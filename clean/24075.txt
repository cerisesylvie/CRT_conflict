Classificazione
EDILIZIA



Oggetto del Consiglio n. 3061 del 18 ottobre 2007 - Resoconto
OGGETTO N. 3061/XII - Disegno di legge: "Disposizioni di
riordino in materia di edilizia residenziale. Modificazioni alla
legge regionale 8 ottobre 1973, n. 33".
CAPO I
DISPOSIZIONI GENERALI
Articolo 1
(Oggetto e finalità)
1. La Regione, considerando il diritto alla casa bene
primario per tutta la comunità, promuove una serie coordinata di
interventi di interesse generale e di carattere sociale, tesi
a:
a) incrementare e riqualificare il patrimonio di edilizia
residenziale pubblica;
b) favorire il recupero o la costruzione di immobili da
locare a canone convenzionato;
c) agevolare l'acquisizione della prima abitazione, con
priorità per gli alloggi ricompresi in edifici esistenti,
eventualmente da recuperare;
d) promuovere il recupero di centri e nuclei abitati di
interesse storico e ambientale;
e) incentivare gli interventi finalizzati al risparmio
energetico e all'uso di materiali da costruzione tipici del
contesto ambientale;
f) sostenere finanziariamente i meno abbienti che abitano in
locazione alloggi di proprietà pubblica o privata;
g) risolvere, anche con interventi straordinari, gravi e
imprevedibili emergenze abitative presenti nei Comuni o espresse da
particolari categorie sociali;
h) attivare iniziative di informazione e di studio sui
fenomeni abitativi nella Regione;
i) attivare iniziative con i Comuni proprietari di alloggi di
edilizia residenziale pubblica (ERP) per giungere ad intese
finalizzate alla riduzione dell'imposta comunale sugli immobili
(ICI) relativamente al patrimonio dell'Azienda regionale per
l'edilizia residenziale-Agence régionale pour le logement (ARER),
istituita ai sensi della legge regionale 9 settembre 1999, n.
30.
2. Le politiche abitative regionali devono integrarsi con le
iniziative promosse dai Comuni, singolarmente o in forma associata,
in materia edilizia e di riqualificazione urbana e concorrono,
prioritariamente, al recupero del patrimonio edilizio esistente, in
particolare nei centri storici.
3. Gli interventi edilizi posti in essere in attuazione della
presente legge perseguono obiettivi di qualità e di vivibilità
dell'ambiente interno ed esterno all'abitazione, coerentemente con
le finalità di contenimento dei costi di costruzione e di
individuazione di soluzioni di architettura ecocompatibile e di
risparmio energetico.
4. Al perseguimento delle finalità di cui alla presente
legge, oltre alla Regione, concorrono, ciascuno nel proprio ambito
di competenza, i seguenti soggetti:
a) l'ARER;
b) i Comuni, singolarmente o in forma associata;
c) le cooperative edilizie;
d) le imprese di costruzione;
e) i privati, singoli o associati;
f) gli altri enti pubblici interessati;
g) l'Unione piccoli proprietari immobiliari (UPPI) e gli
altri sindacati di categoria.
Articolo 2
(Pianificazione regionale)
1. Gli indirizzi e i criteri programmatici finalizzati alla
realizzazione delle politiche abitative regionali sono definiti nel
piano triennale per l'edilizia residenziale, di seguito denominato
piano triennale.
2. Il piano triennale, in armonia con gli altri strumenti
della programmazione regionale, tiene conto delle finalità di cui
all'articolo 1 e dei fabbisogni primari, espressi anche da
particolari categorie sociali. Esso, in particolare:
a) stabilisce gli obiettivi generali del triennio e indica le
azioni in cui si articola la politica abitativa regionale;
b) ripartisce in percentuale le risorse finanziarie non
vincolate di cui all'articolo 5 tra le categorie di intervento di
cui all'articolo 6, stabilendone le priorità, anche in relazione
alla disponibilità di aree edificabili, di edifici da recuperare e
di programmi organici di intervento presentati dai soggetti
interessati;
c) tiene conto, prioritariamente, della necessità di
recuperare, a fini abitativi, il patrimonio edilizio esistente,
favorendo politiche integrate di riqualificazione urbana e del
sistema delle infrastrutture, di miglioramento dei servizi e
dell'accessibilità dei centri storici;
d) individua gli interventi e, in percentuale, le risorse
finanziarie non vincolate da destinare a particolari categorie
sociali, tra cui i diversamente abili, gli anziani, i giovani, i
singoli con minori a carico, gli studenti universitari, i
lavoratori stagionali, gli immigrati ed altri soggetti di volta in
volta individuati in relazione a situazioni contingenti;
e) fatte salve le disposizioni previste nelle discipline
regionali di settore, fissa l'entità delle agevolazioni finanziarie
che possono essere assegnate per ciascuna categoria di intervento e
indica i requisiti generali di ammissibilità alle
agevolazioni;
f) attiva un sistema di incentivi rivolto ai Comuni che
maggiormente concorrono al perseguimento delle finalità di cui alla
presente legge;
g) individua la quota degli alloggi di edilizia residenziale
pubblica da destinare all'emergenza abitativa e, in percentuale, le
risorse non vincolate finalizzate al reperimento di soluzioni
abitative per i casi di emergenza che non possono essere
soddisfatti attraverso l'utilizzo del patrimonio di edilizia
residenziale pubblica;
h) stabilisce i criteri per la partecipazione da parte dei
Comuni al Fondo regionale per le politiche abitative, finanziata
mediante trasferimenti con vincolo settoriale di destinazione ai
sensi del titolo V della legge regionale 20 novembre 1995, n. 48
(Interventi regionali in materia di finanza locale).
3. Il piano triennale è approvato dal Consiglio regionale
entro il 30 settembre dell'anno che precede il triennio di
riferimento, su proposta della Giunta regionale, d'intesa con il
Consiglio permanente degli enti locali e sentita la Consulta
regionale della casa di cui all'articolo 20 della l.r.
30/1999.
4. Il piano triennale può essere aggiornato o modificato con
le modalità previste per la sua approvazione.
Articolo 3
(Programmi operativi triennali)
1. Gli obiettivi generali del piano triennale sono attuati
mediante programmi operativi triennali (POT), approvati dalla
Giunta regionale entro il 28 febbraio del primo anno di
riferimento, sentito il Consiglio permanente degli enti
locali.
2. La Giunta regionale, in relazione ai contenuti del piano
triennale e alle risorse finanziarie disponibili, fissa i tempi e
le procedure per la raccolta delle proposte da parte dei soggetti
di cui all'articolo 1, comma 4.
3. I POT, sulla base dei criteri predeterminati dal piano
triennale e delle proposte pervenute, individuano gli interventi da
finanziare; essi possono, inoltre, disporre l'eventuale variazione,
nel limite massimo del 10 per cento, delle percentuali fissate ai
sensi dell'articolo 2, comma 2, lettera b).
4. I POT possono essere aggiornati o modificati annualmente
con le modalità previste per la loro approvazione.
Articolo 4
(Interventi straordinari)
1. In deroga a quanto previsto dagli articoli 2 e 3, la
Regione provvede, in relazione alle disponibilità finanziarie, ad
attuare interventi straordinari in materia di politica abitativa,
promossi a livello statale o comunitario, che richiedono una
programmazione delle risorse incompatibile, nei tempi, con le
procedure ordinarie di programmazione previste dai predetti
articoli.
Articolo 5
(Finanziamento del piano triennale. Istituzione del Fondo
regionale per le politiche abitative)
1. Per finanziare gli interventi previsti dai POT, è
istituito il Fondo regionale per le politiche abitative.
2. Il Fondo è alimentato da:
a) risorse dell'Unione europea finalizzate o connesse agli
obiettivi di cui alla presente legge;
b) risorse statali attribuite a qualunque titolo alla Regione
per le politiche abitative e per il sostegno alla
locazione;
c) risorse regionali appositamente previste con la legge
finanziaria;
d) una quota annua di partecipazione da parte dei Comuni,
finanziata mediante trasferimento con vincolo settoriale di
destinazione ai sensi del titolo V della l.r. 48/1995;
e) risorse derivanti dal 5 per cento dei canoni riscossi
nell'anno precedente dagli enti locali proprietari di alloggi di
edilizia residenziale pubblica;
f) eventuali risorse finanziarie aggiuntive dei Comuni e
dell'ARER per le politiche abitative;
g) eventuali disponibilità finanziarie non utilizzate
nell'esercizio precedente.
3. Nella definizione dei contenuti dei POT, la Giunta
regionale tiene conto anche delle seguenti, ulteriori fonti di
finanziamento:
a) le risorse derivanti dall'alienazione degli alloggi di
edilizia residenziale pubblica di cui all'articolo 13 della legge
regionale 4 settembre 1995, n. 40 (Norme regionali per la vendita
del patrimonio di edilizia residenziale pubblica);
b) i rientri e le giacenze del fondo di rotazione di cui alla
legge regionale 28 dicembre 1984, n. 76 (Costituzione di fondi di
rotazione per la ripresa dell'industria edilizia);
c) i rientri e le giacenze del fondo di rotazione di cui alla
legge regionale 8 ottobre 1973, n. 33 (Costituzione di fondi di
rotazione regionali per la promozione di iniziative economiche nel
territorio della Valle d'Aosta).
4. Ai fondi di rotazione di cui alle ll.rr. 76/1984 e 33/1973
non si applicano le disposizioni di cui all'articolo 3 della legge
regionale 8 gennaio 2001, n. 1 (Legge finanziaria per gli anni
2001/2003).
CAPO II
CATEGORIE DI INTERVENTO
Articolo 6
(Categorie di intervento)
1. Il piano triennale e i relativi POT individuano le risorse
finanziarie da destinare alle seguenti categorie di intervento in
materia di politica abitativa:
a) edilizia sovvenzionata;
b) edilizia convenzionata;
c) prima abitazione;
d) recupero del patrimonio edilizio esistente;
e) iniziative di sperimentazione;
f) concorso nella copertura della morosità;
g) sostegno alle locazioni;
h) interventi per categorie speciali di utenti;
i) emergenze abitative.
Articolo 7
(Edilizia sovvenzionata)
1. Al fine di soddisfare il fabbisogno abitativo dei meno
abbienti, la Regione promuove ed incentiva l'attuazione di
interventi diretti ad incrementare il patrimonio di edilizia
residenziale pubblica e a razionalizzarne l'utilizzo.
2. Gli interventi sono attuati dall'ARER attraverso
l'acquisto, il recupero o la nuova costruzione.
3. I criteri generali per l'assegnazione, la determinazione
dei canoni e la gestione degli alloggi di edilizia residenziale
pubblica restano disciplinati dalla legge regionale 4 settembre
1995, n. 39 (Normativa e criteri generali per l'assegnazione, la
determinazione dei canoni e la gestione degli alloggi di edilizia
residenziale pubblica).
Articolo 8
(Edilizia convenzionata)
1. Al fine di favorire il soddisfacimento del fabbisogno
abitativo primario, la Regione promuove ed incentiva l'attuazione
di interventi di edilizia abitativa convenzionata.
2. Gli interventi regionali in materia di edilizia
convenzionata restano disciplinati dalla legge regionale 28
febbraio 2003, n. 5 (Incentivi per la realizzazione di interventi
di edilizia abitativa convenzionata).
Articolo 9
(Incremento della proprietà della prima abitazione)
1. La Regione, per favorire l'accesso alla proprietà della
prima abitazione, prevede:
a) la concessione di mutui ad interesse agevolato a favore di
persone fisiche;
b) la concessione di mutui ad interesse agevolato a favore di
cooperative edilizie;
c) la concessione di eventuali mutui integrativi, nei limiti
della disponibilità di bilancio, rispetto a quelli di cui alle
lettere a) e b);
d) l'alienazione di alloggi di edilizia residenziale pubblica
in attuazione dei piani di vendita promossi dagli enti
proprietari.
2. La concessione di mutui ad interesse agevolato a favore di
persone fisiche resta disciplinata dalla l.r. 76/1984 e dal
regolamento regionale 27 maggio 2002, n. 1 (Norme per la
concessione di mutui ad interesse agevolato a favore di persone
fisiche nel settore dell'edilizia residenziale. Abrogazione del
regolamento regionale 25 agosto 1997, n. 3).
3. La concessione di mutui ad interesse agevolato a favore di
cooperative edilizie resta disciplinata dalla legge regionale 28
novembre 1986, n. 56 (Norme per la concessione di finanziamenti
agevolati a favore delle cooperative edilizie).
4. La Giunta regionale definisce, con propria deliberazione,
le modalità, anche procedurali, per la concessione e l'erogazione
dei mutui integrativi di cui al comma 1, lettera c).
5. La vendita degli alloggi di edilizia residenziale pubblica
resta disciplinata dalla l.r. 40/1995.
Articolo 10
(Recupero del patrimonio edilizio esistente)
1. La Regione favorisce il recupero del patrimonio edilizio
esistente finalizzato all'eliminazione del degrado edilizio, alla
riqualificazione del tessuto urbanistico e al reinsediamento di
nuclei familiari nelle strutture oggetto di intervento mediante la
concessione di mutui a tasso agevolato.
2. La concessione dei mutui a tasso agevolato resta
disciplinata dalla l.r. 33/1973, come modificata dal capo III della
presente legge.
Articolo 11
(Iniziative di sperimentazione e disposizioni per il
rendimento energetico in edilizia)
1. Gli interventi di cui all'articolo 1, comma 1, lettera e),
sono destinati a promuovere l'impiego di materiali tipici della
realtà valdostana e la realizzazione di opere innovative, a
carattere sperimentale, perseguendo gli obiettivi della sicurezza,
della qualità edilizia, tipologica e ambientale,
dell'ecocompatibilità, del risparmio energetico e della
bioedilizia.
2. Gli interventi possono riguardare anche progetti
finalizzati a sperimentare nuove soluzioni costruttive o
organizzative nella tipologia e nella fruizione degli spazi
abitati, anche al fine di soddisfare i bisogni delle categorie
sociali di cui all'articolo 2, comma 2, lettera d).
3. La Giunta regionale definisce, con propria deliberazione,
i requisiti, i criteri e le modalità, anche procedimentali, per la
concessione e l'erogazione delle agevolazioni finalizzate alla
realizzazione degli interventi di cui al presente articolo.
4. Nelle more dell'adeguamento dei piani regolatori generali
comunali ai sensi dell'articolo 13 della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), allo scopo di favorire l'aumento
dell'efficienza energetica degli edifici, l'eventuale spessore
dovuto a interventi di isolamento termico che, con le opportune
certificazioni, dimostri il reale risparmio energetico è equiparato
a volume tecnico non computabile ai fini edificatori e, laddove
necessario, anche ai fini del rispetto del rapporto di copertura e
dell'altezza massima degli edifici.
5. Le esclusioni di cui all'articolo 3, comma 3, lettera a),
del decreto legislativo 19 agosto 2005, n. 192 (Attuazione della
direttiva 2002/91/CE relativa al rendimento energetico
nell'edilizia), sono estese ai fabbricati costruiti
antecedentemente all'anno 1945 ricadenti nell'ambito della
disciplina di cui agli articoli 136, comma 1, lettere a) e d), e
142 del decreto legislativo 22 gennaio 2004, n. 42 (Codice dei beni
culturali e del paesaggio, ai sensi dell'articolo 10 della legge 6
luglio 2002, n. 137), e agli edifici classificati di pregio,
documento e monumento dai piani regolatori generali
comunali.
6. Sono comunque consentite misure atte a migliorare le
prestazioni energetiche dei fabbricati inseriti negli ambiti
sottoposti a salvaguardia e degli edifici classificati di pregio,
documento e monumento dai piani regolatori generali comunali ai
sensi dell'articolo 8 della legge regionale 10 giugno 1983, n. 56
(Misure urgenti per la tutela dei beni culturali), qualora ciò
risulti compatibile rispetto alle esigenze di tutela storica e
paesaggistica e gli interventi siano preventivamente autorizzati
dalle strutture regionali competenti in materia di beni culturali e
paesaggio.
Articolo 12
(Concorso nella copertura della morosità)
1. La programmazione regionale individua l'entità del
concorso a favore degli enti proprietari di alloggi di edilizia
residenziale pubblica a copertura della morosità nel pagamento del
canone di locazione o di spese accessorie da parte
dell'assegnatario, quando questi, pur resosi moroso, non possa
essere privato dell'alloggio, ai sensi dell'articolo 38, comma 3,
della l.r. 39/1995.
2. Gli enti proprietari devono effettuare opportuni
accertamenti ed acquisire idonea documentazione attestante
l'impossibilità o la grave difficoltà dell'assegnatario a
regolarizzare la sua posizione debitoria.
3. La Giunta regionale definisce, con propria deliberazione,
i criteri e le modalità di assegnazione delle risorse finalizzate
al sostegno degli interventi di cui al presente articolo.
Articolo 13
(Sostegno alle locazioni)
1. Al fine di sostenere l'accesso alle abitazioni in
locazione, possono essere concessi:
a) contributi, a favore dei meno abbienti, volti a ridurre la
spesa sostenuta per il canone di locazione o le spese per i servizi
accessori;
b) contributi, a favore degli assegnatari di alloggi di
edilizia residenziale pubblica, volti a ridurre la spesa sostenuta
per i servizi accessori;
c) incentivi o contributi a favore di soggetti privati che
concedano in locazione immobili di proprietà a soggetti aventi i
requisiti per accedere ad alloggi di edilizia residenziale
pubblica.
2. I contributi di cui al comma 1, lettera b), possono essere
erogati anche tramite gli enti gestori del patrimonio immobiliare
di edilizia residenziale pubblica:
a) agli assegnatari di alloggi di edilizia residenziale
pubblica collocati nell'area protetta e nell'area sociale di cui
all'articolo 48, comma 1, lettere a) e b), della l.r. 39/1995, nel
caso in cui l'ammontare annuo delle spese per i servizi accessori
sia superiore, rispettivamente, al 5 e al 10 per cento del reddito
annuo complessivo del nucleo familiare;
b) agli assegnatari di alloggi di edilizia residenziale
pubblica che, indipendentemente dall'area di collocazione, sono
soggetti a programmi di mobilità ai sensi dell'articolo 31 della
l.r. 39/1995, per il pagamento delle spese di trasloco.
3. I contributi di cui al comma 1, lettere a) e c), possono
essere erogati tramite i Comuni, in forma singola o associata, o
l'ARER, sulla base di apposite convenzioni.
4. I contributi non possono essere concessi ai richiedenti
che abbiano ricevuto nel corso dell'anno provvidenze dirette alla
copertura integrale degli oneri oggetto del sostegno di cui al
presente articolo.
5. La revoca dei contributi è disposta quando sia accertata
l'insussistenza dei requisiti cui è subordinata la concessione dei
contributi. La revoca comporta il recupero del contributo erogato,
maggiorato degli interessi legali.
6. Fermo restando quanto stabilito dall'articolo 11 della
legge 9 dicembre 1998, n. 431 (Disciplina delle locazioni e del
rilascio degli immobili adibiti ad uso abitativo), la Giunta
regionale definisce, con propria deliberazione, i requisiti, la
misura, i criteri e le modalità, anche procedimentali, per la
concessione e l'erogazione dei contributi o degli incentivi di cui
al presente articolo.
Articolo 14
(Interventi per categorie speciali)
1. Il piano triennale stabilisce la tipologia degli
interventi strutturali e finanziari che possono essere attuati a
favore delle categorie sociali di cui all'articolo 2, comma 2,
lettera d).
2. I POT individuano, per ciascuna categoria, i requisiti e i
criteri per l'accesso alle agevolazioni, le condizioni di garanzia
e di priorità e ogni eventuale ulteriore prescrizione per la
realizzazione degli interventi.
Articolo 15
(Emergenze abitative)
1. La Regione, al fine di fronteggiare gravi, eccezionali ed
imprevedibili emergenze abitative segnalate dai Comuni o da altri
enti pubblici, promuove ed incentiva azioni aventi carattere
straordinario, circoscritte a situazioni particolari alle quali non
sia possibile dare risposta attraverso gli strumenti
ordinari.
2. Le azioni di cui al comma 1 sono finalizzate a dare
risposta temporanea a situazioni di emergenza abitativa derivate
da:
a) disagio sociale o sanitario;
b) procedimenti di rilascio forzoso dell'abitazione che
coinvolgono nuclei familiari economicamente e socialmente
deboli.
3. Gli interventi relativi alle situazioni di emergenza
abitativa, derivate da situazioni di disagio sociale o sanitario,
devono essere coordinati con gli altri settori di competenza
regionale o comunale; a tal fine, la Giunta regionale, con propria
deliberazione, individua:
a) le forme e le modalità di presentazione dei progetti di
recupero che si intendono mettere in atto e le modalità di
controllo sull'attuazione degli stessi;
b) le modalità di pagamento degli oneri contrattuali, dei
canoni di locazione e delle spese per i servizi accessori.
4. L'assegnazione degli alloggi destinati alle finalità di
cui al comma 2 è disposta dal Sindaco del Comune nel cui territorio
è ubicato l'alloggio, sulla base della valutazione di ammissibilità
effettuata dalla Commissione di cui all'articolo 14 della l.r.
39/1995.
5. Le soluzioni abitative, eventualmente anche in deroga agli
standard di adeguatezza previsti dalle disposizioni vigenti, devono
essere ricercate, preferibilmente, da parte dei Comuni, nell'ambito
territoriale di residenza del nucleo familiare coinvolto dalla
situazione di emergenza, attraverso:
a) l'utilizzo di alloggi di edilizia residenziale pubblica
appositamente riservati dal piano triennale;
b) la stipula, da parte dell'ARER per conto del Comune, di un
contratto di locazione di un alloggio di proprietà privata, di
categoria catastale compresa fra la A2 e la A4, con un proprietario
privato, da subaffittare al beneficiario;
c) l'acquisizione della disponibilità di apposite strutture
da destinare alla prima accoglienza.
6. Il Fondo regionale per le politiche abitative di cui
all'articolo 5 concorre, nei limiti degli stanziamenti assegnati e
nel rispetto delle percentuali di cui all'articolo 2, comma 2,
lettera b), alla copertura degli oneri sostenuti dai Comuni e
derivanti dal reperimento di soluzioni abitative da destinare a
casi di emergenza che non possono essere soddisfatti attraverso
l'utilizzo del patrimonio di edilizia residenziale
pubblica.
7. La Giunta regionale definisce con propria
deliberazione:
a) le condizioni che determinano l'emergenza
abitativa;
b) le modalità di presentazione delle domande;
c) i criteri di priorità e le relative procedure per
l'assegnazione degli alloggi ai soggetti inseriti nella graduatoria
territoriale dell'emergenza abitativa;
d) i requisiti, i criteri e le modalità delle azioni utili ad
attuare gli interventi di cui al presente articolo;
e) i requisiti, i criteri e le modalità, anche
procedimentali, per l'attuazione delle misure di primo intervento
nelle more dell'individuazione delle soluzioni abitative di cui al
comma 5.
Articolo 16
(Mobilità straordinaria)
1. Gli enti gestori del patrimonio immobiliare di edilizia
residenziale pubblica individuano una quota di alloggi da riservare
alla mobilità straordinaria, utile ad affrontare esigenze derivanti
da:
a) sgombero di unità abitative da recuperare;
b) attuazione di programmi di mobilità dell'utenza già
adottati dagli enti gestori.
2. Gli enti gestori del patrimonio immobiliare di edilizia
residenziale pubblica attuano la mobilità straordinaria sulla base
delle domande pervenute e delle esigenze gestionali.
Articolo 17
(Qualità del processo edilizio)
1. La Regione promuove la qualità degli interventi edilizi
assistiti da provvidenze pubbliche, con particolare riguardo alle
fasi di programmazione, di progettazione e di esecuzione.
2. La Giunta regionale, con propria deliberazione, individua
le linee-guida per definire e valutare la qualità del prodotto e
del processo edilizio.
3. Le linee-guida individuano le esigenze da soddisfare e
definiscono i requisiti tecnici e i livelli di prestazione da
raggiungere, le modalità di verifica dei risultati conseguiti e le
forme di certificazione della qualità del patrimonio
edilizio.
Articolo 18
(Costi massimi di costruzione)
1. La Giunta regionale definisce, con propria deliberazione,
i criteri di determinazione e i costi massimi ammissibili per la
realizzazione di interventi di edilizia residenziale pubblica e i
criteri di deroga a detti massimi.
CAPO III
MODIFICAZIONI ALLA LEGGE REGIONALE 8 OTTOBRE 1973, N.
33
Articolo 19
(Modificazioni all'articolo 2)
1. Al comma primo dell'articolo 2 della l.r. 33/1973, le
parole: "per il recupero dei centri e nuclei abitati" sono
sostituite dalle seguenti: "per il recupero di fabbricati situati
nei centri e nuclei abitati".
2. Al comma secondo dell'articolo 2 della l.r. 33/1973, la
parola: "singoli" è soppressa.
3. Al comma 3 dell'articolo 2 della l.r. 33/1973, sono
aggiunte, in fine, le seguenti parole: ", ritenuti idonei ad
eliminare il degrado edilizio e a favorire il riutilizzo a fini
abitativi degli immobili oggetto dell'agevolazione.".
4. Il comma quarto dell'articolo 2 della l.r. 33/1973 è
sostituito dal seguente:
"4. I mutui possono essere inoltre integrati per l'acquisto,
da parte di uno o più comproprietari del fabbricato da recuperare,
di altre quote, finalizzato all'attuazione di un intervento
complessivo di recupero del fabbricato ai sensi del presente
articolo.".
5. Il comma 7 dell'articolo 2 della l.r. 33/1973 è
abrogato.
Articolo 20
(Modificazioni all'articolo 4)
1. L'articolo 4 della l.r. 33/1973 è sostituito dal
seguente:
"Articolo 4
1. Possono ottenere le provvidenze di cui all'articolo 2 i
seguenti soggetti, a condizione che si tratti di persone
fisiche:
a) i proprietari degli immobili situati nelle zone di cui
all'articolo 2, commi 1 e 2, residenti in Valle d'Aosta da almeno
due anni;
b) i proprietari da almeno dieci anni, all'atto della
presentazione della domanda, di immobili situati nelle zone di cui
all'articolo 2, commi 1 e 2; nel caso in cui l'immobile sia stato
acquisito per atto a causa di morte, l'acquisizione a tale titolo
non interrompe il decorso del termine decennale utile ai fini della
concessione del mutuo.".
Articolo 21
(Modificazioni all'articolo 5)
1. Il comma primo dell'articolo 5 della l.r. 33/1973 è
sostituito dal seguente:
"1. I mutui possono essere concessi per una durata non
inferiore a dieci e non superiore a venti anni.".
2. Il comma secondo dell'articolo 5 della l.r. 33/1973 è
sostituito dal seguente:
"2. Il tasso di interesse annuo è pari al 40 per cento
dell'ultimo tasso di riferimento dell'edilizia residenziale,
vigente al momento della stipula del contratto, arrotondato al
mezzo punto.".
3. Il comma terzo dell'articolo 5 della l.r. 33/1973 è
sostituito dal seguente:
"3. Nei casi di cui all'articolo 2, comma 4, i mutui possono
essere concessi fino al 70 per cento della spesa documentata di
acquisto.".
4. Il comma quarto dell'articolo 5 della l.r. 33/1973 è
sostituito dal seguente:
"4. Per gli interventi di recupero, in relazione alle risorse
finanziarie disponibili, i mutui possono essere concessi nei
seguenti limiti:
a) fino all'80 per cento della spesa ammissibile, per i
fabbricati classificati come monumento o documento dagli strumenti
urbanistici vigenti;
b) fino al 70 per cento della spesa ammissibile per i
fabbricati classificati di pregio storico, culturale,
architettonico o ambientale dagli strumenti urbanistici
vigenti;
c) fino al 40 per cento della spesa ammissibile per i
fabbricati classificati come edifici diroccati o altro e per i
fabbricati non classificati.".
5. Il comma 5 dell'articolo 5 della l.r. 33/1973 è
abrogato.
Articolo 22
(Sostituzione dell'articolo 18)
1. L'articolo 18 della l.r. 33/1973 è sostituito dal
seguente:
"Articolo 18
1. Le domande dirette all'ottenimento delle provvidenze di
cui al capo I sono inoltrate alla struttura regionale
competente.
2. L'istruttoria consiste nell'accertamento della completezza
e della regolarità delle domande presentate e della documentazione
allegata e nell'accertamento della validità tecnica ed economica
dell'intervento cui la domanda si riferisce.
3. Per l'accertamento della validità tecnica ed economica
dell'intervento, il dirigente della struttura regionale competente
indice apposita conferenza di servizi alla quale partecipano i
dirigenti delle strutture regionali competenti in materia di beni
architettonici, di beni paesaggistici e di urbanistica.
4. All'esito dell'istruttoria condotta ai sensi dei commi 2 e
3, la struttura regionale competente provvede a redigere apposita
graduatoria delle domande ammesse alle provvidenze, ordinandole
sulla base dei criteri di priorità stabiliti con deliberazione
della Giunta regionale.
5. La deliberazione di cui al comma 4 è pubblicata nel
Bollettino ufficiale della Regione.".
Articolo 23
(Modificazioni all'articolo 22)
1. Al primo e all'ultimo periodo del comma 1 dell'articolo 22
della l.r. 33/1973, sono aggiunte, in fine, le seguenti parole:
"pena la revoca del mutuo".
2. Il comma 6 dell'articolo 22 della l.r. 33/1973 è
sostituito dal seguente:
"6. Nel caso in cui il recupero degli immobili non sia
ultimato e le unità non risultino agibili ai sensi della normativa
vigente entro quarantotto mesi dalla data di stipulazione del
contratto preliminare di mutuo, la Giunta regionale dispone, con
propria deliberazione, la revoca delle somme ancora da erogare e il
mutuatario può, in alternativa, provvedere:
a) al rimborso delle somme erogate, maggiorate degli
interessi calcolati al tasso vigente al momento dell'estinzione
anticipata e maturati a decorrere dalla data dell'ultima rata di
interessi corrisposta;
b) alla stipulazione del contratto definitivo di mutuo per un
importo corrispondente alle somme erogate e al tasso d'interesse
indicato nel contratto preliminare di mutuo; alla stipulazione del
contratto definitivo deve in ogni caso provvedersi entro sei mesi
dalla data di comunicazione dell'avvenuta adozione della
deliberazione di revoca delle somme ancora da erogare, pena la
revoca dell'intero mutuo.".
CAPO IV
DISPOSIZIONI FINALI
Articolo 24
(Abrogazioni)
1. La legge regionale 26 maggio 1998, n. 36 (Norme per la
costituzione e il funzionamento del Fondo regionale per
l'abitazione), è abrogata.
2. Sono, inoltre, abrogate le seguenti disposizioni:
a) l'articolo 6 della legge regionale 11 giugno 1986, n.
26;
b) l'articolo 23 della l.r. 39/1995;
c) l'articolo 10 della legge regionale 26 maggio 1998, n.
35;
d) gli articoli 2 e 6 della legge regionale 30 aprile 1999,
n. 8;
e) l'articolo 21 della legge regionale 3 gennaio 2000, n.
1;
f) gli articoli 34, comma 2, e 35, commi 2, 3, 4 e 5 della
legge regionale 11 dicembre 2001, n. 38;
g) l'articolo 20 della legge regionale 16 luglio 2002, n.
14;
h) l'articolo 34 della legge regionale 15 dicembre 2003, n.
21;
i) gli articoli 31 e 32 della legge regionale 5 dicembre
2005, n. 31.
Articolo 25
(Disposizioni transitorie)
1. I procedimenti amministrativi pendenti alla data di
entrata in vigore della presente legge sono portati a compimento ai
sensi delle disposizioni di cui all'articolo 24 e delle relative
disposizioni applicative.
2. Al fine di assicurare che non vi sia soluzione di
continuità nel passaggio dalla preesistente normativa a quella
prevista dalla presente legge, nelle more dell'adozione degli atti
di cui agli articoli 13, comma 6, e 15, commi 3 e 7, da parte della
Giunta regionale, ai relativi procedimenti amministrativi avviati
successivamente alla data di entrata in vigore della presente legge
continuano ad applicarsi le disposizioni di cui all'articolo 24 e
le relative disposizioni applicative.
3. In sede di prima applicazione, il piano triennale è
adottato, con le modalità di cui all'articolo 2, entro sei mesi
dalla data di entrata in vigore della presente legge.
4. Le disposizioni di cui al capo III della presente legge si
applicano alle domande di agevolazione presentate, ai sensi del
capo I della l.r. 33/1973, a far data dal 16 dicembre 2007. Le
disposizioni di cui all'articolo 22 della l.r. 33/1973, come
modificato dall'articolo 23, si applicano anche ai finanziamenti
concessi e non ancora estinti alla data di entrata in vigore della
presente legge.
Articolo 26
(Disposizioni finanziarie)
1. L'onere derivante dalla presente legge a carico del
bilancio regionale è valutato complessivamente in euro 5.176.000,
per l'anno 2008, e in euro 7.176.000 a decorrere dall'anno
2009.
2. L'onere di cui al comma 1 trova copertura nello stato di
previsione della spesa del bilancio pluriennale della Regione per
il triennio 2007/2009 nell'obiettivo programmatico 2.2.1.02.
(Interventi per l'edilizia abitativa).
3. Al finanziamento dell'onere di cui al comma 1, si provvede
nello stesso bilancio, mediante l'utilizzo delle risorse
iscritte:
a) nell'obiettivo programmatico 3.1. (Fondi globali), al
capitolo 69020 (Fondo globale per il finanziamento di spese di
investimento), per annui euro 1.500.000 per gli anni 2008 e 2009 a
valere sull'apposito accantonamento previsto al punto D.1.1.
dell'allegato n. 1 ai bilanci stessi;
b) nell'obiettivo programmatico 2.2.1.02.:
1) al capitolo 61210 (Quota di partecipazione regionale al
Fondo regionale per l'abitazione) per annui euro 500.000 per gli
anni 2008 e 2009;
2) al capitolo 63515 (Contributi in conto capitale per
interventi di edilizia abitativa convenzionata) per annui euro
1.550.000 per gli anni 2008 e 2009;
3) al capitolo 63500 (Contributi per la costruzione e la
ricostruzione del manto di copertura dei tetti in lose di pietra)
per euro 2.000.000 per l'anno 2009;
4) al capitolo 50850 (Oneri sui fondi assegnati dallo Stato
per interventi nel settore dell'edilizia residenziale pubblica) per
annui euro 1.376.000 per gli anni 2008 e 2009;
c) nell'obiettivo programmatico 2.1.1.02. (Trasferimenti con
vincolo settoriale di destinazione) al capitolo 67117 (Quote di
partecipazione degli enti locali al fondo regionale per
l'abitazione) per annui euro 250.000 per gli anni 2008 e
2009.
4. A decorrere dall'anno 2010, l'eventuale onere annuo a
carico della Regione è determinato con la legge finanziaria, ai
sensi dell'articolo 19 della legge regionale 27 dicembre 1989, n.
90 (Norme in materia di bilancio e di contabilità generale della
Regione Autonoma Valle d'Aosta).
5. La Giunta regionale è autorizzata a disporre, con atto
amministrativo, i prelievi dal Fondo regionale per le politiche
abitative di cui all'articolo 5, al fine dell'iscrizione nei
pertinenti capitoli della parte spesa del bilancio di previsione,
istituiti ovvero da istituire.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Presidente
- Riprendiamo i lavori. Siamo in sede di
discussione generale del disegno di legge regionale n. 173. Informo
che è stata presentata una nuova formulazione dell'emendamento
dell'Assessore Cerise, che faccio distribuire.
La parola all'Assessore al territorio, ambiente e opere
pubbliche, Cerise.
Cerise (UV)
- Solo per annunciare la rivisitazione di un
emendamento che era già stato presentato, ma che si presentava in
una forma che non dava la sufficiente chiarezza al problema; di
conseguenza, per migliorare la comprensione del testo, è stato
rivisto. L'emendamento è in distribuzione, rispetto al testo
precedente dice:
"al fine di favorire, mediante l'utilizzo di materiali
certificati, l'efficienza energetica e l'isolamento acustico degli
edifici, lo spessore derivante da interventi di isolamento termico
e acustico è equiparato al volume tecnico non computabile ai fini
edificatori né del rispetto del rapporto di copertura e
dell'altezza massima degli edifici"
.
Nella sostanza riprende l'emendamento presentato, ma lo
migliora. Colgo l'occasione per ringraziare il collega Stacchetti
per la fattiva collaborazione che ci ha dato a dirimere questa
vicenda, che poteva avere delle angolature piuttosto di difficile
interpretazione, tenendo conto che la materia è oggetto di diversa
applicazione da parte dei singoli Comuni e come tale generare degli
approcci diversificati. Mi riservo in sede di replica di fare le
altre considerazioni.
Presidente
- La parola al Consigliere Segretario
Venturella.
Venturella (Arc-VA)
- Con questo intervento vorrei
anzitutto, a nome del gruppo "Arcobaleno", complimentarmi con
l'intervento chiaro e lucido, in alcuni punti anche "tranchant",
del collega Salzone. Proprio in III Commissione ci siamo ritrovati
con il collega Salzone a condividere non tutti, chiaramente, gli
argomenti di discussione. In III Commissione abbiamo audito le
parti sociali, le organizzazioni sindacali e di categoria,
naturalmente l'Assessore e i suoi tecnici, ma quello che non ci è
piaciuto... mi permetta, collega Borre, di rispondere alla sua
sollecitazione sulla presunta nostra scorrettezza per il fatto che
in Commissione non avevamo presentato nessun emendamento, perché in
Commissione avevamo detto altre cose. In Commissione avevamo detto
che ci voleva una legge quadro, ci voleva più coraggio legislativo,
amministrativo... e prendere in mano la situazione correttamente e
pensare - si poteva fare -, attraverso un ripensamento nella pausa
estiva e attraverso il lavoro questo autunno, di uscire a gennaio
con una legge che finalmente desse risposte ai problemi della
politica abitativa. Un discorso quindi di metodologia di lavoro, di
come si è lavorato, quali leggi questo disegno di legge vorrebbe
riordinare, si parte da una prima legge: la n. 11/1967 e si arriva
alla legge n. 5/2003, ben 16 leggi da riorganizzare, leggi che
saranno ancora vigenti, leggi che formano quasi in maniera
archeologica una sovrapposizione che sarà resa più potente come
spessore da questo disegno di legge regionale, ma in maniera non
troppo organica e questo perché all'interno della stessa legge
rende analoghi interventi sull'edilizia convenzionata ad esempio
con gli interventi finanziari con i tetti in lose. Avevamo chiesto
in Commissione di prendere in considerazione la materia in modo
organico e completo, ma ci è stato risposto "picche", pensando che
noi volevamo giocare al rinvio, comunque di ritardare il disegno di
legge. Assolutamente non era questa la nostra intenzione, che era
invece quella di andare ad individuare una legge quadro più
organica. Avevamo citato in Commissione la legge quadro della
Provincia di Trento, la legge sulla "Itea", l'avevamo portata in
Commissione, ma non ci è stato risposto.
Il Presidente Borre ci chiede perché non abbiamo presentato gli
emendamenti in Commissione: perché questa è una legge di difficile
emendabilità. Era così difficile emendarla che all'interno della
III Commissione... faccio un esempio, perché per puro caso oggi il
Segretario della Commissione ci ha mandato via "e-mail" il verbale
della III Commissione, mi pare sia il verbale del 17 settembre
2007. Un inciso. Vorrei ringraziare tutto lo "staff" della
Presidenza del Consiglio, che ha seguito la proposta di evitare
tutte le carte che girano, mettendo a disposizione in rete tutti i
verbali, posso quindi anche citare i verbali, proprio su un
problema sollevato dal collega Salzone in Commissione alla presenza
della dirigente del settore, concernente la legge regionale n. 39,
il problema dell'ISE, ISEU, ISEE. Avevamo convenuto tutti che vi
era un problema per il calcolo e che occorreva modificare un
articolo della legge regionale, ma ci si è accorti che la modifica
del disegno di legge n. 173 poteva avere delle ripercussioni
negative ad esempio sulla legge regionale n. 39, poteva essere in
contrasto. Leggo il verbale, naturalmente è ufficioso, noi non lo
abbiamo firmato, il Consigliere Salzone ringrazia la dirigente e
dice:
"Mi andrebbe anche bene in linea di principio inserire
l'emendamento in questa maniera, senza citare la legge regionale n.
39, non riesco a capire però che ricaduta abbia; l'importante è che
vi sia il concetto generale"
. Risponde il dirigente tecnico:
"allora poi ci vorrà una modifica esplicita della legge
regionale n. 39/1995, al momento è solo un'indicazione di
principio"
. Ce lo avete detto in Commissione, collega Borre, lo
ha ribadito oggi il collega Salzone: questa legge è una gran bella
legge che indica dei principi. In una frase ricorrente l'Assessore
Cerise credo che abbia iniziato il procedimento su questa legge
regionale aprendo con i fumogeni, tanto fumo... ecco perché tale
provvedimento è quasi come un castello molto traballante, per cui,
se si toglieva un mattoncino da una parte, crollava una parete, se
si aggiungeva un mattoncino dall'altra, la struttura si
disequilibrava e crollava sull'altro lato; insomma una legge che
voleva essere di riordino, ma che di riordino ha poco e vi erano
quindi, Presidente Borre, tutta una serie di difficoltà ad emendare
la legge.
Un altro punto che crediamo sia importantissimo è che questa
legge non dà risposta, anzi cela il problema dei fondi a
disposizione; non voglio stare qui a leggere il comunicato stampa
di un nostro collega che, per giustificare il suo voto favorevole
personale in Commissione, quasi come un salvagente alla
maggioranza, si riferiva a finanziamenti a fondi che la legge
regionale metteva in campo per risolvere il problema dell'edilizia
abitativa, dell'emergenza abitativa, dei fondi alle cooperative,
dei fondi per l'aiuto alle famiglie bisognose, per cui vi erano
fondi per 7 milioni di euro. Crediamo che questo non corrisponda
alla realtà, perché tale legge non fa altro che eseguire una somma
algebrica attraverso una semplice operazione matematica fra i fondi
già destinati con leggi di settore, quindi nessun fondo in più,
anzi, Assessore Cerise, ancora peggio perché in un comma
dell'articolo 2, quando si parla di pianificazione regionale e si
dice che la pianificazione regionale sarà sviluppata in 3 anni con
i famosi piani operativi triennali, all'articolo 2, comma 2,
lettera c) si dice che gli indirizzi e i criteri programmatici
dovranno tenere conto della necessità di recuperare a fini
abitativi il patrimonio edilizio esistente - siamo d'accordo -,
favorendo politiche integrate di riqualificazione urbana e del
sistema delle infrastrutture, di miglioramento dei servizi e
dell'accessibilità dei centri storici. Mi faccia capire, Assessore,
ma con i soldi dell'edilizia residenziale ricostruiamo marciapiedi
e strade? Per poi arrivare al nostro emendamento n. 12, che è
chiaro che veniva bocciato dallo "staff" tecnico del nostro
Assessore Marguerettaz, quando ce lo hanno comunicato con un
sorriso benevolo. Certo, sapevamo che questo era un emendamento che
non aveva copertura di spesa finanziaria, ma abbiamo indicato un
principio e lo leggiamo anche per risvegliare il Consiglio su tali
temi: al finanziamento del comma 1 di cui all'articolo 7, edilizia
sovvenzionata, si provvede con finanziamenti integrativi in una
misura non inferiore all'1% del bilancio regionale annuale a
decorrere dal 2008: questo è un chiaro segnale per risolvere il
problema della casa. Si destini l'1% del bilancio regionale per i
problemi dell'emergenza abitativa, per i problemi che sappiamo
essere principi, che sono il diritto alla casa delle popolazioni,
delle istanze sociali che non hanno la possibilità di accedervi dal
punto di vista economico in maniera autonoma; si destini, si faccia
un provvedimento coraggioso, perché ha ragione il collega Salzone
quando parla di celare la realtà, di fare attenzione che questa
legge regionale, che vorrebbe risolvere qualche problema e invece
non lo risolve... l'emergenza abitativa...
Mi pare che in questi anni l'allegoria di Benares:
"io non
vedo, io non sento, io è meglio che non parlo"
sia attribuibile
ai 3 responsabili da questi anni delle politiche abitative
regionali: l'Assessore Cerise, il Presidente dell'ARER e il Sindaco
di Aosta, quasi come a figurare l'Assessore Cerise
"io non
sento"
, infatti non ha sentito nulla di quello che si è detto
in III Commissione o, meglio, non voleva sentire nulla di scomodo
quando nelle audizioni categorie sociali e sindacali individuavano
delle criticità della legge. Il Presidente dell'ARER, dott.
Caracciolo,
"non vede"
che attorno a lui l'emergenza
abitativa cresce, nonostante tutti i proclami dell'emergenza
abitativa sconfitta, del fatto che si costruiranno 80 alloggi nel
Quartiere Dora. Da quando ero in Comune di Aosta prima, e in
Consiglio regionale oggi... degli 80 alloggi nel Quartiere Dora ne
sento parlare da 6 anni, sono sempre i soliti! Non so se il collega
Lattanzi si ricorda quando eravamo insieme, si parlava degli 80
alloggi ancora nel Quartiere Dora, sono sempre quelli del 1995 che
si ripetono ogni anno! Naturalmente non si è arrivati al paradosso
di tagliare il nastro 3 volte come l'Autostrada del sud, ma gli 80
alloggi sono quelli che, se si poteva avere il miracolo delle Nozze
di Cana, potevano essere 860 e via dicendo, ma sono sempre quelli!
Il terzo Signore di Benares, quello che
"è meglio che non
parlo"
, è il Sindaco di Aosta. Perché dico questo? Perché oggi
abbiamo sentito, in Consiglio comunale avevamo già denunciato prima
che ci sono quasi... pensavo che i numeri fossero 80, eravamo fermi
a 81 alloggi non occupati, non perché con problemi, no, ma perché
non messi mai nella disposizione dell'edilizia residenziale
pubblica, 80 alloggi vuoti... sappiamo oggi dal collega Salzone che
non sono 80, ma 100 e forse anche di più.
Un altro paradosso è quello della vendita degli alloggi di ERP,
di cui abbiamo in questo Consiglio denunciato le storture per cui
si compra un alloggio a una cifra "X", è stato acquistato nel 1998
quell'alloggio che è stato oggetto di dibattito in Consiglio, poi
lo si rivende con un "escamotage" a 6-7 volte, un alloggio che
prima era di edilizia residenziale pubblica. Paradossalmente si
fanno accordi con privati per reperire sul libero mercato alloggi
che dovremmo pagare o affittare dal libero mercato e intanto noi ne
vendiamo. È chiaro che, per rispondere ai problemi dell'emergenza
abitativa, ma anche non in emergenza abitativa perché il problema
riguarda grandi strati sociali della popolazione, ci vuole un
patrimonio di edilizia residenziale pubblica forte, e non che pian
piano viene eroso dalle vendite o dai provvedimenti di vendita che
in alcuni casi potrebbero essere per assegnatari con redditi molto
alti.
Ancora un'osservazione sul disegno di legge: questo
provvedimento non ha dato ordine alla differenza fra intervento e
settore, ci dispiace, perché avevamo fatto delle osservazioni.
Nell'articolo 6 le categorie di intervento mettono insieme edilizia
sovvenzionata, convenzionata, agevolata con emergenza abitativa,
mettono insieme il sostegno alle locazioni con il concorso nella
copertura delle morosità. Non si risolve il problema della
disparità di presenza nella nostra Regione di "zone bianche", dove
in alcuni casi di ERP non se ne vuole parlare.
Abbiamo presentato una serie di emendamenti, perché crediamo sia
indispensabile almeno discutere di tali cose, parlare delle
ricadute che non avrà questa legge regionale, e del disordine che
avrà, perché lo abbiamo apprezzato in Commissione, del fatto che
questa legge regionale ha molti commi che ripetono commi delle
altre leggi regionali che sono in vigore. Esprimiamo insomma, come
molte categorie in Commissione hanno fatto, il nostro giudizio
negativo su questo disegno di legge, si poteva lavorare e fare
meglio.
Presidente
- La parola al Consigliere Fiou.
Fiou (PPD-VDA)
- Sono un po' affannato nel preparare un
intervento a questo punto, perché stavo lavorando su un altro punto
all'ordine del giorno: lavoro fin da ieri, e ne ho parlato anche
con l'Assessore Marguerettaz, ad un intervento riguardante il
"PREFIN". Volevo mettere in evidenza la debolezza delle motivazioni
alla base dell'annullamento del "PREFIN", volevo dire qualcosa in
proposito soprattutto per segnalare la fluidità della situazione
politica che costringe questo Governo e la sua maggioranza a vivere
alla giornata, a non cimentarsi con la prospettiva al di là degli
appuntamenti elettorali. Oggi mi sono accorto che le occasioni per
verificare la fluidità della situazione politica ormai ci vengono
presentate ad ogni momento durante il dibattito, quando si
evidenziano situazioni di incomprensione, quando non "bracci di
ferro" anche all'interno della maggioranza stessa. È vero che ormai
siamo in campagna elettorale, ciò che emerge però dalle varie
"fibrillazioni" è che vi è un punto sul quale credo tutti dovremmo
riflettere: è la quasi assoluta mancanza di strategie politiche che
tendano a costruire una situazione politica più avanzata e più
stabile, che permetta di affrontare gli appuntamenti che tale
situazione propone, ma soprattutto gli impegnativi problemi che la
Comunità valdostana pone, e questo lo dico non pensando solo alla
maggioranza.
Ciò che è successo nella prima fase della discussione su questo
punto è un episodio piuttosto pesante: abbiamo assistito alla
presentazione della relazione ufficiale e direi di quella che è una
controrelazione molto circostanziata, atta a scardinare tutto
quanto contenuto sia nella relazione ufficiale, sia nella legge
presentata dalla Giunta che mi pareva sostenuta dal resto della
maggioranza; mi chiedo cosa vuol dire tutto questo. È forse la
voglia di far saltare le alleanze su cui si regge l'attuale Governo
regionale? Di fronte ad un intervento così pesante, uno potrebbe
anche pensarlo. Oppure le difficoltà di rapporto fra le varie forze
si ripresentano a più riprese, anche senza fare riferimento a
quanto è avvenuto in preparazione alle elezioni comunali di
Courmayeur, e si ripetono a cadenze abbastanza ravvicinate; oppure
è solo una vendetta personale di qualcuno che vede di non essere
ammesso a svolgere magari il desiderato ruolo su una materia, su
cui vorrebbe contare in base ai suoi trascorsi - i riferimenti
personali lo farebbero pensare -; oppure è una forzatura magari
condivisa da tutto il gruppo "Stella Alpina", non soddisfatto dalle
risposte che le altre forze alleate danno alle sue rivendicazioni e
qui potrei continuare a farmene tante di domande di questo tipo.
Sono convinto che le risposte non sia il caso che io le ricerchi
oggi e che qualcun altro le ricerchi, penso che gli appuntamenti
impegnativi ravvicinati ce le forniranno in maniera precisa. Dico
che ce le forniranno anche se voglio risottolineare questo: non mi
pare vi siano molte "chances" che tali risposte sciolgano i nodi di
cosa succederà della Valle d'Aosta a valle dell'appuntamento dei
referendum e di quello del 2008, su cui in termini progettuali vi
sono dei grandissimi silenzi, mentre magari vi sono molti proclami
distruttivi...
Voglio tornare alla legge in discussione. Questa situazione
credo che metta in imbarazzo chiunque voglia affrontare l'argomento
in termini costruttivi, perché rischia di passare come chi vuole
fare da puntello dall'una o dall'altra parte. Mi sforzerò di
perseguire la scelta che io e il mio collega Ferraris abbiamo fatto
di porci in maniera critica sì rispetto alle proposte della
maggioranza, ma con un atteggiamento costruttivo se non altro nei
confronti della Comunità valdostana, a cui il provvedimento in
oggetto è rivolto. Accantonando i momenti generali di confronto
politico, rimandando soprattutto tali questioni al momento in cui
il confronto politico generale ci permetterà di riflettere con più
tranquillità e soprattutto ci permetterà di riflettere su cosa
succederà dopo quello strappo che ci ha visti buttare fuori dalla
maggioranza, strappo a cui le attuali forze che sostengono il
Governo hanno fattivamente contribuito. Non li ritengo gli unici
responsabili, ma a cui anche loro hanno contribuito per mere
questioni di potere. Non tocca a me rispondere puntualmente alle
questioni sollevate dal collega Salzone, mi guardo bene dal farlo,
mi limito ad un giudizio molto generale della legge. È vero che
tale provvedimento è un intervento parziale, come qualcuno ha già
sottolineato: la materia dell'edilizia pubblica e dei problemi
della casa meriterebbe un testo unico, ma chiederlo a questo punto
credo sia velleitario. Siamo a fine percorso, abbiamo iniziato la
campagna elettorale, siamo alle soglie di una votazione, i tempi
per un testo generale che faccia un ragionamento complessivo su
questa materia pur se importante... ritengo fazioso chiederlo in
questo momento.
Considero un altro punto di debolezza quello di non aver preso
in considerazione - ma sta nell'ambito del ragionamento generale -
un'attenzione più puntuale, visto che parliamo di recuperi nella
legge, nei confronti della questione dei recuperi dei centri
storici; mi pare che altre realtà regionali abbiano cominciato a
ragionare su interventi che favorirebbero in maniera più
consistente questi recuperi, soprattutto guardando alle iniziative
nei confronti delle parti in comune dei caseggiati, che
favorirebbero una realtà come la nostra, dove la frammentazione
alle volte è un ostacolo molto importante nei confronti di un
recupero dei caseggiati stessi.
Fatte queste notazioni molto brevi di critica il nostro giudizio
su tale legge è però un giudizio positivo, per cui io voterò -
purtroppo da solo, perché il mio collega, per impegni personali
importanti, non sarà presente oggi pomeriggio - questo
provvedimento con convinzione, perché è un intervento che ha tutta
una serie di indicazioni concrete, che vanno incontro ai problemi
reali della casa e ai bisogni di chi anela ad avere degli aiuti
quando è in difficoltà in proposito al tema casa.
Non voglio andare oltre, perché non vorrei essere scambiato per
un Consigliere di maggioranza, però faccio ancora alcune
osservazioni. Mi pare vi sia di questi tempi una certa vocazione a
portare degli esempi particolari di situazioni di disagio per
trarre delle indicazioni di carattere generale. Ho ascoltato
attentamente quanto ha detto il Consigliere Salzone stamani e tutte
le cifre che ha riportato, l'ho sentito riportare tantissime cifre
relative a statistiche ISTAT del campo nazionale, ai dati della
povertà... Da quanto mi risulta, per le cifre che ho letto relative
alle ricerche locali per quanto riguarda la casa, non siamo in
queste situazioni disastrate. Abbiamo il grosso problema di avere
una presenza di case corposa, ma anche una presenza di case
inutilizzate altrettanto corposa, quindi le soluzioni valdostane
dovrebbero andare nella direzione - e questa legge mi pare che
guardi proprio di favorire soluzioni di utilizzo del patrimonio
edilizio esistente nella nostra Regione. Avevo richiamato la
tendenza ad andare ad individuare la situazione di chi dorme dentro
un'utilitaria perché non ha la casa, dell'anziano che ha una
pensione da fame, del lavoratore precario... e nel cercare di
esasperare queste situazioni facendole diventare casi generali,
qualcuno tenta di richiamare soluzioni e quindi allocazione di
risorse tutte in tali questioni settoriali, non mettendo mai le
questioni settoriali tutte insieme per riuscire a governare tutti i
processi... Sono infatti convinto, collega Salzone, che, se
utilizzassimo solo la casa come settore di intervento di
ammortizzatore sociale, che andremmo a facilitare molte situazioni
di disagio e a risolverle tutte, ma dovremmo investire lì tutte le
risorse a disposizione, senza andare a vedere le altre situazioni
in cui dobbiamo destinare le risorse. Così come le rivendicazioni
sulle pensioni o altre questioni portate a certi livelli di
esasperazione riescono ad essere convincenti se ragioniamo sul solo
settore, non lo sono più se dobbiamo governare i processi nel suo
complesso e credo che forze di Governo debbano porsi il problema di
un equilibrio di intervento. Vi è poi un altro aspetto: le risposte
non devono guardare solo alla capacità di andare a risolvere un
singolo problema, perché questo porta i singoli in qualsiasi
momento di necessità a chiedere al pubblico di risolvere il proprio
problema, il pubblico deve riuscire a dare una rete di garanzie
equilibrate, ma che diventino anche di sollecitazione ai singoli di
essere loro attori nel recupero della propria situazione di
disagio. Non vado oltre, qualche spunto di riflessione l'ho messo
in campo, ma quello che volevo sottolineare è che, pur riconoscendo
a questa legge qualche margine di settorialità perché qualche pezzo
non lo ha messo in conto, la stessa dà moltissime risposte concrete
e importanti, se non la facessimo andare avanti, rimanderemmo nel
tempo la soluzione di problemi importanti della popolazione
valdostana.
Presidente
- La parola al Consigliere Lattanzi.
Lattanzi (CdL)
- Intanto ho ascoltato con attenzione
l'ultimo intervento del collega Fiou, che per metà del suo
intervento si è chiesto perché il gruppo "Stella Alpina" non vota a
favore di questa cosa, se è un fatto personale o è un fatto
politico - mettiti il cuore in pace, stai all'opposizione ancora un
po', non scalpitare non hai opportunità almeno su tale argomento!
-, mentre solo nella parte finale del suo intervento si è occupato
di questa legge, concludendo con un'affermazione: se non mandassimo
avanti tale legge, non si darebbe una risposta strutturale
importante al concetto dell'emergenza casa in questa Regione. Siamo
partiti esattamente da tale ultima considerazione, ma in forma di
domanda: attraverso l'approvazione di tale legge daremo una
risposta concreta al bisogno dell'emergenza casa in questa Regione?
Da lì siamo partiti e, ammettendo una certa ignoranza sugli
argomenti, perlomeno non potendo attingere alle culture che invece
il collega Salzone ha stamani ben espresso nel suo intervento, la
nostra impressione è che vi siano tante norme, tanta burocrazia e
poco contenuto. L'impressione è che la struttura del disegno di
legge sia ancora una volta una visione dirigistica del problema,
lontana dalla realtà, da una realtà che sta modificandosi
velocemente anche in Valle d'Aosta e che è vista
dall'Amministrazione regionale più come un fastidio da risolvere e
far sottacere che un problema da affrontare. Lo dico perché in tale
disegno di legge si fa largo uso di terminologie come
programmazione, pianificazione triennale, programmi operativi
triennali, coordinamento dei disegni di legge, ma alla fine un
testo unico su questa materia non c'è.
Questa materia rimarrà dopo l'approvazione di tale disegno di
legge ancora una materia largamente spezzettata per responsabilità,
per riconoscimento di chi deve, per responsabilità, affrontare il
tema e dare una risposta a quei cittadini che hanno realmente
bisogno: sul "realmente bisogno" aprirei una parentesi forse poco
piacevole, perché si collega ad un'altra riflessione. Il
Consigliere Salzone stamani ci ha dato un'illustrazione dei dati
ISTAT, della povertà presunta o certificata; non so quanto sia vero
quel dato, perché i dati sono fatti per essere letti e soprattutto
interpretati, certamente il disagio è crescente dall'evento
dell'euro, da quando 1.000 euro non sono più 1 milione di lire, da
quando gli stipendi non riescono a far fronte alle esigenze di una
povertà relativa. Sappiamo bene che c'è una povertà sostanziale:
quelli che non arrivano a fine mese per il mangiare, cibo e calore,
accanto alla quale c'è chi fatica ad arrivare a fine mese e non è
contento perché non riesce a comprare la felpa a suo figlio da 200
euro della "Nike", quindi è un problema di percepito della povertà.
In quei dati c'è molto di questi studi che vengono fatti con grandi
campioni e, a mio avviso, con grande superficialità, mentre a volte
abbiamo un contatto diretto con la realtà della povertà e sono
quelli che ci vengono a trovare negli uffici con situazioni
economiche disastrose, che ci vengono a chiedere di intervenire
presso l'Assessorato, perché con lo stipendio non riescono a pagare
l'affitto di 6-700 euro al mese, perché da poco magari è subentrata
una separazione, che è il vero cataclisma della nostra Regione, in
testa a tutte le graduatorie di separazioni. Si parla tanto della
famiglia, ma in questa Regione abbiamo il record assoluto delle
separazioni, che creano dei danni economici spaventosi che dobbiamo
affrontare come singoli Consiglieri, ma credo che l'Assessore ne
abbia una colonna infinita di problematiche da affrontare, di
persone che, proprio per effetto di una separazione, vivono un
disagio economico sia da parte del marito, che deve sostenere con i
contributi, e a volte non riesce, i figli perché il giudice
stabilisce giustamente delle quote, che sono insostenibili però per
chi ha un reddito solo, sia per la moglie o la donna che si trova
con i bambini da allevare e che non ha sufficienti risorse perché
deve fare il part-time e con 750 euro al mese non si riesce a
mantenere i figli, anche con l'aiuto del marito che a volte arriva,
altre volte no, per cui ci sono i tribunali pieni di contenziosi.
La vera criticità delle famiglie valdostane sull'emergenza casa
deriva in gran parte da queste situazioni: perdita di lavoro o
separazioni. Due grandi temi che non so se sono racchiusi in quelle
analisi ISTAT, ma certamente sono presenti a noi perché le viviamo
in maniera quotidiana. Quante siano le famiglie in Valle d'Aosta
vittime di queste cose... sicuramente non sono le 62 che
giustamente il collega Salzone faceva notare essere quelle
ufficiali, perché le 62 le abbiamo viste noi singolarmente, diverse
ognuno di noi per ambiti politici e per conoscenze; quindi questa
ho il sospetto che non sia una legge che riesce a dare una risposta
tempestiva importante. Da questa legge poi uno si aspetta di poter
avere un punto fermo, un osservatorio per capire qual è il bene
patrimoniale che la Regione ha attraverso le Comunità montane e i
Comuni, qual è il bene che si può mettere a disposizione di tale
esigenza. Non abbiamo un censimento dei patrimoni da mettere a
disposizione, sappiamo di centinaia di alloggi vuoti, pubblici che
non vengono assegnati per le più disparate motivazioni che si
riconducono a una sola causa: la burocrazia! Che è imperante in
questa Regione, nei Comuni e nelle Comunità montane, ed è un
oggetto sociale disturbante della libertà e del quieto vivere in
questa Regione. Con tale provvedimento non si va verso la
sburocratizzazione, ma la sensazione è che la si aumenti, è che
questa legge sia fatta da chi a Palazzo regionale pensa in termini
burocratici e risolvere un problema, ma non dà risposte tempestive
alla soluzione di tale problema, perché, quando si immagina di
costruire e quindi la preoccupazione è quella di come
razionalizzare gli investimenti di edilizia abitativa, è quella
dell'impresa edile che deve pianificare le costruzioni da qui a 3
anni, facendo integrare esigenze di tipo diverso, non è la
preoccupazione di chi dice: "ma a queste famiglie che sono in mezzo
a una strada noi quando gli diamo la risposta, fra 3 anni?".
Ammetto la genericità delle mie osservazioni, ma credo di poter
essere scusato perché ho premesso che, non essendo un tuttologo, a
tale settore mi sono approcciato come Consigliere, alla luce delle
sollecitazioni che le vere povertà di questa Regione ci hanno
segnalato.
Altra osservazione: questa poteva essere la legge che ci dava
l'opportunità di regolamentare gli aiuti sia in termini di alloggi,
sia in termini di contributi. A tale riguardo apro una parentesi:
Assessore, in una precedente interpellanza avevo segnalato
l'inopportunità etica, morale, politica di scrivere alle persone:
"Grazie al mio interessamento e alla mia presentazione della sua
domanda di contributi in Giunta, lei è beneficiato di un mio
contributo che io le faccio arrivare"
, firmato Alberto Cerise.
Le avevo sottolineato l'inopportunità di questa procedura, che
invece non solo continua, ma addirittura è peggiorata con
terminologie che sono veramente da "politburo", inaccettabili, sia
sotto l'aspetto politico burocratico, sia etico morale! Non è
accettabile che lei scriva alle persone, che già devono venire alla
Regione, con il cappello in mano, con grande umiliazione a chiedere
un contributo, che sappiamo essere un processo applicativo di una
legge dove lei "c'entra come i fichi secchi", perché fanno tutto
gli uffici dell'Amministrazione regionale, che lei porta in Giunta,
perché li porta a mazzette alte così... e dopo lei manda la lettera
rivendicando il merito del contributo di 200 euro sull'affitto che
la persona riceve. È una cosa che ritengo disdicevole, non voglio
usare altri termini, perlomeno non allineata ad una visione di
correttezza ed onestà intellettuale che dovrebbe contraddistinguere
un amministratore pubblico, che sa bene di non gestire risorse sue,
ma risorse di un'intera Amministrazione regionale, destinate per
effetto di una legge che regolamenta in termini amministrativi i
processi di finanziamento. Non vi è nulla che lei possa fare se
quelle famiglie non hanno i criteri per ricevere i contributi,
quindi è inutile che lei continui a scrivere alle persone che è
grazie al suo interessamento se hanno percepito il contributo,
perché questo è disdicevole; non dico altro.
Poteva però essere questa legge un'occasione: quella di
affrontare alcune "magagne" della legge n. 39, che regolamenta le
assegnazioni degli alloggi e dei contributi. Tanto per essere
chiari, le nuove povertà si rivolgono oggi a 2 aspetti: le povertà
delle famiglie valdostane che ho detto prima dovute a mancanza di
lavoro, o perché viene a mancare il posto di lavoro per mobilità, o
perché in bassa valle si chiudono le aziende, o perché ci sono
delle separazioni; la povertà dell'immigrazione, dove sta crescendo
un disagio, perché molte delle famiglie valdostane non riescono ad
avere i contributi che vanno quasi interamente destinati agli
immigrati. È sufficiente essere residente da 24 mesi in Valle
d'Aosta per beneficiare delle graduatorie sia nell'assegnazione
degli alloggi che dei contributi per gli affitti e a questo prima o
poi dovremo "metterci mano"; per quanto riguarda la mia parte
politica, è inaccettabile! È inaccettabile che gli Italiani e i
Valdostani che per 50 anni hanno costruito una ricchezza che
permette loro di mantenere un ammortizzatore sociale che aiuti le
famiglie valdostane nel momento di bisogno, pur comprendendo che la
società valdostana ha anche bisogno dell'immigrazione... è
inaccettabile che la gran parte di questi contributi vada a
famiglie di extracomunitari che vengono qui con l'allargamento
della famiglia, 7-8 persone senza reddito, che scalano le
graduatorie dei contributi e "senza battere ciglio" si ritrovano
con la casa, con il contributo e le famiglie valdostane in mezzo a
una strada! Questo per la parte politica che rappresento lo sente
come un bisogno forte, è una cosa su cui bisogna "mettere le mani"
immediatamente! Intanto perché non è accettabile che la fatica che
hanno fatto le famiglie valdostane per creare una ricchezza venga
regalata a chi a questa Comunità ancora non ha dato nulla,
comincino a dare qualcosa, si cerchino lavoro e con il loro
stipendio affrontino l'affitto di una casa, comincino a diventare
cittadini italiani e allora cominceremo a dargli degli aiuti, ma
prima di quel momento non è, per quanto ci riguarda, accettabile.
Era questa quindi una legge che poteva anche cominciare ad
affrontare tale problema, che è veramente sentito, non chiacchiere,
non organizzazione di piani triennali, di preoccupazioni di
edilizia abitativa o di come stanziare i fondi.
Sui fondi "caliamo un velo pietoso", istituiamo un fondo unico,
ma dove i soldi la Regione non ce ne mette per questa roba cerca di
sfruttare le risorse di fuori, ma la domanda che dobbiamo farci è
perché la Regione è in difficoltà ad affrontare investimenti di
questo tipo. Lo è perché è in difficoltà negli investimenti in
tutti i settori: economico, turistico, industriale, perché non ha
più risorse per gli investimenti, quindi la risposta è molto
semplice. È in difficoltà per gli investimenti, perché ormai la
spesa corrente è al 70%, il restante della parte non corrente è
vincolato. Manovre e flessibilità di bilancio per fare investimenti
non ce ne sono, si cerca di fare un fondo unico dove si faranno
convogliare i fondi nazionali e magari quelli europei, se ci
mettiamo qualcosa, lo portiamo via ai Comuni, ma ormai le risorse
della Regione, anche se sembra assurdo: 4mila miliardi, 2 miliardi
di euro, non bastano! La macchina è talmente gigantesca, i piani di
spesa corrente diretti e indiretti, regionali e pararegionali sono
talmente grandi che non ci sono più manovre di bilancio per fare
investimenti di un certo tipo, quindi anche l'Assessore competente
deve andare a risicare i 20 milioni che fa passare come se fossero
delle cifre spaventose che all'interno di un bilancio da 4mila
miliardi sono poco meno dell'1%. "Non c'è tanta trippa per i
gatti", si cerca di fare burocrazia quando non si possono
affrontare i problemi reali, si cerca di costruire dei fondi di
danaro quando si sa di non averli, si crea una cassa, ma nel
cassetto poi i soldi non ci saranno e ciò ci fa dire che questa è
un'occasione persa. È un'occasione persa perché non si è voluto
affrontare in maniera strutturale il problema, perché abbiamo letto
gli articoli e, cercando di immaginare l'applicazione di questa
legge, non siamo riusciti ad immaginare come alla ragazza madre che
ci ha visitato la settimana scorsa, con 2 figli, separata, le
cambia la situazione. La risposta è: non cambia, questa è in mezzo
a una strada e vi rimarrà per i prossimi 3 anni. Cosa avremmo
dovuto fare per tirarla fuori dalla strada? Avemmo dovuto fare dei
provvedimenti d'urgenza per modificare la legge attuale che non
funziona, non costruire un altro "carrozzone" burocratico che non
risolverà il problema del cittadino.
Per tali argomentazioni non possiamo condividere questo disegno
di legge, né nella forma, ancora burocratica e ancora burocratese,
ma neanche nella sostanza, perché con questa non cambierà per le
persone che hanno bisogno assolutamente nulla, mentre rimarranno i
privilegi per chi ancora in questa valle nulla ha fatto, ma la
prima cosa che impara quando arriva in Italia è di andare al
patronato del sindacato per capire come funziona la legge, per
avere il sostentamento e un minuto dopo è a Palazzo regionale con
un foglio che in mezzo italiano ci chiede: "Scusate, l'Ufficio per
gli alloggi e gli aiuti...?", questo lo imparano subito appena
vengono in Italia. Mio padre, quando è venuto in Valle d'Aosta, la
prima cosa che ha imparato non è stato chiedere un contributo alla
Regione, ma mettersi a lavorare ed è quello che ha fatto per
allevare 3 figli.
Presidente
- La parola al Consigliere Bortot.
Bortot (Arc-VA)
- Devo ammettere che sono 2 giorni che mi
gira la testa, perché sono d'accordo con l'intervento del collega
Salzone, in parte con quello del collega Lattanzi e non sono
d'accordo con l'intervento del collega Fiou e voi capite che può
esserci il rischio che a uno giri la testa...
Un'altra cosa è che mi sembra di essere su un'altalena, nel
senso che, per quanto riguarda la casa, siamo in pieno regime di
libera concorrenza e di mercato, perché non si costruiscono a
sufficienza case di edilizia convenzionata, ma fra poco parleremo
di una legge che con il mercato non ha niente da spartire perché
tutela la corporazione dei maestri di sci. Anche qui una volta
secondo delle opportunità politiche... c'è il "Movimento terra" in
questo caso delle imprese, che fanno pressione sui sindaci e non ci
sono mai le aree per l'edilizia convenzionata - poi do ragione al
Consigliere Borre, il problema non è solo di aree, è di
ristrutturazione di vecchie abitazioni -, mentre le aree per
costruire per libero mercato a scapito delle aziende agricole... lì
"andiamo a nozze"! Ecco perché c'è il "Movimento terra", che fa
capo al movimento di maggioranza politica ed è questo che crea
l'immobilismo, Consigliere Vicquéry, nel senso che "stelle filanti"
stanno emergendo, in questa Regione per tutti stanno emergendo le
contraddizioni! Abbiamo una fetta del bilancio sugli impianti a
fune - ieri ne abbiamo parlato -, non abbiamo una fetta, se non
delle miserie, sull'edilizia convenzionata e abbiamo fette
incredibili di denaro su opere edili magari inutili dove non
servono o sono controproducenti. Faccio un esempio: fra la statale
di Quart e la Dora andando verso Nus c'era un'area agricola, in
poco tempo sono state costruite 28 villette, evidentemente vi è una
necessità di abitazioni che fa il pari con quanto ha detto il
collega Salzone. C'è necessità di abitazioni per la fascia -
fortunati loro! - di utenza che si può permettere di comprare
questi alloggi, ma è una piccolissima fascia dell'emergenza
abitativa che ci troviamo di fronte, lo ha detto bene il
Consigliere Salzone, come pure il Consigliere Venturella. Ma
pensiamo di sopperire all'emergenza abitativa con il libero
mercato, lasciando invadere le aree agricole perché i sindaci fanno
parte del movimento che fa parte del "Movimento terra", a scapito
dell'agricoltura, quindi vediamo come si restringono le aree
dell'agricoltura, a scapito della ristrutturazione dei villaggi e
dei centri storici? È questa la politica del movimento di
maggioranza? Se si proietta tale cosa fra una decina di anni,
vorrei che traeste voi la conclusione di cosa farete voi della
nostra terra! I dati sulla povertà: io non mi rendo conto... con un
reddito pro capite che abbiamo, stiamo parlando di persone che non
arrivano a fine mese e noi dobbiamo umiliarli stanziando un milione
di euro, che dovrebbe essere un'emergenza, invece scopro che ormai
si fa tutti gli anni, sull'emergenza abitativa! Abbiamo un sacco di
Valdostani che devono venire in Regione a chiedere l'elemosina
perché non arrivano alla fine del mese a pagare l'affitto... e non
siamo capaci a far fronte a queste problematiche? Evidentemente non
si vuole.
Abbiamo parlato ieri di nuova legge sulla montagna, attenzione,
non sto "mescolando capra e cavoli", fa tutto il pari perché, se si
parla di strategia, si scopre che, risanando nelle fasce collinari
i centri abitati, escono fuori le abitazioni a prezzo convenzionato
per chi è a basso reddito, esce fuori la possibilità di decentrare
il lavoro, esce fuori la possibilità di integrare turismo e nuovi
lavori e rivitalizzazione dei centri storici per costruire un
pezzettino di un'alternativa alla crisi dello sci. Ecco dove
bisogna mettere i soldi, ma non è che devo dirvelo io, dovreste
essere voi ad arrivare qui con delle proposte strategiche, perché
siete voi che avete la responsabilità per questi 30 anni di quel
che succede in questa Regione! Noi diamo dei suggerimenti, vedo che
"entrano da un orecchio e escono dall'altra parte", però non regge
più il giochino di avere il partito dell'immobiliare e del
"Movimento terra" e poi alle finali della "Bataille des reines"
tutti in fila a premiare le mucche! Andate a vedere cosa pensa di
voi la gente! È troppo comodo, quando ci sono le "Batailles des
reines", mettersi in fila a fare le foto e poi permettere che il
"Movimento terra" eroda tutte le aree agricole, per venire incontro
agli interessi del "Movimento terra" che "fa a pugni" con
l'agricoltura! E il "Movimento terra" costruisce non edilizia
convenzionata, anzi facciamo una legge che va ad "ingrassare"
questo "Movimento terra", perché andiamo a dare soldi alla gente
che non riesce a pagare l'affitto alla fine del mese perché gli
affitti del "Movimento terra" sono troppo alti! Se facciamo... i
costi di costruzione... e non ci metto lì dentro il lavoro a nero
di una buona fetta di imprese, perché non è giusto criminalizzarle
tutte: da una parte, si fa lavorare in nero; dall'altra, i prezzi
vanno alle stelle, si costruisce solo per una fascia di popolazione
e il resto la si "lascia a piedi", ma questo che lo faccia
un'impresa nel libero mercato, per quanto riguarda la sua attività,
è più che sacrosanto, ma che la politica permetta ed incentivi
questo a scapito dei bisogni di tante persone - ripeto: i dati vi
sono stati dati stamani e oggi pomeriggio dal Consigliere
Venturella - no! Diciamo meglio, altrimenti rischiamo che io mi
scaldo, il Consigliere Salzone è stato più tranquillo... ma poi non
vi sia nessuna efficacia di stesse cose dette in 2 modi
diversi.
Un consiglio alla maggioranza: cominciate a "mettere le mani" su
questi problemi, perché di comitati per l'abitazione il
sottoscritto, assieme ad altri, ne ha già costituiti nei decenni
precedenti, parliamo del '70 con l'occupazione di Palazzo Narbonne.
È stato creato un "polmone" per quegli abitanti che sono andati
provvisoriamente ad abitare nei condomini di Santa Rita in Corso
Ivrea e da lì è nato il quartiere di Viale Europa.
Indipendentemente dal sottoscritto, i comitati si possono
costituire, poi, collega Fiou, non si venga a dire che sono
marginali, che sono parziali, perché le giustificazioni non
reggono, le persone si aggregano sui bisogni e non sulla demagogia
del Consigliere Bortot o del Consigliere Salzone che non ne ha
fatta, o di Ugo, o della Dina. La gente si aggrega in base ai
bisogni e noi abbiamo le risorse economiche per far fronte a questi
bisogni e come le utilizziamo? Ripeto: tale giochino non regge più!
Se volete poi prendere questo come un consiglio va bene, se lo
volete prendere come un intervento dell'opposizione, per cui
"lasciamo perdere, vediamo che finisca in fretta perché abbiamo
altri interessi di clientela da portare avanti", per carità!
Ho ancora un paio di cose da dire. Su questo do ragione al
collega Lattanzi. Se guardate il capo I, articolo 1, punto n. 3,
dice:
"gli interventi edilizi posti in essere in attuazione
della presente legge perseguono obiettivi di qualità e di
vivibilità dell'ambiente interno ed esterno all'abitazione,
coerentemente con le finalità di contenimento dei costi di
costruzione e di individuazione di soluzioni di architettura
ecocompatibile e di risparmio energetico"
. A una prima lettura
superficiale non si può che essere d'accordo, ma c'è un piccolo
particolare: che se si vuole risparmiare energia, gas, GPL e
gasolio, nella casa bisogna investire di più, altrimenti buttiamo
acqua in un secchio bucato; quindi anche chi ha scritto questa
cosa... c'è una contraddizione, qui c'è un metodo vecchio di
concepire la casa popolare come la casa che deve costare meno in
assoluto, non tanto per creare disagio a chi ci va ad abitare,
perché è un povero Cristo, gli diamo già una casa non può anche
"romperci le balle", ci mancherebbe altro! C'è una contraddizioni
in termini, ossia o noi investiamo seriamente non risparmiando
soldi, ma facendo i lavori che sono necessari, il risparmio viene
dopo, ma non sull'investimento per costruire le abitazioni e questa
legge, oltre che non ci sono i soldi, nasce già per un verso molto
vecchia.
Vi ho detto: il segnale è mandato, non è più possibile
permettere che nei paesi vadano avanti speculazioni, vada avanti il
partito immobiliare e ripeto che l'impresa ha diritto di fare il
suo mestiere, ma, quando con la compiacenza dei sindaci si
restringono le aree agricole invece di ristrutturare e non si
costruisce edilizia convenzionata, vuol dire che il mercato va su e
le abitazioni costano sempre più care, a discapito di chi ne ha
bisogno e non se le può permettere. La Valle d'Aosta non è a
disposizione del "Movimento terra", che si "ingrassa" molto in
fretta, ma è la terra di tutta la popolazione e la Regione deve
intervenire con l'edilizia convenzionata per riportare i prezzi al
livello giusto. Se non c'è concorrenza - ma guardate se uno come me
deve farvi la lezione sulla concorrenza - e le imprese costruiscono
in regime di monopolio, non sarà chiedendolo per favore che
diminuiscono il prezzo delle abitazioni se sono loro che hanno in
mano il mercato, il mercato lo fa la domanda e l'offerta e
l'offerta è tale rispetto a una fascia di domanda che è più che
appetibile, salvo poi lasciar fuori il 90% della domanda proprio
perché, nella misura in cui non c'è concorrenza, i prezzi si alzano
e rimane fuori una grande fascia di popolazione che non ha i soldi
per acquistarsi un'abitazione a quei costi. Non veniamo poi a
piangere sull'abbandono della montagna. C'è qualche paese in questa
Regione che è intervenuto per il recupero? Vediamo allora cosa è
successo in questi paesi della nostra Regione, portiamo gli altri a
vedere, andiamo ad incrementare tale fattore, ristrutturiamo e
credo che con le ristrutturazioni gli impresari possono lavorare lo
stesso, non erodiamo aree agricole e abbattiamo i costi di mercato
delle abitazioni che sono all'inverosimile!
Si dà atto che dalle ore 16,52 assume la Presidenza il
Presidente Perron.
Président
- La parole au Conseiller Secrétaire
Venturella.
Venturella (Arc-VA)
- Per dare un po' di dati che
riguardano la lettura dei comunicati che la nostra Amministrazione
periodicamente diffonde attraverso le agenzie di stampa. Ho fatto
una piccola ricerca e cosa si diceva nel luglio 2005? Ci si
riferiva allora ad "Emergenza senza fine" ("La Stampa"), si diceva
che erano 745 le richieste d'aiuto, la metà circa arrivava dalle
donne, quello che diceva il collega Lattanzi era stato suffragato
nel 2005. Sempre nel 2005 ad ottobre un altro lancio di agenzia
diceva che erano raddoppiate dal 2001 al 2005 le richieste di
contributo per le spese di affitto. Il 3 luglio 2006 viene
istituito dalla Regione, e l'Assessore Cerise ne dà contezza, un
gruppo di lavoro per l'emergenza casa; viene spiegato nell'articolo
poi cosa succede. Dopo neanche 10 giorni si dice che l'edilizia
sovvenzionata era in affanno e il 20 luglio 2006 l'Assessore
Cerise, sempre in un lancio di agenzia, afferma:
"lavoriamo per
superare l'emergenza casa, la Giunta regionale è consapevole che il
settore dell'edilizia residenziale pubblica deve essere riformato
per rispondere alle nuove esigenze sociale ed ovviare a quanto non
è stato fatto in passato..."
- chi c'era? Forse il gruppo
"Rifondazione Comunista" al Consiglio regionale? -
"... per
questo ho elaborato un disegno di legge unico ed organico in
materia di edilizia residenziale"
ed è proprio quello che noi
vi abbiamo chiesto e che ci avete negato! Il 31 - 11 giorni dopo -
lei vola a Roma ed incontra il Ministro Ferrero, cosa gli chiede?
Proprio perché i soldi non ce li ha, anzi non li vuole mettere,
anzi li spende in altre cose... quanto costano in più le rotonde in
Valle d'Aosta? Venti volte di più. L'agenzia di stampa dice:
"Cerise sollecita risorse dal Governo centrale", ad un certo punto
però "coup de foudre" il nostro Assessore è fulminato sulla via di
Damasco da una visione e dice il 4 ottobre:
"Casa, politiche
regionali hanno sconfitto l'emergenza!"
. Lo ha detto lei ad
ottobre 2006, ma com'è che qui parliamo ancora adesso di emergenza
abitativa, di problemi? Infine il 9 ottobre 2006 - mi fermo qui
perché l'elenco sarebbe impietoso per la Giunta -:
"Ancora
alloggi nel Quartiere Dora"
. Io ne ho sentito parlare nel 1993,
1994, 1995, ogni tanto spunta fuori la notizia che qualche
Assessore all'ambiente, al territorio, ai lavori pubblici dice: "ci
saranno 78 alloggi nel Quartiere Dora", sempre i soliti! Questo per
dire che abbiamo chiesto un disegno organico, lo avevate annunciato
e non lo avete fatto, avete dichiarato che le politiche regionali
hanno sconfitto l'emergenza abitativa e non lo avete fatto; questi
sono i risultati. Vi avevamo chiesto alcune cose e ce le avete
negate, però i comunicati roboanti li avete fatti un anno fa. Non
vi è la volontà di risolvere, anzi c'è la volontà di far discutere
il Consiglio con provvedimenti che sono parziali, che non si
pongono il problema in senso generale della questione.
Presidente
- Se nessun altro chiede di intervenire,
dichiaro chiusa la discussione generale.
Ha chiesto la parola il Consigliere Borre.
Borre (UV)
- Ringrazio i colleghi che sono intervenuti
con interventi pacati, specie quello del collega Salzone.
Vorrei solo ricordare che non è stata fatta premura forse negli
ultimi tempi per portare in votazione... perché questa legge risale
a maggio, è stata portata in Commissione diverse volte, ci è stato
chiesto di lavorarci sopra, ci siamo fermati quasi un mese e mezzo
- agosto e metà settembre -, dopodiché proposte concrete di
modifica della filosofia della legge non ne sono arrivate, ma le
giustificazioni le accetto... chi mi dice: "il mio gruppo non
poteva portare delle modifiche perché non si condivideva
l'impostazione della legge", però me le vedo arrivare in Consiglio;
se non erano interessanti in Commissione, non dovevano neanche
esserlo qui. Il collega Salzone ha ricordato dei momenti che
anch'io ho vissuto con lui, la legge n. 39... per me è stata una
grossa vittoria quella di riuscire a cominciare a parlare anche nei
Comuni limitrofi. È vero che non hanno dato risposta, ma abbiamo
fatto sì che abbiano iniziato a parlarne. Gli altri fuori forse più
sensibili hanno risposto, ma oggi con questa legge vengono chiamati
tutti i Comuni a rispondere.
Mi dà la sensazione che la legge non sia stata approfondita
articolo per articolo nei vostri interventi, perché si dice che è
una legge di principi, ma, per fortuna, vi sono dei principi che
poi portano anche degli obiettivi. Questa è la prima volta che si
fa una programmazione con un piano triennale, quindi, se andate a
leggere nella pianificazione tutti i principi e i fabbisogni
primari, trovate le risposte ai problemi che avete sollevato, che
dite che non esistono. Il discorso delle risorse: l'articolo 5,
comma 2, lettera c), parla di risorse regionali che verranno
destinate con la finanziaria in base al piano triennale, quindi non
mettiamo delle risorse adesso che sono insufficienti, ma si farà un
piano triennale e, in base ad esso, la Regione metterà i soldi che
mancano, visto... se ci sono i versamenti degli altri enti.
Edilizia sovvenzionata: l'articolo 7 per rispondere ai meno
abbienti, prevede la promozione di
"interventi diretti ad
incrementare il patrimonio di edilizia..."
, quindi con
l'acquisto e con nuove costruzioni, con la ristrutturazione. Per
favorire l'acquisto della prima abitazione... lo dicevano i
Consiglieri Bortot e Salzone... è vero che c'è solo una fascia che
può oggi acquistare e diventa sempre più piccola, perché oggi
acquistare un alloggio è sempre più costoso e anche pericoloso
visto quello che accade con i mutui; comunque l'articolo 9 con le
lettere a), b) e c) risponde a questa richiesta. Per favorire il
recupero del patrimonio edilizio esistente, quindi opportunità di
nuovi alloggi con riqualificazione nel tessuto urbanistico, perché
la legge n. 6 non è stata cancellata da tale provvedimento, quindi
la legge n. 6 dà dei contributi a chi ristruttura e affitta ad equo
canone...
(interruzione del Consigliere Segretario Venturella, fuori
microfono)
... quanti lo fanno... ma non è colpa nostra se il mercato non
risponde. La legge è stata fatta, adesso abbiamo sentito nelle
audizioni degli imprenditori che sono molto contenti di questa
legge, ci auguriamo che altri rispondano. Forse sarà mancata
l'informazione, avremo bisogno di dare più informazione su tale
tipo di possibilità.
La massima attenzione al risparmio energetico... è un elemento
di non poco conto, perché stiamo parlando tutti di risparmio
energetico, quindi incentivare... il Consigliere Bortot diceva: "si
vuole incentivare, ma non si mettono i soldi", questo non è vero
perché si dice che la Giunta andrà a modificare i parametri di
costo di costruzione, vuol dire che aumenteranno le possibilità di
modifica dei costi di costruzione. Perché tutti non possono avere
risposta nell'edilizia pubblica, articolo 13, e non possiamo
pensare di avere più di metà del patrimonio abitativo edilizio
vuoto, c'è una legge che dà la possibilità di affittare e quindi
incentiva il proprietario, incentiva l'inquilino; mi sembra che sia
una risposta non indifferente. Non penso che si possa dire che
questa legge è insensibile all'emergenza. Per rispondere anche al
collega Lattanzi, tale provvedimento distingue i momenti delle
emergenze abitative, vi sono quelle contingenti dovute a cassa
integrati e incidenti sul lavoro, ai divorzi che è il caso più
eclatante, questi vengono affrontati con degli strumenti, poi vi
sono le altre emergenze abitative che sono quelle sociali...
(interruzione di un Consigliere, fuori microfono)
... l'articolo 3... il fatto più importante che ritengo sia
contenuto in questa legge è il coinvolgimento dei Comuni. Si cerca
di andare verso quel passaggio culturale, se vogliamo, che il
problema casa è di tutti i Comuni e della Regione insieme, quindi
ci deve essere un momento di solidarietà e di partecipazione. I
Comuni vengono chiamati a questo momento nel coinvolgimento del
piano triennale, perché non devono essere solo sentiti... ma
d'intesa con l'Amministrazione regionale per lavorare sul piano
triennale.
Ritengo che forse leggendola più attentamente e senza volere a
tutti i costi essere minoranza o maggioranza, si possa trovare in
questa legge quegli obiettivi che da tempo ci prefiggevamo: dare
una risposta alla politica della casa.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Permettetemi di esprimere un ringraziamento
a tutti coloro che sono intervenuti in tale dibattito, naturalmente
un ringraziamento particolare ai membri della III Commissione per
aver seguito con attenzione l'iter di questa legge, aver dato un
contributo sostanziale alla sua comprensione, anche se poi il
risultato pare non sia stato ottenuto, e anche per degli apporti
significativi che ho percepito e che ho condiviso... sia per quanto
riguarda le proposte di emendamento avanzate dal collega Salzone
come dal collega Stacchetti.
Volevo enunciare quelli che ritengo essere i punti di forza di
questa legge. Permettetemi di fare ancora una considerazione: con
tale provvedimento raggiungiamo una tappa molto importante del
nostro programma di maggioranza, diamo una risposta concreta al
problema casa, che costituiva uno dei problemi più importanti del
nostro programma di legislatura e che consideriamo un elemento di
grande rilevanza sociale anche per questioni di equità e per fare
in modo che questa Regione sia attenta a tutti gli strati sociali,
perché una Regione che è considerata come una Regione di ampio
benessere, anche in questo settore, deve dare una risposta in
maniera tale che i cittadini possano accedere alla casa in maniera
adeguata al contesto.
Per me oggi è un giorno molto importante, come lo è per la
maggioranza, perché, contrariamente a tutte quelle affermazioni
demolitorie di tale impianto, questa legge darà delle risposte
significative ed efficaci.
Qualche considerazione merita poi fare, anche per sfatare certi
miti, rispetto ad accuse che ho sentito rivolgere, alcune volte
confuse, altre con atteggiamenti da "zombi". Va tutto bene nel
dibattito politico, ma qualche annotazione volevo farla al
riguardo. Ho apprezzato quell'azione di autopromozione che ha fatto
il collega Salzone per la sua opera in tale settore: questo mi
consentirà di aumentare la stima nei suoi confronti e di stimolarlo
a dargli degli aiuti in questo senso. Volevo però far presente che
io nel 2003 ho trovato una situazione più catastrofica di quella
che qui è stata illustrata e vorrei al riguardo citare qualche
dato. Qui si sono fatte una serie di elucubrazioni, ma dati pochi,
si è fatto confusione qualche volta fra dati nazionali, regionali,
a seconda di come veniva comodo e i punti di vista venivano
incrociati più per generare una sorta di confusione e uno stato
d'animo che mi è sembrato quasi patetico, più che portare un vero
contributo alla discussione. Vi do un dato: fra il 1998 e il 2002
sono state accolte 75 domande di emergenza abitativa, dal 2003,
quando ci siamo insediati noi, disattenti nei confronti della
casa...., ad oggi sono state complessivamente accolte 122 domande,
quasi il doppio di quando c'erano i grandi scienziati che si
occupavano della casa, e c'erano Giunte che erano molto attente...
In questo momento rimangono in graduatoria qualcosa come 51 nuclei
familiari, di cui 37 ad Aosta. Vengo adesso da una riunione con
alcuni sindaci, quei pochi casi che abbiamo in alta Valle verranno
risolti e i 37 casi del Comune di Aosta sono già risolti con un
accordo firmato dal Presidente della Regione, con il quale il
Comune di Aosta metterà a disposizione qualcosa come 49 alloggi;
quindi avremo già 12 alloggi già in grado di dare delle risposte a
futuri 12 casi di emergenza abitativa. Può darsi che questa sia
inefficienza, ma, secondo me, è programmazione, efficienza,
disponibilità, anzi è pianificare le future esigenze, ma questo non
è che un piccolo dato, perché volevo fare qualche piccola
annotazione. È vero, collega Venturella, che lei ha sentito parlare
tante volte degli 80 alloggi al Quartiere Dora, ma quegli alloggi,
se nel 2004 questa Giunta non metteva a disposizione 5 milioni di
euro, erano ancora lì da partire! Queste allora sono state risorse
di tale Amministrazione che sono state destinate per fare qualcosa
che era programmato, ma che non partiva mai.
Lei ha citato un mio incontro con il Ministro Ferrero: è stato
uno degli incontri più deludenti non solo per me, per tutti i
rappresentanti delle Regioni e vi risparmio cosa disse, perché
quella sì fu veramente una cosa patetica, ma cosa andammo a dire
con le altre Regioni al Ministro Ferrero? Andammo a dire che il
sostegno all'affitto della legge n. 431 era completamente ignorato
dallo Stato, in particolare da un Governo del Centro-Sinistra,
tant'è che il buon Berlusconi, con tutti i suoi difetti, ci aveva
messo più soldi di quanto non faceva il buon Ferrero che arrivò con
la bandierina dei Palestinesi e anche perché nel 2000 per il
sostegno all'affitto si spendeva, a fronte di un fabbisogno
complessivo di 520mila euro, 365mila euro. Volete sapere a quanto
siamo ad oggi, visto che siamo disattenti ai problemi della casa?
Ve lo do io l'ultimo dato: a fronte di un bisogno complessivo di
1.904.000 euro, abbiamo dato 1.904.000 euro, il 100% delle
esigenze! E questo succede in un'unica Regione d'Italia: la nostra!
"Cattivi, brutti, incapaci, inefficienti, disattenti ai problemi
della casa", ma questa è la verità, non sono "pistolotti
demagogici" o discorsi sconclusionati, anche se appassionati, come
quelli del Consigliere Bortot che - portate pazienza - non ho
capito cosa ha voluto dire...
Bortot
(fuori microfono)
- ... non è la prima
volta...
Cerise (UV)
- ... farò dei corsi serali per
interpretarti, ma la verità è questa; quindi 100%, potrei citarvi
anno per anno, ma ve lo risparmio, era solo per dire che, se ci
sono delle risposte che sono piene e totali, sono quelle che ha
dato questa Giunta.
Un dato ancora per concludere tale nota di premessa: nel 2003 si
è speso per la casa 31 milioni di euro, e sto parlando di una serie
di interventi per prima casa: mutui prima casa, recupero centri
storici e quant'altro. Oggi siamo a 10 milioni di più: questo vuol
dire che ogni anno abbiamo incrementato gli investimenti per la
casa di 2 milioni l'anno, naturalmente poco... 41 milioni di euro,
collega Squarzino, ha capito bene? E abbiamo esaurito tutte le
graduatorie di richieste di mutui prima casa, abbiamo esaurito
tutte le richieste di ristrutturazione e restauro dei centri
storici, naturalmente tutto questo non conta, ma tutto questo
significa che alla quantità di domande si è data la totalità di
risposte e il risultato è zero, non abbiamo "lasciato a piedi"
nessuno: questo non è evidentemente importante, ma questi sono
dati.
Quali sono allora i punti di forza di tale provvedimento?
Intanto la perfetta coerenza con il programma di maggioranza,
andatevelo a leggere: abbiamo detto che volevamo dare delle
risposte coerenti con le necessità sul territorio e abbiamo fatto
degli studi, peraltro recuperando e attivando l'ARER in un'azione
che non ho trovato precedentemente, perché mi pare che fra
Assessorato e ARER fra il 1998 e il 2003 il dialogo era
inesistente, non lo dico io, lo dicono i miei uffici! Finalmente
con l'ARER abbiamo trovato una capacità di risposta, gli abbiamo
dato degli incarichi e loro ci hanno dato dei risultati. Può darsi
che fosse così anche prima, non lo so...
(interruzione della Consigliera Squarzino Secondina, fuori
microfono)
... nessuno me li ha chiesti, me li chieda e io glieli do. Lei
non c'era neppure in Commissione, quindi non capisco cosa... quando
mi sono stati chiesti, ho sempre fornito tutti i dati dall'A alla
Z. Abbiamo fatto puntualmente una ricognizione sul territorio per
quanto riguardava l'esigenza in termini di emergenza abitativa o in
termini di alloggi e via dicendo, sulla base di questo abbiamo
intavolato un discorso con i Comuni, altro punto di forza di tale
disegno di legge. Premetto che tale provvedimento nasce,
contrariamente a quanto dice qualcuno, con un tavolo di lavoro che
vede riuniti Regione, Comuni, Comune di Aosta, ARER, Associazione
di categoria per elaborare il disegno di legge; tutti fessi,
incapaci, inutili? Mi pare non sia il caso di lasciarsi andare a
valutazioni di questo tipo, perché non stiamo censurando l'operato
del Governo regionale: stiamo censurando l'operato di un gruppo di
lavoro che seriamente ha lavorato per un unico scopo, mettendo sul
tavolo le varie esigenze, condividendo i propri bisogni con i
bisogni degli altri e cercando delle soluzioni condivise. Vi è
quindi una trattazione organica della materia, vi è un'introduzione
della programmazione di settore con la partecipazione peraltro di
tutti i soggetti coinvolti; l'intesa per esempio per l'approvazione
del piano triennale che non mi pare una banalità, la Consulta che è
chiamata in causa proprio per esprimere il proprio parere sul piano
triennale, la costituzione di un unico fondo così banalizzato è
invece un altro grande punto di forza, perché avere un fondo
significa poter pilotare le risorse in funzione delle esigenze
contingenti. Qualcuno stamani ha fatto riferimento a certe
evenienze che sono quelle che possono colpire delle famiglie,
coinvolte in processi di disoccupazione, di chiusura di una
fabbrica o cose del genere: con cosa si possono affrontare queste
situazioni se abbiamo dei fondi che sono già congelati e
canalizzati? Si fa se abbiamo una specie di risorsa alla quale
attingere per dare una risposta puntuale a quella emergenza e non
una situazione di carattere generale. Tutta la disciplina
dell'emergenza abitativa è completamente rivista e vi assicuro che
l'emergenza abitativa è un flusso, nel senso che è una di quelle
situazioni che non si risolve, perché, come tu hai risolto dei
problemi, se ne affacciano altri, c'è un flusso continuo di queste
problematiche.
Il vero problema - come qualcuno ha detto - è quello di
disgiungere l'emergenza abitativa dai problemi di disagio sociale,
l'ho detto altre volte; ecco perché ci vuole una stretta
connessione fra quello che stiamo facendo ed è la ragione stessa
del gruppo di lavoro, come uscire da tale meccanismo, perché questo
è difficile, ossia attribuire a quella che è la casa da quello che
è il problema... Alcuni casi, che sono stati riportati anche dalla
cronaca giornalistica, non sono problemi di emergenza abitativa,
sono problemi di disagio sociale e il problema della casa non
risolve il problema contestuale in cui vivono! Il problema è più
generale, è una situazione di disadattamento alla società che va
affrontata con delle politiche sociali e poi anche con la casa,
altrimenti quegli edifici diventano delle catacombe, diventano dei
problemi.
Ancora: l'adeguamento alla normativa per favorire il risparmio
energetico e anche la possibilità di avere dei progetti
sperimentali; l'introduzione del concetto di categoria sociale, che
peraltro è anche brutto sotto certi punti di vista, perché nessuno
di noi vorrebbe essere inserito nell'ambito di una fascia sociale,
ma tiene conto che ci sono delle categorie sociali che hanno
bisogno di risposte per tale tipo di problemi, ma, se non le
collochiamo in un certo ambito, rischiamo di fare confusione.
Vi è poi il sostegno alle locazioni: credo che questo sia un
grandissimo ed importantissimo intervento, perché con degli
interventi relativamente modesti, oggi siamo quasi a 2 milioni di
euro, vediamo adesso la coda in Assessorato di persone che vengono
a chiedere il sostegno all'affitto... ma, se non vi fosse questo
sostegno all'affitto, avremmo delle code di persone che verrebbero
a chiedere l'alloggio perché sfrattati, perché impossibilitati a
pagare l'affitto! Attenzione, per poter dare questo aiuto, gli
affitti devono essere trasparenti, deve essere tutto logico.
Qualcuno ha detto - può essere vero e abbiamo cercato di fare dei
monitoraggi - che questo potrebbe fare da volano per far lievitare
gli affitti, ma allora o abbiamo a che fare con una società di
disonesti, o cosa facciamo? Perché ad un certo punto quando il
padrone di casa aumenta l'affitto, è vero che c'è una ricaduta
negativa, d'altra parte lui pagherà più di tasse, per cui ci sono
anche dei "do ut des". Noi abbiamo cercato di capire, ma abbiamo
visto che questo nella sostanza non lo abbiamo poi così accertato,
stiamo facendo ancora degli approfondimenti.
L'attualizzazione della legge n. 33... anche qui chi ha vissuto
queste esperienze, parlo di professionisti, di gente come voi, di
lamentele che ho ricevuto e di contenziosi che ho avuto in ufficio,
peraltro con dei colleghi di Giunta questa differenza che c'era fra
restauro e ristrutturazione che non si capiva dove finiva uno e
cominciava l'altra, abbiamo cercato di perseguire insieme
l'obiettivo con lucidità cercando di far cadere dei distinguo che
erano artificiosi e sovente complicavano la procedura, quindi
semplificazione. Naturalmente anche qui c'è la supervisione da
parte della Sovrintendenza e abbiamo differenziato l'entità degli
aiuti in funzione dell'essere o non essere un edificio di
pregio.
Un altro punto di forza è che qui l'aiuto verso questi organismi
che gestiscono tali alloggi per sostenere le difficoltà che hanno
nei confronti della morosità, questa è una logica di sistema, nel
senso che uno aiuta l'altro perché questo dà delle risposte,
altrimenti, se non si incassano i soldi, loro vanno in crisi e
anche questo è un elemento di supporto. Questa è una buona legge, è
una legge che dà delle risposte, è una legge che onora gli impegni
assunti da tale maggioranza e onora anche il lavoro della stessa,
che la porta a termine in coerenza con gli impegni assunti.
Président
- Nous pouvons passer à l'examen des articles
Je rappelle que la III
e
Commission a exprimé son avis
favorable à la majorité sur le nouveau texte, ainsi que la
II
e
, et également le CPEL. Il y a des amendements qui
ont été présentés, que je vous ai déjà résumés. Je rappelle que
nous votons sur le texte prédisposé par la III
e
Commission. A l'article 1
er
il y a l'amendement du
collègue Borre, qui récite:
Emendamento
All'articolo 1, lettera i), del disegno di legge n. 173
sostituire al secondo alinea dopo "con i Comuni" la parola
"proprietari di " con "sul cui territorio sono ubicati".
La parole au Conseiller Borre.
Borre (UV)
- L'ho già illustrato nella relazione, perché
non può essere nei Comuni che hanno alloggi di edilizia
residenziale perché non pagano già l'ICI, ma Comuni in cui ci sono
alloggi di edilizia residenziale, la differenza è solo quella. I
Comuni proprietari di alloggi di edilizia residenziale non pagano
già adesso l'ICI, solo per i Comuni in cui ci sono alloggi di
edilizia residenziale.
Président
- Je soumets au vote l'amendement du collègue
Borre:
Conseillers présents et votants: 29
Pour: 29
Le Conseil approuve à l'unanimité.
Président
- Je soumets au vote l'article 1
er
dans le texte ainsi amendé:
CAPO I
DISPOSIZIONI GENERALI
Articolo 1
(Oggetto e finalità)
1. La Regione, considerando il diritto alla casa bene
primario per tutta la comunità, promuove una serie coordinata di
interventi di interesse generale e di carattere sociale, tesi
a:
a) incrementare e riqualificare il patrimonio di edilizia
residenziale pubblica;
b) favorire il recupero o la costruzione di immobili da
locare a canone convenzionato;
c) agevolare l'acquisizione della prima abitazione, con
priorità per gli alloggi ricompresi in edifici esistenti,
eventualmente da recuperare;
d) promuovere il recupero di centri e nuclei abitati di
interesse storico e ambientale;
e) incentivare gli interventi finalizzati al risparmio
energetico e all'uso di materiali da costruzione tipici del
contesto ambientale;
f) sostenere finanziariamente i meno abbienti che abitano in
locazione alloggi di proprietà pubblica o privata;
g) risolvere, anche con interventi straordinari, gravi e
imprevedibili emergenze abitative presenti nei Comuni o espresse da
particolari categorie sociali;
h) attivare iniziative di informazione e di studio sui
fenomeni abitativi nella Regione;
i) attivare iniziative con i Comuni sul cui territorio sono
ubicati alloggi di edilizia residenziale pubblica (ERP) per
giungere ad intese finalizzate alla riduzione dell'imposta comunale
sugli immobili (ICI) relativamente al patrimonio dell'Azienda
regionale per l'edilizia residenziale-Agence régionale pour le
logement (ARER), istituita ai sensi della legge regionale 9
settembre 1999, n. 30.
2. Le politiche abitative regionali devono integrarsi con le
iniziative promosse dai Comuni, singolarmente o in forma associata,
in materia edilizia e di riqualificazione urbana e concorrono,
prioritariamente, al recupero del patrimonio edilizio esistente, in
particolare nei centri storici.
3. Gli interventi edilizi posti in essere in attuazione della
presente legge perseguono obiettivi di qualità e di vivibilità
dell'ambiente interno ed esterno all'abitazione, coerentemente con
le finalità di contenimento dei costi di costruzione e di
individuazione di soluzioni di architettura ecocompatibile e di
risparmio energetico.
4. Al perseguimento delle finalità di cui alla presente
legge, oltre alla Regione, concorrono, ciascuno nel proprio ambito
di competenza, i seguenti soggetti:
a) l'ARER;
b) i Comuni, singolarmente o in forma associata;
c) le cooperative edilizie;
d) le imprese di costruzione;
e) i privati, singoli o associati;
f) gli altri enti pubblici interessati;
g) l'Unione piccoli proprietari immobiliari (UPPI) e gli
altri sindacati di categoria.
Conseillers présents: 29
Votants: 25
Pour: 25
Abstentions: 4 (Bortot, Fontana Carmela, Squarzino Secondina,
Venturella)
Le Conseil approuve.
Président
- Il y a l'amendement n° 1 du groupe
"Arcobaleno", qui récite:
Emendamento
Dopo l'articolo 1 è inserito il seguente:
"Articolo 1bis
(Comitato per l'edilizia abitativa)
1. Presso la struttura regionale competente in materia di
edilizia residenziale pubblica, di seguito denominata struttura
competente, è istituito il Comitato per l'edilizia abitativa
(CEA).
2. Al CEA spettano i seguenti compiti:
a) proporre alla Giunta regionale iniziative connesse con i
piani pluriennali previsti dalla presente legge;
b) formulare pareri in ordine ai piani di cui alla lettera a)
ed agli eventuali aggiornamenti;
c) promuovere attività di ricerca e di studio e quant'altro
risulti d'interesse per il settore dell'edilizia abitativa.
3. Il CEA è composto da:
a) l'assessore regionale competente in materia di edilizia
residenziale pubblica, con funzioni di presidente;
b) il dirigente della struttura competente, con funzioni di
vicepresidente;
c) tre consiglieri designati dal Consiglio regionale, di cui
uno appartenente alle minoranze;
d) un rappresentante dei lavoratori designato dalle
organizzazioni sindacali maggiormente rappresentative;
e) un rappresentante delle organizzazioni degli imprenditori
scelto fra tre nominativi indicati uno ciascuno dalle tre
organizzazioni sindacali maggiormente rappresentative;
f) due rappresentanti del Consiglio permanente degli enti
locali (CPEL) di cui uno in rappresentanza del Comune di
Aosta;
g) il presidente dell'ARER;
h) un rappresentante delle cooperative edilizie;
i) un rappresentante degli ordini e dei collegi professionali
degli ingegneri, degli architetti, dei geometri, dei periti
industriali e degli agronomi;
j) il direttore dell'ARER.
4. Le funzioni di segretario sono svolte da un funzionario
della struttura competente.
5. Il CEA è nominato dalla Giunta regionale e resta in carica
per la durata della legislatura. Qualora, entro il termine di
trenta giorni dalla richiesta di designazione, gli enti e gli
organismi interpellati non provvedano a designare i propri
rappresentanti, il CEA è nominato dalla Giunta regionale
prescindendo dai membri dei quali manchi la designazione, purché
sia raggiunta la maggioranza dei componenti. La Giunta regionale
provvede all'integrazione del CEA a seguito delle designazioni che
siano effettuate oltre i termini di cui al presente comma.
6. Per ciascuno dei membri di cui al comma 3, lettere d), e),
f), g), h) e i), gli enti o gli organismi interessati designano un
membro supplente.
7. I membri supplenti partecipano alle sedute del comitato
solo in caso di assenza o di impedimento del rispettivo membro
titolare.
8. Il Presidente, ove lo ritenga opportuno, può di volta in
volta invitare a partecipare alle riunioni del CEA, senza diritto
di voto, tecnici ed esperti o rappresentanti di enti ed
associazioni particolarmente interessati.
9. Le adunanze del comitato sono valide con la presenza della
maggioranza dei suoi componenti e le relative deliberazioni sono
valide se adottate con il voto favorevole della maggioranza dei
presenti. In caso di parità prevale il voto del presidente.
10. La partecipazione alle sedute del CEA è
gratuita.".
La parole au Conseiller Secrétaire Venturella.
Venturella (Arc-VA)
- Questo emendamento è derivato dalle
audizioni in Commissione, perché, nonostante ciò che dica
l'Assessore Cerise sulla Consulta, crediamo che, proprio in virtù
di quanto dice l'articolo 1, che detta precise finalità, che parla
di iniziative e di programmi, che parlerà poi di pianificazione e
programmi operativi, vorremmo che fosse istituito il Comitato per
l'edilizia abitativa, naturalmente abolendo la Consulta che ha dato
dimostrazione di un problema. In Commissione abbiamo audito i
rappresentanti della Consulta che avevano, secondo l'Assessore
Cerise, partecipato alla stesura di questo disegno di legge, che
hanno presentato degli emendamenti. Non capiamo allora per quale
strano meccanismo i componenti della Consulta hanno lavorato nella
Consulta per l'elaborazione del disegno di legge e dopo pochi mesi
sono gli stessi che presentano degli emendamenti, delle
osservazioni, non solo le organizzazioni sindacali, ma anche le
associazioni di categoria; ho qui tutti gli appunti di diverse
associazioni di categoria. Cosa vorremmo? Questo è un emendamento
che va nella direzione di fondare un Comitato per l'edilizia
abitativa, di renderlo più snello e di pensare che tale Comitato
per l'edilizia abitativa in definitiva entra nella pianificazione
regionale, al fine di dare le indicazioni precise nel senso degli
interventi da fare, indichi delle priorità e indichi dei
finanziamenti. È un comitato formato da un rappresentante per ogni
categoria, che potrebbe rappresentare una novità nel panorama delle
diverse consulte, comitati che ogni tanto affollano la nostra
Amministrazione.
Président
- Je soumets au vote l'amendement n° 1 du
groupe "Arcobaleno":
Conseillers présents: 29
Votants: 26
Pour: 4
Contre: 22
Abstentions: 3 (Fiou, Lattanzi, Tibaldi)
Le Conseil n'approuve pas.
Président
- A l'article 2 il y a les amendements n° 2, n°
3 et n° 4 du groupe "Arcobaleno".
La parole au Conseiller Secrétaire Venturella.
Venturella (Arc-VA)
- L'emendamento n. 2 è in riferimento
a ciò che si diceva prima, quando si parla di risorse di
finanziamenti per l'edilizia residenziale abitativa, per la
politica in generale dell'edilizia abitativa, invece, secondo noi,
la lettera c), comma 2, articolo 2 dà la possibilità a chi volesse
distrarre alcuni fondi di farlo dall'edilizia residenziale a degli
interventi sul sistema delle infrastrutture: parlo di
urbanizzazione primaria, di miglioramento dei servizi, di
accessibilità dei centri storici... ma con i soldi per le politiche
abitative si rifanno i marciapiedi e le strade? Ecco perché
chiediamo che la lettera c) chiuda alla parola
"favorendo
politiche integrate di riqualificazione urbana"
e che tutto il
resto venga cassato.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Mi sembra che nel fare questa osservazione
non si tenga conto della realtà, nel senso che i fondi siano
destinati al recupero dei centri storici "non ci piove"; la seconda
parte del comma dice:
"favorendo politiche integrate di..."
,
cosa significa? Significa che, se non si favoriscono delle
politiche integrate, si rischia di non avere il volano per fare gli
interventi di ristrutturazione, perché è chiaro che, nel momento in
cui tu promuovi il recupero dei centri storici, ma non hai
l'accesso alla viabilità, non hai i servizi, rendi più difficile
quell'intervento, mentre, quando si dice
"favorendo politiche
integrate di..."
, significa che l'intervento deve essere il
motore per fare una riqualificazione e rendere vivibile tutto il
contesto: questa è la logica!
Président
- Je soumets au vote l'amendement n° 2 du
groupe "Arcobaleno", qui récite:
Emendamento
Alla lettera c) del comma 2 dell'articolo 2 le parole "e del
sistema delle infrastrutture, di miglioramento dei servizi e
dell'accessibilità dei centri storici" sono soppresse.
Conseillers présents: 30
Votants: 27
Pour: 4
Contre: 23
Abstentions: 3 (Fiou, Lattanzi, Tibaldi)
Le Conseil n'approuve pas.
Président
- La parole au Conseiller Secrétaire
Venturella.
Venturella (Arc-VA)
- Gli emendamenti n. 3 e n. 4
decadono perché erano in collegamento con
"su proposta del
CEA"
.
Presidente
- Gli emendamenti n. 3 e n. 4 del gruppo
"Arcobaleno" sono decaduti; ne do rispettivamente lettura per il
verbale:
Emendamento
Alla lettera f) del comma 2 dell'articolo 2 sono aggiunte,
infine, le parole "; a tale scopo sono destinate le risorse
aggiuntive stabilite annualmente dalla Giunta regionale su proposta
del CEA;".
Emendamento
Al comma 3 dell'articolo 2, le parole "sentita la Consulta
regionale della casa di cui all'articolo 20 della l.r. 30/1999"
sono sostituite dalle parole "sentito il CEA".
Pongo in votazione l'articolo 2:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Fontana Carmela, Lattanzi, Tibaldi)
Il Consiglio approva.
Président
- A l'article 3 il y a l'amendement n° 5 du
groupe "Arcobaleno".
La parole au Conseiller Secrétaire Venturella.
Venturella (Arc-VA)
- L'emendamento n. 5 fa riferimento
ai programmi operativi triennali, non riusciamo a capire perché
esiste una pianificazione triennale, che ci potrebbe andare bene...
e invece come fatto in altri settori un conto è la pianificazione
triennale, un altro è il programma operativo. Perché non lo
possiamo fare annualmente, così potremmo destinare annualmente le
risorse per quell'anno. Perché il programma operativo che è più
esecutivo è anch'esso triennale? Non si potrebbe - il nostro
emendamento va in questo senso - stabilire la pianificazione
regionale che è in 3 anni e poi fare i programmi operativi annuali?
Il nostro emendamento chiede di trasformare i POT in POA.
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Il problema si lega al bilancio. Il
bilancio di previsione è un bilancio triennale, di conseguenza tu
fai il programma, la pianificazione la fai sulla base di un
programma triennale e, siccome il bilancio di previsione è comunque
triennale, ecco che... ma questo non impedisce che annualmente
siano individuate le risorse.
Président
- Je soumets au vote l'amendement n° 5 du
groupe "Arcobaleno", qui récite:
Emendamento
All'articolo 3 e all'articolo 5 le parole "programmi
operativi triennali (POT)" sono sostituite, ovunque ricorrano,
dalle parole "programmi operativi annuali (POA)".
Conseillers présents: 30
Votants: 27
Pour: 4
Contre: 23
Abstentions: 3 (Fiou, Frassy, Tibaldi)
Le Conseil n'approuve pas.
Président
- Je soumets au vote l'article 3:
Conseillers présents: 28
Votants: 26
Pour: 22
Contre: 4
Abstentions: 2 (Frassy, Tibaldi)
Le Conseil approuve.
Président
- Je soumets au vote l'article 4:
Conseillers présents: 30
Votants: 23
Pour: 23
Abstentions: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 5:
Conseillers présents: 30
Votants: 23
Pour: 23
Abstentions: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Le Conseil approuve.
Presidente
- All'articolo 6 vi è l'emendamento n. 6 del
gruppo "Arcobaleno".
La parola al Consigliere Segretario Venturella.
Venturella (Arc-VA)
- Questo emendamento sostituisce
l'articolo 6 del disegno di legge. Ancora in Commissione avevamo
avuto dei dubbi, non solo io, ma anche autorevoli componenti la
maggioranza sull'opportunità o non opportunità di non citare nelle
categorie di intervento l'edilizia agevolata e sull'opportunità di
citare il recupero del patrimonio edilizio esistente che più che
una categoria è una tipologia. Vorrei far riferimento anche alla
disciplina dell'articolo 31 della legge n. 457/1978, che prevede
categorie di intervento molto specifiche, non per scendere in
polemica, ma non ho capito come si fa a classificare come categorie
ad esempio insieme all'edilizia convenzionata e sovvenzionata anche
il recupero del patrimonio edilizio esistente; casomai il recupero
è una tipologia che mi serve dei 2 tipi di categorie: questo glielo
avevamo detto in Commissione, non siamo stati ascoltati, da qui
l'emendamento. Come si fa a mettere sullo stesso piano per analogia
o per omologazione le iniziative di sperimentazione con, ad
esempio, l'edilizia convenzionata e sovvenzionata, che credo siano
ormai nella loro... ossia crediamo che tale articolo 6 non faccia
chiarezza, non riusciamo a capire come si possano mettere queste
lettere dalla a) alla g); ho capito che sono settori in cui la
Regione interviene con finanziamenti, ma come si fa a renderle
omogenee dal punto di vista delle componenti intrinseche stesse
delle categorie?
Presidente
- La parola alla Consigliera Squarzino
Secondina.
Squarzino (Arc-VA)
- "Ad adiuvandum". La mia domanda è:
il recupero del patrimonio edilizio esistente quale finalità
persegue? È una finalità di edilizia sovvenzionata, convenzionata,
prima abitazione, sperimentazione? È diversa rispetto a queste o è
all'interno? Voglio capire il recupero quale finalità della legge
persegue, non è un recupero generico credo, ma deve essere
finalizzato. A quale finalità è finalizzato tale recupero?
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Vorrei solo richiamare l'articolo 1 del
provvedimento che è stato approvato:
"... promuovere il recupero
di centri e nuclei abitati di interesse storico e ambientale;
incentivare gli interventi finalizzati al risparmio energetico e
all'uso di materiali da costruzione tipici del contesto ambientale;
sostenere finanziariamente i meno..."
, ma come no! Questi sono
gli obiettivi, allora nelle finalità della legge ritroviamo che
attraverso il recupero del patrimonio edilizio esistente si arriva
anche a promuovere il recupero di centri e nuclei abitati di
interesse storico e ambientale. Così come attraverso le iniziative
di sperimentazione, che sono anche sollecitate e che possono anche
essere finanziate come obiettivo... d'altra parte uno degli scopi
della legge è quello di far ricorso a fonti energetiche
alternative... comunque questo è il motivo per il quale noi le
abbiamo messe e così rimangono.
Presidente
- Pongo in votazione l'emendamento n. 6 del
gruppo "Arcobaleno", che recita:
Emendamento
L'articolo 6 è sostituito dal seguente:
"Articolo 6
(Settori di intervento)
1. Il piano triennale e i relativi POA individuano le risorse
finanziarie da destinare ai seguenti settori di intervento in
materia di politica abitativa:
a) edilizia sovvenzionata;
b) edilizia agevolata;
c) edilizia convenzionata;
d) prima abitazione;
e) concorso nella copertura della morosità;
f) sostegno alle locazioni;
g) interventi per categorie speciali di utenti;
h) emergenze abitative.".
Consiglieri presenti: 30
Votanti: 26
Favorevoli: 4
Contrari: 22
Astenuti: 4 (Fiou, Frassy, Lattanzi, Tibaldi)
Il Consiglio non approva.
Presidente
- Pongo in votazione l'articolo 6:
Consiglieri presenti e votanti: 27
Favorevoli: 23
Contrari: 4
Il Consiglio approva.
Presidente
- Emendamento n. 7 del gruppo
"Arcobaleno".
La parola al Consigliere Segretario Venturella.
Venturella (Arc-VA)
- Proprio in riferimento
all'emendamento prima e all'emendamento n. 7 che introduce
l'articolo 6bis, ricordo che tutti questi interventi, ossia il
fatto che non si distinguano categorie di intervento e gli
interventi... sono normati già dal DPR n. 380/2001, che dice:
"gli interventi di recupero del patrimonio edilizio esistente
sono così definiti: interventi di manutenzione ordinaria..."
,
ossia credo che gli interventi così stabiliti... va bene, ormai lo
avete approvato il vostro articolo 6, devono avere... ecco perché
abbiamo introdotto l'articolo 6 bis, perché un conto sono i settori
come il recupero... faccio un esempio, il settore è il recupero, ma
la definizione degli interventi questa è già stata normata dal DPR
n. 380: ecco perché si vedeva male la contemporanea presenza
all'interno delle categorie anche del recupero. Credo che questa
formulazione vada a "confondere le acque". La maggioranza è
sovrana, quindi ci inchiniamo alle decisioni della maggioranza, ma
crediamo che non si faccia chiarezza e si confondano categorie di
intervento con settori di intervento. Credo che questo emendamento
n. 7 sia intimamente collegato con l'emendamento n. 6 che è stato
bocciato, e che per questo motivo decaduto.
Presidente
- L'emendamento n. 7 del gruppo "Arcobaleno" è
decaduto; ne do lettura per il verbale:
Emendamento
Dopo l'articolo 6 è inserito il seguente:
"Articolo 6bis
(Categorie d'intervento)
1. Per la realizzazione dei programmi relativi ai settori di
cui all'articolo 6, comma 1, lettere a), b) e c), si fa riferimento
alle categorie d'intervento di cui all'articolo 31 della legge 5
agosto 1978, n. 457 (Norme per l'edilizia residenziale).".
All'articolo 7 vi è l'emendamento n. 8 del gruppo "Arcobaleno".
Collega Venturella, vuole illustralo? Non ce n'è bisogno... è
decaduto? L'emendamento n. 8 del gruppo "Arcobaleno" è decaduto; ne
do lettura per il verbale:
Emendamento
Al comma 2 dell'articolo 7, le parole "l'acquisto, il
recupero o la nuova costruzione" sono sostituite dalle parole "le
categorie di intervento di cui all'articolo 6bis".
Pongo in votazione l'articolo 7:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Emendamento n. 9 del gruppo
"Arcobaleno".
La parola al Consigliere Segretario Venturella.
Venturella (Arc-VA)
- Questo emendamento vuole introdurre
categorie di intervento, chiamiamole come le chiama l'Assessore
Cerise, perché, secondo noi, manca l'edilizia agevolata, ossia vi
sono 3 tipi di edilizia: sovvenzionata, agevolata, convenzionata,
perché manca, anche se non ha avuto un successo incredibile,
l'agevolata?
Presidente
- Pongo in votazione l'emendamento n. 9 del
gruppo "Arcobaleno", che recita:
Emendamento
Dopo l'articolo 7 è inserito il seguente:
"Articolo 7bis
(Edilizia agevolata)
1. La concessione di mutui ad interesse agevolato a favore di
cooperative edilizie resta disciplinata dalla legge regionale 28
novembre 1986, n. 56 (Norme per la concessione di finanziamenti
agevolati a favore delle cooperative edilizie).".
Consiglieri presenti: 31
Votanti: 27
Favorevoli: 4
Contrari: 23
Astenuti: 4 (Fiou, Frassy, Lattanzi, Tibaldi)
Il Consiglio non approva.
Presidente
- La parola al Consigliere Segretario
Venturella sull'articolo 8.
Venturella (Arc-VA)
- Articolo 8, edilizia convenzionata,
Assessore, rimane? Qui è scritto:
"1. Al fine di favorire il soddisfacimento del fabbisogno
abitativo primario, la Regione promuove ed incentiva l'attuazione
di interventi di edilizia abitativa convenziona.
2. Gli interventi regionali in materia di edilizia
convenzionata restano disciplinati dalla legge regionale 28
febbraio 2003, n. 5 (Incentivi per la realizzazione di interventi
di edilizia abitativa convenzionata)."
.
Questo rimane? Anche la legge regionale n. 56, concernente norme
per la concessione di finanziamenti agevolati a favore delle
cooperative edilizie, allora rimaneva... perché non è stato messo
ed è stato messo questo?
Presidente
- Pongo in votazione l'articolo 8:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- All'articolo 9 vi è l'emendamento n. 10 del
gruppo "Arcobaleno". Collega Venturella, vuol presentarlo? Non c'è
bisogno, è decaduto; ne do lettura per il verbale:
Emendamento
Il comma 3 dell'articolo 9 è soppresso.
Pongo in votazione l'articolo 9:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 10:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- All'articolo 11 vi è l'emendamento n. 1
dell'Assessore Cerise nella nuova formulazione, sul quale vi è un
sub-emendamento presentato dal gruppo "Arcobaleno".
La parola al Consigliere Bortot.
Bortot (Arc-VA)
- Spero sia un problema di dimenticanza e
non di contenuto, Assessore, perché l'isolamento acustico per
l'efficienza energetica e lo spessore derivante da interventi di
isolamento termico e acustico... aggiungere:
"ivi comprese le
serre solari"
dovrebbe essere una questione formale. Chiediamo
quindi all'Assessore che accolga questo sub-emendamento al suo
emendamento.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Credo che la proposta sia interessante, ma
è la sede che non è opportuna, perché stiamo elaborando adesso un
disegno di legge sul risparmio energetico e sul ricorso alle fonti
energetiche alternative, quella proposta va messa lì e non qui.
Presidente
- La parola al Consigliere Bortot.
Bortot (Arc-VA)
- Rileggo il suo emendamento,
Assessore:
"Al fine di favorire, mediante l'utilizzo di materiali
certificati, l'efficienza energetica e l'isolamento acustico degli
edifici, lo spessore derivante da interventi di isolamento termico
e acustico è equiparato a volume tecnico non computabile ai fini
edificatori né del rispetto del rapporto di copertura e
dell'altezza massima degli edifici"
.
Le serre solari è automatico che dovrebbero essere comprese in
questo emendamento per la questione del volume. A casa mia faccio
la serra solare e la faccio per assorbire calore, che è
l'equivalente del "cappotto" che faccio per risparmiare le
dispersioni: uno è in negativo e l'altro è in positivo.
Presidente
- La parola al Consigliere Ottoz.
Ottoz (GM)
- Siccome più volte ho posto il problema solo
del secondo aspetto sollevato dal collega Bortot, prendo atto che
non c'entra con questa legge e non ho nulla da eccepire in merito,
ma mi auguro che vi sia l'impegno da parte della Giunta a recepire
l'indicazione per la quale le serre addossate a scopo energetico,
come definite fra l'altro da una direttiva nazionale, non
costituiscono volumetria. Non so se l'Assessore sia in grado di
esprimere un parere e prendere impegno di dare una risposta. Mi
scuso con l'Assessore, ma siccome è un problema che ho sollevato
altre volte e che alcuni Comuni hanno già recepito nei loro
regolamenti edilizi, ma non è un fatto generalizzato in Valle per
la neghittosità o reticenza o resistenza di alcuni Comuni, prendo
atto che non c'entra con questa legge e mi auguro che sia un
impegno del Governo quello di intervenire sui regolamenti edilizi
con una norma generale che chiarisca tale punto una volta per tutte
nell'interesse del risparmio energetico in questa Regione.
Presidente
- La parola al Consigliere Stacchetti.
Stacchetti (SA)
- Semplicemente per ringraziare
l'Assessore Cerise, l'Assessore La Torre, il Presidente Borre e il
Capogruppo dell'"Union", Vicquéry, perché su questo emendamento,
fortemente voluto e insistito dal sottoscritto quale membro del
gruppo "Stella Alpina", dopo alcune insistenze siamo riusciti a
trovare un accordo sulla formulazione di un testo semplice che non
si presti a dubbi di interpretazione, perché sempre più le leggi
sono di difficile interpretazione. Ringrazio per questo impegno che
siamo riusciti a concludere.
Presidente
- La parola al Consigliere Borre.
Borre (UV)
- Visto che il problema non è indifferente,
chiederei un attimo di sospensione per ragionarci sopra e capire
bene cosa vuol dire questo tipo di serra, perché non vorrei correre
il rischio di dimenticare un elemento valido, oppure approvare
qualcosa che poi crea problemi anche di struttura edilizia.
Presidente
- Il Consiglio è sospeso per 10 minuti.
Si dà atto che la seduta è sospesa dalle ore 18,24 alle ore
18,38.
Presidente
- Siamo in condizioni di riprendere i
lavori.
La parola all'Assessore al territorio, ambiente e opere
pubbliche, Cerise.
Cerise (UV)
- Il mio intervento si rifà alla proposta
emendativa di questo sub-emendamento presentato dal collega Bortot.
Indubbiamente la sua proposta non è priva di fondamento presa in
senso assoluto, quindi è un contributo del tutto apprezzabile. Il
problema qui è che entriamo nell'ambito di una materia urbanistica
e non solo che non può essere disciplinata con tale semplice
aggiunta, perché entriamo in una sfera di competenza dei
regolamenti edilizi, a loro volta collegati a una serie di vincoli.
La proposta che vorrei fare al Consiglio è questa: non "sine die",
ma lunedì posso impegnarmi a mettere in piedi un tavolo con il
CELVA, perché i Comuni sono direttamente interessati a questa
vicenda, e con il contributo della Sovrintendenza ai beni culturali
e con il supporto dell'Ufficio urbanistico sollecitare i Comuni a
recepire quella direttiva ministeriale che li sollecitava a
realizzare tali serre addossate, in maniera che usciamo con una
raccomandazione che non va a ledere le competenze dei Comuni, ma
allo stesso tempo li sollecita a fare quello che chiede il collega
Bortot, ma in un'ottica che è armonizzata con le norme urbanistiche
e paesaggistiche di questa Regione.
Presidente
- La parola al Consigliere Bortot.
Bortot (Arc-VA)
- Penso che questa impostazione sia
accettabile e quindi ritiriamo l'emendamento. L'importante è che
tutti gli uffici, senza accusare nessuno, facciano in fretta,
perché abbiamo situazioni sparse per la valle dove questo
rappresenta un problema e il rischio è che in certi casi venga
considerato aumento di volumetria, il Comune non lo permetta e che
venga meno il principio per cui si isola la casa per il risparmio
energetico. Ben venga tale gruppo di lavoro che imposti meglio la
questione, chiedo che l'Assessore ci riferisca poi in merito al
gruppo.
Presidente
- Do lettura, per il verbale, dell'emendamento
presentato originariamente dall'Assessore Cerise, il cui testo
recitava:
Emendamento
Il comma 4 dell'articolo 11 è sostituito dal
seguente:
"4. Nelle more dell'adeguamento dei piani regolatori generali
comunali ai sensi dell'articolo 13 della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), allo scopo di favorire l'aumento
dell'efficienza energetica e dell'isolamento acustico degli
edifici, l'eventuale spessore dovuto a interventi di isolamento
termico e acustico che, con le opportune certificazioni, dimostri
il reale risparmio energetico e l'incremento dell'isolamento
acustico è equiparato a volume tecnico non computabile ai fini
edificatori e, laddove necessario, anche ai fini del rispetto del
rapporto di copertura e dell'altezza massima degli
edifici.".
Do lettura della nuova formulazione dell'emendamento presentato
dall'Assessore Cerise:
Emendamento
Il comma 4 dell'articolo 11 è sostituito dal
seguente:
"4. Al fine di favorire, mediante l'utilizzo di materiali
certificati, l'efficienza energetica e l'isolamento acustico degli
edifici, lo spessore derivante da interventi di isolamento termico
e acustico è equiparato a volume tecnico non computabile ai fini
edificatori né del rispetto del rapporto di copertura e
dell'altezza massima degli edifici.".
L'emendamento del gruppo "Arcobaleno", che era in correlazione
con la nuova formulazione dell'emendamento dell'Assessore Cerise, è
ritirato; ne do lettura per il verbale:
Emendamento
Dopo "termico e acustico" aggiungere: "ivi comprese le serre
solari"
.
Metto in votazione la nuova formulazione dell'emendamento
presentato dall'Assessore Cerise:
Consiglieri presenti: 31
Votanti e favorevoli: 28
Astenuti: 3 (Frassy, Lattanzi, Tibaldi)
Il Consiglio approva.
Presidente
- Pongo in votazione l'articolo 11 nel testo
così emendato:
Articolo 11
(Iniziative di sperimentazione e disposizioni per il
rendimento energetico in edilizia)
1. Gli interventi di cui all'articolo 1, comma 1, lettera e),
sono destinati a promuovere l'impiego di materiali tipici della
realtà valdostana e la realizzazione di opere innovative, a
carattere sperimentale, perseguendo gli obiettivi della sicurezza,
della qualità edilizia, tipologica e ambientale,
dell'ecocompatibilità, del risparmio energetico e della
bioedilizia.
2. Gli interventi possono riguardare anche progetti
finalizzati a sperimentare nuove soluzioni costruttive o
organizzative nella tipologia e nella fruizione degli spazi
abitati, anche al fine di soddisfare i bisogni delle categorie
sociali di cui all'articolo 2, comma 2, lettera d).
3. La Giunta regionale definisce, con propria deliberazione,
i requisiti, i criteri e le modalità, anche procedimentali, per la
concessione e l'erogazione delle agevolazioni finalizzate alla
realizzazione degli interventi di cui al presente articolo.
4. Al fine di favorire, mediante l'utilizzo di materiali
certificati, l'efficienza energetica e l'isolamento acustico degli
edifici, lo spessore derivante da interventi di isolamento termico
e acustico è equiparato a volume tecnico non computabile ai fini
edificatori né del rispetto del rapporto di copertura e
dell'altezza massima degli edifici.
5. Le esclusioni di cui all'articolo 3, comma 3, lettera a),
del decreto legislativo 19 agosto 2005, n. 192 (Attuazione della
direttiva 2002/91/CE relativa al rendimento energetico
nell'edilizia), sono estese ai fabbricati costruiti
antecedentemente all'anno 1945 ricadenti nell'ambito della
disciplina di cui agli articoli 136, comma 1, lettere a) e d), e
142 del decreto legislativo 22 gennaio 2004, n. 42 (Codice dei beni
culturali e del paesaggio, ai sensi dell'articolo 10 della legge 6
luglio 2002, n. 137), e agli edifici classificati di pregio,
documento e monumento dai piani regolatori generali
comunali.
6. Sono comunque consentite misure atte a migliorare le
prestazioni energetiche dei fabbricati inseriti negli ambiti
sottoposti a salvaguardia e degli edifici classificati di pregio,
documento e monumento dai piani regolatori generali comunali ai
sensi dell'articolo 8 della legge regionale 10 giugno 1983, n. 56
(Misure urgenti per la tutela dei beni culturali), qualora ciò
risulti compatibile rispetto alle esigenze di tutela storica e
paesaggistica e gli interventi siano preventivamente autorizzati
dalle strutture regionali competenti in materia di beni culturali e
paesaggio.
Consiglieri presenti: 29
Votanti e favorevoli: 26
Astenuti: 3 (Frassy, Lattanzi, Tibaldi)
Il Consiglio approva.
Presidente
- Pongo in votazione l'articolo 12:
Consiglieri presenti: 29
Votanti e favorevoli: 26
Astenuti: 3 (Frassy, Lattanzi, Tibaldi)
Il Consiglio approva.
Presidente
- La parola alla Consigliera Squarzino
Secondina sull'articolo 13.
Squarzino (Arc-VA)
- Volevo fare alcune osservazioni su
questo articolo. I miei colleghi sono intervenuti in modo egregio
su tutta la filosofia del disegno di legge e sulle sue
problematiche, ma io volevo soffermarmi su tale misura. Mi sembra
che un elemento che è emerso con molta forza oggi durante il
dibattito è che mancano questi dati regionali, anche il collega
Fiou diceva: "non possiamo fare riferimento solo a dati nazionali,
dobbiamo fare riferimento ai dati regionali", per questo chiedevo:
ma ci sono tali dati regionali, per cui tutti quelli della
Commissione li hanno avuti, dati che riguardano i dati
sull'edilizia agevolata, sovvenzionata, convenzionata, sul sostegno
alle locazioni? Mi è stato detto che ci sono, però ho avuto fra le
mani fin dallo scorso anno solo i dati relativi al sostegno
all'accesso alle abitazioni in locazione. Rispetto a tale problema,
si dà una risposta immediata a chi ha bisogno, ma se non si
interviene anche sugli altri settori in modo forte, questa diventa
solo una voce che continua ad aumentare di anno in anno e non dà
risposte reali, ma dà risposte al limite costose anche per il
soggetto. Da questa indagine, fatta in base al Fondo per il
sostegno all'accesso alle abitazioni in locazione, relativamente al
bando 2005, si verifica che le domande aumentano di anno in anno in
modo non dico geometrico, ma aritmetico, quasi raddoppiando e
questo vuol dire che il problema della povertà esiste se questi
aumentano. In pochi anni dal 2000 al 2003 sono più che raddoppiati
e dal 2000 al 2006 sono quasi triplicati, quindi il problema c'è e
non è sufficiente risolverlo solo con il sostegno
all'abitazione.
Seconda osservazione: se guardiamo al confronto che viene fatto
dall'ARER fra quanto viene pagato dalla singola famiglia o dal
singolo soggetto quando è assegnatario di un alloggio in edilizia
sovvenzionata e poi vediamo quanto la stessa tipologia di
edilizia... lo stesso soggetto prenderebbe come sostegno
all'accesso all'abitazione, si vede che c'è una grossa diversità:
questo vale per tutti i componenti. L'affitto medio mensile dei
locatari ammessi al contributo affitti, quindi alloggi ARER,
edilizia sovvenzionata, è molto meno del contributo che viene dato
con l'assegno di sostegno mensile, che è inferiore a quello che
effettivamente pagano; allora l'affitto mensile medio dei locatari
ammessi a contributo affitti è - ripeto - molto inferiore. A questo
punto possiamo dire che, se continuiamo ad andare solo a finanziare
i contributi affitti, spendiamo quasi il doppio e le famiglie
prendono di meno. Faccio 2 esempi: una famiglia di 1 componente e
una di 6 componenti. La famiglia con un solo componente, se è in
affitto, paga come affitto medio mensile ARER, 77 euro; se non è
ARER paga come affitto medio mensile dei locatari 266 euro. È vero
che loro ricevono un contributo di circa 132 euro, ma, di fatto,
loro ne pagano 134, quasi il doppio di quanto pagherebbero se
fossero assegnatari di alloggio ARER. La stessa cosa capita per 6 o
più componenti, mi limito solo a questi 2 esempi, ma tutti gli
altri sono uguali; una famiglia di 6 o più componenti, se è ad
affitto mensile medio ARER, paga 141 euro, se è affitto medio come
locazione, 335 euro. È vero che ha un contributo dal fondo sostegno
di 132 euro, però lui ne paga ancora 204 a fronte dei 141 che
avrebbe pagato se fosse stato alloggio ARER. Perché dico questo?
Per dire che, se non si ha il quadro completo di tutti i dati e non
si vedono bene tali confronti, rischiamo che diciamo con orgoglio,
come dice l'Assessore: paghiamo tutti quelli che chiedono il
sostegno all'accesso; certo e va bene, ma questa modalità non
risolve il problema nel tempo, non solo, ma anche nel presente crea
un'ingiustizia fra chi può accedere alle case di edilizia
sovvenzionata e chi non può accedervi. In questo senso credo che
avessero ragione i miei colleghi quando dicevano che manca un
quadro chiaro e mancano delle scelte precise secondo la conoscenza
della realtà. Ho solo voluto quindi soffermarmi su tale aspetto,
perché mi sembrava chiaro come, cercando di dare una risposta
settoriale all'emergenza abitativa solo con il sostegno
all'affitto, in realtà poi non aiutiamo veramente queste
persone.
Do ragione, purtroppo, al collega Lattanzi, vediamo che tali
contributi diventano per il nostro Assessore un modo per farsi una
propaganda spudorata, nel senso che l'Assessore non ricorda che il
politico non è l'amministrativo, non è il dirigente che fa un atto
amministrativo e comunica alla famiglia che ha avuto un contributo.
Vi leggo solo questa lettera che è sintomatica:
"Al Signor Tal dei Tali, ho il piacere di comunicarle che la
S.V. è stata inserita nell'elenco definitivo degli ammessi ai
benefici del Fondo per il sostegno alle abitazioni in locazione,
bando di concorso del 29 settembre 2006. In seguito al suo
inserimento nel suddetto elenco, la Giunta regionale, su proposta
del sottoscritto, con deliberazione n. 2305/2007 le ha riconosciuto
un contributo di euro 2.485,60 relativo agli affitti corrisposti
nel 2005. La informo che il suddetto contributo è in corso di
liquidazione a suo favore. Colgo l'occasione per porgere distinti
saluti. L'Assessore, dott. Alberto Cerise."
.
Ritengo sia importante dare una risposta alle famiglie che hanno
bisogno, ma credo che la risposta debba essere più tecnica
amministrativa e non personale politica.
Presidente
- Pongo in votazione l'articolo 13:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 14:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 15:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 16:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 17:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 18:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 19:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 20:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 21:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 22:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 23:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Emendamento n. 1 della collega Fontana.
La parola alla Consigliera Fontana Carmela.
Fontana (GV-DS-PSE)
- Attraverso questo emendamento la
nostra volontà è quella di aumentare da 70mila a 100mila euro il
mutuo per la prima casa, in quanto riteniamo che la somma stabilita
nell'articolo 4 del regolamento regionale del 2002 non sia più in
linea con le reali esigenze dei cittadini.
Presidente
- La parola al Consigliere Segretario
Venturella.
Venturella (Arc-VA)
- Solo per dichiarazione di voto. Il
gruppo "Arcobaleno" voterà a favore di questo emendamento, perché
crediamo sia in funzione delle esigenze di chi veramente si
avvicina al mondo del mercato e della costruzione della prima
casa.
Presidente
- Pongo in votazione l'emendamento n. 1 della
collega Fontana Carmela, che recita:
Emendamento
Dopo l'articolo 23 è inserito il seguente Capo:
"CAPO III BIS
MODIFICAZIONE AL REGOLAMENTO REGIONALE 27 MAGGIO 2002, N.
1
Art. 23bis
(Modificazione all'articolo 4)
1. Alla lettera b) del comma 1 dell'articolo 4 del regolam.
reg. 1/2002 le parole "euro 70.000" sono sostituite dalle parole
"euro 100.000"."
Consiglieri presenti: 30
Votanti e favorevoli: 5
Astenuti: 25 (Borre, Caveri, Cerise, Cesal, Comé, Fey, Fosson,
Frassy, Isabellon, La Torre, Lanièce, Lattanzi, Lavoyer, Maquignaz,
Marguerettaz, Ottoz, Pastoret, Perron, Praduroux, Rini, Tibaldi,
Vicquéry, Viérin Adriana, Viérin Laurent, Viérin Marco)
Il Consiglio non approva.
Presidente
- Emendamento n. 2 della collega Fontana
Carmela.
La parola alla Consigliera Fontana Carmela.
Fontana (GV-DS-PSE)
- Dopo la trasformazione del vecchio
Istituto Case popolari in Azienda regionale per l'edilizia
residenziale l'ARER è diventato ente pubblico, economico e
strumentale della Regione con autonomia imprenditoriale,
patrimoniale e contabile. Il compito era quello di gestire i
servizi di rilevanza economica e di operare anche sul mercato
libero, pertanto la trasformazione in azienda speciale gli dà una
connotazione più economica imprenditoriale. Oggi si può facilmente
riconoscere che non sono stati raggiunti accordi con i privati, che
non è stato predisposto e sottoscritto un contratto specifico per i
dipendenti di tipo privatistico, che non si sono registrati accordi
con tutti i Comuni in tema di gestione unitaria del patrimonio. Per
tutti questi motivi riteniamo che l'ARER non deve essere più
un'azienda bensì un'agenzia non economica.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- È un emendamento assolutamente
inaccettabile, perché smentirebbe quello che abbiamo scritto nella
legge che deve fare l'ARER. Se l'ARER non è mai riuscito a farlo,
non è un motivo per cambiare la ragione sociale dell'ente, semmai è
di creare le condizioni affinché possa fare le azioni che sono
coerenti con la sua ragione sociale.
Presidente
- Pongo in votazione l'emendamento n. 2 della
collega Fontana Carmela, che recita:
Emendamento
Dopo l'articolo 23bis è inserito il seguente Capo:
"CAPO IIITER
MODIFICAZIONE ALLA LEGGE REGIONALE 9 SETTEMBRE 1999, N.
30
Art. 23ter
(Modificazione all'articolo 2)
1. Al comma 2 dell'articolo 2 della l.r. 30/1999 la parola:
"economico," è soppressa.".
Consiglieri presenti: 30
Votanti: 22
Favorevoli: 4
Contrari: 18
Astenuti: 8 (Comé, Frassy, Lanièce, Lattanzi, Ottoz, Praduroux,
Tibaldi, Viérin Marco)
Il Consiglio non approva.
Presidente
- All'articolo 24 vi è l'emendamento n. 11 del
gruppo "Arcobaleno".
La parola al Consigliere Segretario Venturella.
Venturella (Arc-VA)
- L'emendamento n. 11, che è in
diretto collegamento con l'emendamento sul CEA, è decaduto, perché
andava ad abrogare l'articolo che istituiva la Consulta.
Presidente
- L'emendamento n. 11 del gruppo "Arcobaleno"
è decaduto; ne do lettura per il verbale:
Emendamento
Dopo la lettera d) del comma 2 dell'articolo 24 è inserita la
seguente:
"dbis) l'articolo 20 della legge regionale 9 settembre 1999,
n. 30;".
Pongo in votazione l'articolo 24:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 25:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Frassy, Lattanzi,
Squarzino Secondina, Tibaldi, Venturella)
Il Consiglio approva.
Presidente
- All'articolo 26 vi è l'emendamento n. 12 del
gruppo "Arcobaleno", che non ha copertura finanziaria come dice la
nota dell'Assessorato delle finanze.
La parola al Consigliere Segretario Venturella.
Venturella (Arc-VA)
- È già "morto"... di solito in
geometria è "come volevasi dimostrare", non può il Coordinatore
dell'Assessore Marguerettaz pensare, con una motivazione che, fra
l'altro, non ho ben capito perché non c'è copertura di bilancio...
perché questo emendamento è un emendamento che dà un segnale; certo
che è un po' provocatorio e riprendo i contenuti delle sue
risposte, Assessore Cerise. Quando lei dice che noi avevamo torto
quando dicevamo della poca consistenza dei fondi, lei faceva
riferimento a 1.900.000 euro di interventi diretti per il sostegno
alle locazioni, facendo una somma algebrica: 1.900.000 richiesti,
1.900.000 dati, somma algebrica 0.
Quando poi lei faceva riferimento alla richiesta per il mutuo
alla casa, diceva 2 milioni di euro in più all'anno arrivando da 31
a 41 in 5 anni, ma io credo che, lasciando per assodati finalmente
una volta sola i 5 milioni di euro per la costruzione dei famosi 78
alloggi del Quartiere Dora, quello che crediamo che manchi è il
fatto che non vi sono nuovi fondi, ossia non si investe verso la
costituzione o, meglio, la ricostituzione di un forte patrimonio di
edilizia residenziale pubblica, che va a risolvere non dico alla
radice... perché non è vero, ma se noi con la legge n. 40 sulla
vendita degli alloggi ERP, abbiamo ad esempio il Comune di Aosta
che mi pare abbia perso su 900 alloggi circa 200 alloggi, una bella
fetta, nel senso che non li ha venduti. Noi in Consiglio comunale
avevamo richiesto questo: un alloggio venduto, un alloggio
acquisito o recuperato per il patrimonio edilizio residenziale,
perché non sono più nel patrimonio edilizio residenziale: questo è
il problema! Non sono più messi a disposizione dei cittadini che
veramente hanno bisogno!
Non mi può dire, Assessore, citando solo 2 tipi di intervento,
che per tipologia sono molto settoriali e vanno a soddisfare le
categorie... e poi bisogni contingenti come quello del sostegno
alle locazioni, perché è vero che quelli potrebbero andare in
emergenza abitativa, ma il problema è a monte: è quello di
costruire, di avere un forte patrimonio di edilizia residenziale
pubblica per evitare queste situazioni. Ecco perché il nostro
emendamento era quello di dire che si spenda almeno l'1% del
bilancio regionale annuale a decorrere dal 2008, e lo mettiamo a
disposizione di tutto il Consiglio almeno come argomento di
discussione, quindi più soldi all'edilizia sovvenzionata.
Si dà atto che dalle ore 19,05 presiede il Vicepresidente
Lanièce.
Presidente
- L'emendamento n. 12 del gruppo "Arcobaleno"
non può essere messo in votazione visto che manca il parere
dell'Assessorato; ne do lettura per il verbale:
Emendamento
Dopo il comma 1 dell'articolo 26 è inserito il
seguente:
"1bis. Al finanziamento dell'onere di cui all'articolo 7 si
provvede con finanziamenti integrativi in una misura non inferiore
all'1 percento del bilancio regionale annuale a decorrere dall'anno
2008.".
Pongo in votazione l'articolo 26:
Consiglieri presenti: 28
Votanti e favorevoli: 22
Astenuti: 6 (Bortot, Fontana Carmela, Frassy, Squarzino
Secondina, Tibaldi, Venturella)
Il Consiglio approva.
Presidente
- La parola al Consigliere Segretario
Venturella, per dichiarazione di voto.
Venturella (Arc-VA)
- Nonostante la discussione in
Consiglio sia andata come è andata, il confronto è stato serrato,
noi avremmo voluto condividere questo progetto di legge se non
avesse avuto il peccato originale della disposizione in materia di
riordino in materia di edilizia residenziale, il riordino non vi è
stato. Volevamo una legge più completa, volevamo una legge che
sulle disposizioni finanziarie intervenisse in maniera più
concreta, ripetiamo non vi sono soldi in più in questo disegno di
legge, si interviene come si interveniva con interventi finanziari
delle leggi di settore, non è cambiato nulla. Si fanno delle
comparazioni, delle omologazioni fra provvedimenti che sono
distanti anni luce, tetti in lose con edilizia sovvenzionata ad
esempio. Non lo crediamo un disegno di legge organico, per questo
motivo il nostro voto sarà di astensione, anche perché sono
convinto, Assessore Cerise, che ci ritroveremo in III Commissione a
discutere di alcuni articoli che saranno inapplicabili.
Presidente
- Pongo in votazione il disegno di legge nel
suo complesso:
Consiglieri presenti: 29
Votanti e favorevoli: 23
Astenuti: 6 (Bortot, Fontana Carmela, Frassy, Squarzino
Secondina, Tibaldi, Venturella)
Il Consiglio approva.
