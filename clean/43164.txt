Classificazione
GIUNTA REGIONALE



Oggetto del Consiglio n. 592 del 26 maggio 2021 - Resoconto
OGGETTO N. 592/XVI - Comunicazione e presa d'atto delle
dimissioni rassegnate dalla signora Chiara Minelli dalla carica di
Assessore regionale.
Bertin (Presidente)
- Punto n. 4 dell'ordine del giorno.
Per quanto riguarda questo punto, abbiamo convenuto nella
Conferenza dei Capigruppo, che il tempo a disposizione per ogni
gruppo è di dieci minuti più un intervento dell'Assessore.
Il Presidente della Regione, con lettera del 14 maggio 2021, ha
trasmesso alla Presidenza del Consiglio, in base al Regolamento, la
lettera con cui la signora Chiara Minelli rassegna le proprie
dimissioni dalla carica di Assessore all'ambiente, ai trasporti e
mobilità sostenibile. La normativa sopra indicata prevede che le
dimissioni degli Assessori presentate al Presidente della Regione
sono trasmesse al Presidente del Consiglio, che ne dà comunicazione
al Consiglio stesso nella prima sessione o adunanza utile. Le
dimissioni diventano efficaci dalla data di presa d'atto da parte
del Consiglio regionale da effettuarsi nella medesima adunanza. Il
Presidente della Regione assume
a interim
le funzioni
assegnate all'Assessorato fino all'elezione del nuovo
Assessore.
Si propone, pertanto, che il Consiglio prenda atto delle
dimissioni rassegnate dall'assessore Minelli, assessore
all'ambiente, ai trasporti e alla mobilità sostenibile. Ha chiesto
la parola la consigliera Minelli, ne ha facoltà.
Minelli (PCP) -
Vorrei con questo intervento, con
pacatezza ma anche con una certa amarezza e con sincerità, ripetere
in aula le motivazioni delle mie dimissioni da Assessore
all'ambiente, trasporti e mobilità sostenibile.
Ho inviato la lettera di dimissioni al presidente Lavevaz il 14
maggio dopo aver manifestato il mio dissenso, come ha fatto anche
la collega Guichardaz, capogruppo di Progetto Civico Progressista,
sulla risoluzione che, di fronte a una petizione popolare che
invitava tra le altre cose alla realizzazione di un nuovo Ospedale
regionale, ha risposto invece che si accelerava nel dare corso alla
progettazione esecutiva della variante del progetto di ampliamento,
una scelta che reputo non sufficientemente ponderata fatta prima di
aver approfondito tutti gli elementi e valutato le possibili
alternative. Questo episodio ha fortemente accentuato un disagio
preesistente, che in parte deriva dalle mie condizioni di salute
già non ottimali e che sono state aggravate dal Covid, ma in parte
deriva anche dalla constatazione delle difficoltà a svolgere una
proficua attività amministrativa su vari e importanti
dossier
.
Progetto Civico Progressista ha deciso di partecipare a una
coalizione di maggioranza sulla base di un accordo di programma
definito con tre gruppi autonomisti, una mediazione che è partita
da punti di vista diversi su vari aspetti, ma che nella sua sintesi
e nel suo insieme conteneva una visione accettabile e degli
obiettivi utili per la comunità valdostana.
Speravo allora, nell'ottobre del 2020 quando ho accettato di
fare l'Assessore, in una collaborazione più lunga e produttiva
sulla base appunto di un programma di legislatura a cui avevamo
lavorato insieme con serietà e scrupolo. Purtroppo nei mesi
successivi all'accordo mi sono resa conto che per alcuni esponenti
della maggioranza, anche di spicco, quel documento programmatico
conta poco, non solo, si è teorizzato anche che il programma non è
un
totem
. Questa scarsa coerenza rispetto al documento è uno
dei principali motivi per cui in questi 7 mesi mi sono sentita
spesso a disagio e anche fuori luogo. Faccio subito un esempio non
di poco conto: uno dei punti fermi del programma concordato era ed
è l'elettrificazione della tratta Ivrea/Aosta. Io sono dispiaciuta
e anche sorpresa dell'ostilità di vari esponenti nei confronti
della politica ferroviaria che ho portato avanti in coerenza con
tutta la normativa e la programmazione regionale, ostilità o
comunque freddezza, compreso il capitolo più corposo: quello
dell'elettrificazione della tratta. L'azione è stata coronata da un
importante risultato perché l'inserimento del progetto nel PNRR ne
assicura la copertura finanziaria e ne garantisce tempi certi nella
realizzazione, eppure su questo punto molto rilevante ho avvertito
l'isolamento.
Il contrasto sulla ferrovia non è l'unico capitolo dolente dei
trasporti, la vicenda del piano regionale dei trasporti è un altro
punto molto critico, è un piano previsto da una legge regionale
risalente al 1997 che la Valle d'Aosta aspetta quindi da 24 anni e
per il quale il Ministero competente ci ha già più volte
sollecitati. C'è un testo pronto da due anni che non viene neppure
avviato alla valutazione ambientale strategica. L'ho portato più
volte in Giunta non per approvarlo, ma solo per trasmetterlo alla
VAS, cioè a una procedura di consultazione pubblica, ma c'è un
atteggiamento che definirei di ostruzionismo e non si riesce a
procedere.
Grandi difficoltà e ripetuti rinvii, anche rispetto alla
proposta di ridefinire chiaramente il ruolo futuro dell'aeroporto
regionale, abbandonando una fallimentare opzione di aeroporto
commerciale, e non certo perché è mancata la disponibilità al
confronto e a tenere conto di un pesante passato. Cito solo un
dato: l'ultima deliberazione che ho trasmesso alla Giunta su questa
materia portava segnato sui miei appunti a matita che era la
versione n. 14, per evidenziare come si è proceduto con gli uffici
a continui affinamenti.
In campo ambientale la vicenda più significativa è quella
relativa alle due discariche di Pompiod e Chalamy a cui è
necessario porre dei limiti rigorosi. Purtroppo il disegno di legge
che avevo predisposto per aggiornare la normativa, un provvedimento
elaborato con gli uffici competenti, compreso l'Ufficio legale, è
stato bloccato e così siamo arrivati alla sentenza della Corte
costituzionale, che ha abrogato parti importanti della legge del
2020 e ora l'intervento legislativo è comunque necessario ma
sicuramente più complesso.
Per quanto riguarda la valutazione di fattibilità del
collegamento funiviario nel vallone delle Cime Bianche, è stata
avallata anche una progettazione definitiva pur essendo il mandato
del Consiglio regionale relativo agli studi preliminari, si è
andati quindi ben oltre quanto faticosamente mediato nel
programma.
Per finire, sugli aspetti ambientali segnalo che la
Road
Map
per una Valle d'Aosta
fossil fuel free
passata in
Giunta a febbraio non è stata ancora esaminata dalle Commissioni
competenti, ferma da mesi, neppure un'audizione per sentire il
gruppo di lavoro interassessorile che ha redatto l'importante
documento, che però contiene solo le linee guida a cui dovrà
seguire la stesura della strategia di decarbonizzazione vera e
propria, che richiede sicuramente tempo.
A differenza di quanto ho letto in un comunicato del gruppo
dell'Union Valdôtaine, io non ho sbattuto nessuna porta, ma certo
non posso assistere inerte a voti che non condivido e ad
atteggiamenti che impediscono di lavorare in modo produttivo.
Avendo votato in modo difforme dal resto della maggioranza su una
questione importante come quella dell'Ospedale e sulla base delle
considerazioni che ho esposto, ho quindi rassegnato le dimissioni,
pur nella consapevolezza di aver lavorato in questi mesi con
impegno, responsabilità e onestà nel perimetro del programma
concordato, ovviamente nei limiti delle mie capacità e con l'unico
obiettivo di operare per la nostra comunità. Dalle dimissioni sono
passati dodici giorni ma, purtroppo, sotto l'aspetto politico, non
mi pare che sia emersa finora la volontà di un confronto reale
sulle questioni che hanno portato alle stesse. Ho avuto con la
collega Guichardaz un incontro con il Presidente della Regione e
gli devo dare atto di aver ascoltato le nostre argomentazioni e di
aver fatto i passi opportuni per riaprire un dialogo, ma ben
diverso è stato finora l'atteggiamento di altri Consiglieri ed
esponenti politici della maggioranza e così due giorni fa una
riunione, che doveva essere finalmente di confronto costruttivo con
lo scopo di capirsi e ragionare, ha visto gli interventi del solo
Presidente e di quattro esponenti di Progetto Civico Progressista e
un sorprendente silenzio da parte di tutti gli altri.
La Valle d'Aosta sta uscendo da un periodo drammatico, grazie
soprattutto alla campagna di vaccinazioni, si incominciano a
intravedere le possibilità di una ripresa della vita normale e
dell'economia. È del tutto evidente che non è opportuno provocare
delle crisi di maggioranza in una fase come questa, ma il buon
governo esige anche chiarezza di idee, prospettive, strategie per
guardare lontano e non solo per gestire gli interventi di ordinaria
amministrazione. L'attuale maggioranza può ben operare se
effettivamente affronta i problemi, li mette a fuoco e dà delle
risposte convincenti e condivise. Se invece non c'è strategia, se
non si riconosce neppure la necessità di rispettare un programma
discusso e concordato a ottobre, allora non si può operare
positivamente.
Da parte di tutto il gruppo di Progetto Civico Progressista e
anche da parte mia c'è la massima disponibilità per unire le
energie, per collaborare, ma la stessa disponibilità ci deve essere
da parte di tutti. Se si pensa di continuare come nei mesi passati
in cui spesso è mancata anche la lealtà rispetto al lavoro di
esponenti della Giunta, a mio avviso, non si fanno cose utili per
la comunità.
Concludo con un ringraziamento sincero ai dirigenti, ai
dipendenti dei due Dipartimenti dell'Assessorato, che mi hanno
aiutata con la loro professionalità e competenza a svolgere il mio
compito. Un ringraziamento a tutto l'ufficio della mia segreteria e
a tutti coloro con i quali ho lavorato in questi sette mesi.
Presidente -
Ha chiesto la parola il consigliere
Marguerettaz, ne ha facoltà.
Marguerettaz (UV) -
Per chiedere una breve sospensione,
Presidente.
Presidente -
La sospensione è accordata.
La seduta è sospesa dalle ore 09:49 alle ore 10:26.
Bertin (Presidente) -
Possiamo riprendere i lavori. Siamo
al punto n. 4 dell'ordine del giorno. Ha chiesto la parola il
consigliere Cretier, ne ha facoltà.
Cretier (PCP) -
Il mio intervento è come Vice Capogruppo
in quest'aula e, come gruppo, com'è già stato detto
precedentemente, siamo sostenitori di questa maggioranza in un
momento di pandemia e di crisi economica. Sicuramente in tempo di
pandemia il tempo è prezioso, è una corsa contro il tempo per
predisporre degli atti legislativi a sostegno delle attività.
Abbiamo costruito la legge per gli aiuti in modo celere e altri
interventi legislativi necessari e ritenuti urgenti, l'abbiamo
fatto e bisogna dare atto anche alla disponibilità delle minoranze
rappresentate in Consiglio.
Sicuramente è opportuno un confronto serio tra i gruppi e
all'interno della maggioranza per risolvere i temi che in questo
momento premono sulla Valle d'Aosta. È chiaro che ci sono dei
tasselli che vanno ancora messi a posto e noi crediamo che sia
opportuna una dialettica e un sostegno per creare una stabilità di
cui la Valle d'Aosta ha bisogno.
Ci sono state alcune incomprensioni, siamo un soggetto plurimo
all'interno dell'aula consiliare, abbiamo diversità di veduta su
certi temi ma sono convinto che l'idea è di proseguire sulla strada
dei prossimi mesi che ci aspettano. Il faro per noi del programma è
il DEFR, che è stato votato da ventuno Consiglieri di maggioranza,
quindi noi guardiamo con ottimismo al documento che abbiamo
sottoscritto.
Credo che questa sia una maggioranza possibile e siamo
sostenitori del confronto aperto, legittimo ed essenziale in
politica. Abbiamo una lettura diversa, ma siamo per un approccio
che coinvolga le parti, diversi interventi lo hanno dimostrato ma
credo che il lavoro che avviene nelle Commissioni sia per la
ricerca delle soluzioni rapide in questo momento difficile.
Sicuramente bisogna fare uno sforzo per rimediare e volgere lo
sguardo al futuro trovando un punto di equilibrio in cui svolgere
il programma che abbiamo sottoscritto.
Vorrei dire che il programma del PCP era molto dettagliato,
molto preciso e puntuale su tanti temi; veramente credo che, per
poi arrivare al programma di legislatura, ci sono stati dei
compromessi, ci sono stati dei passaggi, delle condivisioni e
quindi è stato sottoscritto da tutti.
Ribadisco quindi il concetto che è necessario proseguire con
questa maggioranza e in qualche modo limare le incomprensioni che
ci sono state. A proposito delle divergenze sul tema dell'Ospedale,
ricordo solo che abbiamo votato delle soluzioni per quanto riguarda
la Commissione, però poi nella lettura del DEFR il riassunto è
quello che è stato detto, si è proposto di proseguire nel tema,
quindi di raccogliere comunque le informazioni che erano scaturite
nelle audizioni e proseguire, perché credo che i Valdostani abbiano
bisogno di soluzioni ai problemi e non che gli stessi vengano
rimandati nel tempo, perché, come mi è stato consigliato di
guardarmi allo specchio la mattina, ho visto dietro di me una Valle
d'Aosta che ha bisogno sicuramente di interventi urgenti e, laddove
è possibile, sostenuti dall'attuale maggioranza.
Ci saranno dei temi che andranno affrontati e sicuramente ci
saranno momenti di discussione, e credo che questo sia il punto
fondamentale: occorre un confronto serio che sicuramente in qualche
modo porti celermente a delle soluzioni, ricordando che c'è un
Governo, c'è una prospettiva e sicuramente delle azioni da mettere
in atto per dare sviluppo e corso alla Valle d'Aosta su tanti temi
che sappiamo bene che la pandemia ha in questo momento complicato,
ma con l'impegno di tutti sicuramente arriveremo a trovare delle
soluzioni in breve termine.
Presidente -
Il consigliere Aggravi ha chiesto la parola,
ne ha facoltà.
Aggravi (LEGA VDA) -
Solo per esprimere qualche breve
considerazione su quello che abbiamo sentito e una chiosa più di
natura... che guarda al futuro.
Intanto penso che il collega Cretier abbia centrato uno dei
problemi che sono alla base di quello che è successo, ovvero la
celerità, lui ha parlato di soluzioni celeri, la legge sugli aiuti
sinceramente la stiamo ancora aspettando, per quanto siamo stati
contenti di dare il nostro contributo e vorremmo farlo anche con il
voto in aula, ma io penso che la celerità l'abbia dimostrata la
costruzione di questa maggioranza già subito dopo il voto.
Qualcuno che forse oggi deve nel silenzio pensare a quella che
fu la scelta di accelerare, perché per l'appunto c'era una
pandemia, bisognava fare delle scelte, c'erano delle visioni comuni
di intenti... bene, lo abbiamo detto dai primi momenti di questa
legislatura: sul programma c'erano troppi punti aperti, sul
programma c'erano aspetti che non erano risolti e che in grossa
parte sono stati oggetto dell'intervento della collega Minelli e
forse all'epoca quella stessa celerità che oggi richiama il collega
Cretier non è stata buona consigliera. Forse era necessario, ed è
necessario, approfondire i temi perché, vedete, su Cime Bianche il
pallone ha avuto un calcio in avanti, c'era la valutazione e quindi
si è andati avanti.
Sul discorso dei rifiuti sarebbe interessante avere anche un
approfondimento da parte del Governo, perché noi abbiamo sentito
più volte dire dalla collega Minelli che l'ostacolo è nato già in
Giunta, e qui guardo il Presidente o anche gli Assessori se ci
vogliono spiegare quali sono state le divergenze su questo aspetto,
potrebbe anche essere utile ai fini della comprensione di quale
sarà il futuro della proposta di legge oggi in Commissione e
soprattutto della gestione di questo
dossier
perché non è
stato chiaro.
Come dicevo, parlando di Cime Bianche... e lo dico a chi
soprattutto al di fuori ci prendeva in giro dicendo che facevamo
della speculazione politica, in realtà forse avevamo ragione, era
un esempio, come lo è stato il dossier dell'Ospedale, com'è il
discorso dell'elettrificazione. Mi perdoni, collega Minelli, sul
discorso dell'elettrificazione non vorrei smorzare il suo
entusiasmo o l'entusiasmo di chi al di fuori di quest'aula ha
iniziato la sua campagna politica per la sua conferma, non si sa se
nel collegio della Valle d'Aosta o in un altro collegio magari
prossimo, magari piemontese... e parlo degli ormai ex 5 Stelle,
della Deputata che con l'aiuto del suo Sottosegretario fa grandi
annunci, però lo vogliamo ricordare al di fuori... oggi come oggi,
il PNRR è stato presentato in Europa, ci sono due mesi di
discussioni, bisognerà capire se il massimale di finanziamento sarà
confermato e soprattutto chi ha letto gli allegati al piano
pubblico sa che l'elettrificazione è sì inserita ma all'interno di
un
cluster
con altri progetti, non è un progetto singolo che
verrà finanziato. Questo cosa vuol dire? Che se nel montante del
finanziamento non verrà riconosciuto quel montante o le varie
missioni subiranno degli accorciamenti, quel progetto sarà
sicuramente in secondo piano. Ecco perché - e questo lo sottolineo
poi a chi domani farà dei
post
o magari oggi dicendo:
"Aggravi è contro la ferrovia, Aggravi è brutto e cattivo, è figlio
delle multinazionali", per non dire altro - voglio specificare che
forse è il caso di valutare un piano B, perché se quel
finanziamento poi non ci sarà o magari interesserà soltanto il nodo
metropolitano e il collegamento con le vie principali, perché
questo è il cluster di finanziamento, forse noi ancora una volta
avremo perso un'occasione. Non è quindi un contrario... parlo
soprattutto da parte nostra e anche soprattutto al di fuori, perché
è bene specificare che non ci sono i soldi, c'è una richiesta, c'è
una valutazione molto complicata e soprattutto questo progetto è in
secondo o terzo piano rispetto ad altri.
Io quindi per fare proclami... e invito soprattutto lei, collega
Minelli, a stare attenta alle amicizie romane, che hanno un
obiettivo: farsi campagna elettorale, come quello di anche
rappresentare un sacco di soldi che arrivano agli Enti locali, che
poi magari erano già previsti, ma comunque questo poi è sempre
colpa della Lega che fa i post, ma c'è qualcuno che le conferenze
stampa le fa e le sa fare bene... poi sul resto vedremo.
Sottolineo quindi e riprendo questo discorso per dire che cosa?
Che all'epoca il fare presto o altre valutazioni non hanno sortito
un programma completo, non hanno sortito una
Road Map
in cui
i problemi erano risolti, semplicemente si sono mandati avanti
perché bisognava fare presto. Qualcuno forse doveva consolidare la
sua posizione all'interno della compagine di governo, però, come si
vede, oggi uno dei primi dossier che necessitava di una presa di
posizione più dettagliata rispetto ad altri che si continuano a
mandare avanti... perché lo cito ancora: sulla parte rifiuti e
sulla parte dei collegamenti intervallivi ma anche sulla strategia
fossil fuel free
mi è sempre sembrato che l'obiettivo fosse:
"mandiamo avanti il problema".
Non è colpa sua, forse è colpa di chi deve coordinare l'azione
di governo e chi deve dirimere questi problemi, e penso che chi
deve coordinare debba pensare molto attentamente al significato di
certi silenzi e forse anche
in primis
al significato del suo
silenzio, perché se oggi nulla verrà detto da parte sua,
sinceramente io penso che un problema non ci sarà soltanto in seno
alla maggioranza ma in gestione sul futuro di questa
consiliatura.
Per quanto riguarda invece il discorso relativo al faro del DEFR
- e qui concludo il mio intervento -, bisogna stare molto attenti,
perché sappiamo, collega Cretier, che le luci dei fari hanno delle
zone cieche di buio pesto. Ecco, io non vorrei che qualcuno,
cercando la luce del faro del DEFR, prendesse quegli angoli di buio
pesto e portasse la Valle d'Aosta chissà dove ma perché bisognava
fare presto.
Presidente -
Ha chiesto la parola il consigliere
Marguerettaz, ne ha facoltà.
Marguerettaz (UV) -
Vede, collega Minelli, io, per certi
versi, la invidio perché lei non ha mai un dubbio, lei è sempre
dalla parte della ragione, lei non mette mai in discussione il suo
pensiero. In tutto il ragionamento che ha fatto - mi dispiace
sicuramente per i motivi di salute - non ha mai messo in
discussione nulla della sua attività, ovviamente ha sottaciuto un
dato eclatante: che del gruppo del PCP, che è composto da 7
persone, 5 hanno votato in modo diverso rispetto a quella che è
stata la sua posizione. Allora, prima di fare tutto un discorso
dicendo che gli autonomisti sono brutti e cattivi, le hanno teso
una serie di trappole, le hanno impedito di lavorare, probabilmente
avrebbe dovuto chiarire all'Aula il perché la sua posizione
all'interno del PCP è minoritaria.
Ovviamente non è una questione personale, io non ho niente
contro di lei, anzi, io credo che qua tutti abbiano la stessa
dignità e si possa lavorare per creare i fondamenti per dare una
risposta ai nostri Valdostani e mi permetterà una valutazione
nell'ambito dell'Assessorato... le hanno chiesto la disponibilità,
per carità, qualcuno gliela avrà chiesta, noi abbiamo preso atto
delle indicazioni del PCP, ma è un Assessorato che non credo
nessuno disconosca che è stato costruito a uso e consumo suo, le
deleghe sono quelle che lei ha voluto. Allora, da questo punto di
vista, io do un giudizio molto positivo e un giudizio molto
negativo del suo lavoro.
Inizio con il giudizio molto positivo non come Assessore ma come
politico perché lei ha interpretato in modo autentico il pensiero
di coloro che l'hanno votata, non quello dei Valdostani. Se voi
andate a vedere, tutti gli argomenti che lei ha citato hanno dietro
dei comitati - e cercherò di fare buona compagnia al collega
Aggravi nel ricevere una serie di insulti delle truppe armate che
stanno dietro alle sue attività -, ogni volta che abbiamo avuto un
argomento, abbiamo avuto persone che sono venute sotto la Regione,
piuttosto che hanno fatto sentire la loro voce, quindi non è stata
la ricerca di una soluzione di un compromesso, ma portare avanti in
modo integralista le sue azioni. Noi quindi in questi mesi abbiamo
parlato per delle ore di argomenti che, se va bene, avranno una
ricaduta fra 4, 5-10 anni, abbiamo passato delle ore a parlare
sulla riapertura dell'Aosta/Pré-Saint-Didier. Noi abbiamo una
situazione di crisi nera, abbiamo delle persone che vengono qua
sotto che non riescono a sbarcare il lunario e noi per ore parliamo
dell'Aosta/Pré-Saint-Didier... lei addirittura ha detto che si
sarebbe aperta l'Aosta/Pré-Saint-Didier, nessuno l'ha mai tirata
fuori! Da questo punto di vista, quindi è riuscita, Presidente, ed
ecco perché io do una valutazione positiva: perché è stata
bravissima a parlare solo delle cose che interessano a lei e
interessano questi gruppi che stanno dietro a lei.
Quando a un certo punto ha parlato delle discariche e ha detto:
"ma io ho proposto una legge", ha detto bene Aggravi, ha proposto
una legge che non risolveva nulla, tant'è che adesso con la
sentenza della Corte costituzionale, quella legge va completamente
riscritta perché era una legge farlocca, era una legge che non
risolveva nulla, che lanciava il pallone in tribuna e non dava
nessuna garanzia.
Allora, da questo punto di vista, sicuramente ha fatto un lavoro
egregio, però per quella parte della società, quindi, da un certo
punto di vista, lei ha parlato delle Cime Bianche, ma lei non ha
mai fatto mistero sul fatto che lei quel collegamento non lo vuole,
a discapito di che cosa? Di comunità che hanno fatto un referendum,
a dispetto delle due società, a dispetto dello Stato svizzero, che
ritiene che quella sia una soluzione che può dare sviluppo, può
dare lavoro, può dare un'immagine alla Valle d'Aosta. Lei questa
cosa non la vuole fare e lei la boicotta. Si ricorderanno tutti gli
interventi, che hanno creato anche un po' di imbarazzo all'interno
di quest'aula... lei su un'interpellanza dove doveva rispondere
Bertschy è intervenuta dicendo: "no, ha sbagliato tutto, dico io
che qua non si può fare niente".
Adesso invece vado sulle note dolenti come Assessore. Come
Assessore, io le do un giudizio negativo perché lei ha interpretato
il ruolo assessorile come una delega rispetto a quello che è stato
scritto. Lei dice: "io a questo punto sono l'amministratore
delegato", ma lei non sa che, quando lei è Assessore, comunque si
deve confrontare con le Commissioni, con il Consiglio e con la
maggioranza, ma confrontare non vuol dire: "io vado avanti perché
c'è scritto questo nel DEFR".
Il discorso che ha fatto Aggravi sull'elettrificazione... lei
non dice mai da nessuna parte che quell'investimento di 110 milioni
fa risparmiare solo trenta secondi. Lei avrà visto ieri sul
"Corriere della Sera" tutto un articolo dove c'erano tutte le
ferrovie, tutti gli investimenti sulle ferrovie e in tutti gli
investimenti si diceva quant'era il risparmio di tempo: il 20
percento, il 30 percento. È chiaro che quella della Valle d'Aosta
non è manco censita, non è manco scritta, perché per risparmiare
trenta secondi... Allora nessuno qua è contro la ferrovia, tutti
vogliamo gli investimenti, ma ce ne sono tanti di investimenti da
fare: i raddoppi selettivi, i passaggi a livello, il peso
assiale.
Quando si è Assessori, non si è Assessori solo dei comitati, si
è Assessori della Valle d'Aosta, quindi, da questo punto di vista,
a me dispiace molto e sono molto contento anche delle parole di
Cretier che questa maggioranza esiste, non c'è nessun caos, la
Valle d'Aosta non è nel caos, a prescindere da posizioni che
possono essere personali, noi andremo avanti cercando il dialogo,
cercando di confrontarci, cercando di trovare delle soluzioni senza
mortificare gli alleati e soprattutto non scaricare il peso sulle
spalle degli altri di eventuali propri insuccessi.
Presidente -
Ha chiesto la parola il consigliere Carrel,
ne ha facoltà.
Carrel (PA) -
Come gruppo consiliare, potremmo
sicuramente utilizzare questi dieci minuti andando a dire che lo
avevamo già detto, lo avevamo detto il 20 di ottobre quando stavamo
discutendo del programma di governo da cui pareva già chiaro che le
posizioni erano molto distanti ed era difficile trovare una
sintesi. Possiamo dire che questo programma era sicuramente molto,
troppo aperto e con troppi punti lasciati, e ancora oggi lasciati,
senza una vera e propria linea, ma noi in questo momento non
vogliamo assolutamente fare questo tipo di discorso che ci
porterebbe a un muro contro muro che, a vedere un po' dalla
discussione che si sta svolgendo, non ha necessità del nostro
contributo.
Noi in quanto Consiglieri, però, dobbiamo chiedere a questo
punto al Presidente e alla maggioranza chi sta in maggioranza e
dove si vuole andare, perché se è vero che dobbiamo dare delle
risposte - e di questo credo che siamo consci tutti -, è vero che
la nostra azione politica in questo Consiglio è sempre stata
collaborativa, è sempre stata al fianco del Governo laddove
condividevamo il motivo che spingeva una determinata azione, siamo
stati a fianco per diversi testi di legge, ma sicuramente anche e
soprattutto per scrivere la legge sui ristori: una legge che
abbiamo chiesto a partire da dicembre, che ad oggi non è ancora
stata scaricata e che necessita di risposte immediate, sappiamo che
ci sono i tempi tecnici ma il rendiconto lo abbiamo approvato un
mese fa e ovviamente il rischio è che se andiamo avanti, poi i
soldi verranno erogati in piena estate o magari addirittura i primi
mesi di autunno, e questo sicuramente non vedrà contenti i
Valdostani. Siamo qui, ovviamente non abbiamo delle deleghe e
quindi la macchina amministrativa va avanti solamente se il Governo
dà degli
input
di un certo tipo.
Non abbiamo mai in quest'aula fatto un'azione politica contro
nessuno, non siamo sicuramente noi il gruppo consiliare dei "no".
Non abbiamo mai alzato i toni all'interno di quest'aula e lo
abbiamo fatto perché crediamo che questo momento storico abbia
bisogno di tutt'altro: abbia bisogno di idee chiare e di progetti
chiari. Ahimè, questi non li abbiamo mai visti rappresentati da
questa maggioranza, non ci siamo mai tirati indietro e lo abbiamo
sempre ribadito. Abbiamo notato spesso, troppo spesso, numerose
divergenze, numerosi punti di vista distanti che necessitano di un
approfondimento. Ovviamente mi pare di capire che vogliate fare
questo approfondimento al vostro interno, vi chiediamo di farlo nel
più breve tempo possibile perché la Valle d'Aosta ha bisogno di
persone al Governo, di una maggioranza chiara con obiettivi chiari
e che non ci vedano discutere ogni quindici giorni all'interno di
quest'aula senza avere degli schieramenti che siano definiti,
perché questo credo che sia il vero e proprio problema di questa
maggioranza nata ormai sette mesi fa. Ormai sono passati sette mesi
e se è vero che il tutto è stato anestetizzato da una situazione
pandemica, che sicuramente ha usato e ha utilizzato diverse energie
del Governo, è altresì vero che siamo pronti per la ripartenza,
l'Italia è pronta per la ripartenza e la Valle d'Aosta è pronta per
la partenza. Per ripartire, però dobbiamo sapere dove vogliamo
andare e l'immobilismo di questi mesi che abbiamo più volte
sottolineato non ci permette di capire dove vogliamo andare come
Valle d'Aosta e, come Consiglieri, dunque vogliamo appunto capire
dove si vuole governare e dove si vuole portare questa Valle
d'Aosta senza troppi
spot
, ma con pochi progetti chiari e
definiti e chi vuole portare, chi deve portare questa Regione
appunto agli obiettivi che predisponiamo.
Mi sembra quindi di aver capito dai colleghi Cretier e
Marguerettaz che la maggioranza esiste, speriamo di capire bene
qual è il programma della maggioranza, chi ne fa parte e chi
ricoprirà il ruolo di Assessore e dove vuole andare, perché ad oggi
questo non c'è assolutamente chiaro e adesso che dobbiamo ripartire
non abbiamo più tempo di stare fermi e di aspettare che gli eventi
arrivino.
Presidente -
Ha chiesto la parola il consigliere
Chatrian, ne ha facoltà.
Chatrian (AV-SA) -
Indubbiamente rincresce che si
abbandoni solo dopo sette mesi, comprendiamo i problemi di salute
che evidentemente hanno condizionato tale decisione. Detto questo,
in un momento drammatico e in un momento dov'è saltata tutta la
stagione invernale, in un momento dove la situazione
socio-economica nella nostra piccola Valle d'Aosta è veramente non
bella, brutta... io penso che questo momento sia un po' surreale e
brutto nei confronti della nostra comunità. Non è il momento delle
dimissioni, non è il momento dei primi della classe: è il momento
che se ci sono delle cose che non funzionano, bisogna avere quella
capacità di trovare delle soluzioni. Penso che in questo momento la
politica degli annunci sia la cosa più brutta in assoluto, pensiamo
che in questo momento i piedi per terra sia la cosa più importante
per chi amministra la cosa pubblica, il bene comune e pensiamo che
la cosa più importante sia far funzionare al meglio la macchina
pubblica. Forse su questo c'è spazio per cambiare marcia, ce lo
chiedono i cittadini, ce lo chiedono tutti, ognuno per il proprio
ruolo, però la politica significa mediazione, significa dialogare
con gli altri, avere la voglia di dialogare con gli altri e di
questo me ne rammarico perché la collega si è impegnata in questi
mesi, ma sovente con l'obiettivo di scaricare le criticità, di
scaricare sugli altri o eventualmente allontanare, se ci sono dei
problemi, prendere tempo.
Noi di Alliance Valdôtaine pensiamo che l'ambiente - e parlo di
ambiente perché è forse il tema più importante - sia il bene più
prezioso che ha tutta la Valle d'Aosta, non ci sono i brutti, i
cattivi, i bravi e i buoni, penso che ci sia la necessità di avere
una visione, la necessità di avere un percorso, che ci sia la
volontà di creare quelle condizioni di giusto equilibrio in una
Regione dove la salvaguardia è altissima, le percentuali sono
altissime, ma con quell'obiettivo di creare quelle condizioni per
la presenza dell'uomo che possa vivere, che possa crescere i propri
figli, le proprie famiglie e che non stesso tempo tuteli una certa
sostenibilità guardando comunque a una visione del 2040. Noi
pensiamo che l'ambientalismo reale, quell'ambientalismo bello che
riesce a creare quelle condizioni in Valle d'Aosta ci sia e
soprattutto ci sia una prospettiva. Intendiamo però invece negativo
quel modello ambientale legato al puro ideologismo del sofà, magari
di quello che dall'esterno, non abitandolo, non vivendolo, ci danno
la pagella tutti i giorni, tutte le settimane, senza però cercare
delle soluzioni.
Faccio un altro esempio... e su questo veramente la III
Commissione in questi mesi ha lavorato con una bella
équipe
,
in squadra, con un bel gruppo a livello di maggioranza e anche di
opposizione per trovare delle soluzioni, lo dicevamo negli ultimi
Consigli che questo Consiglio veramente ha di nuovo la sua
centralità, numerose sono le leggi che arrivano dalle Commissioni,
numerosi sono comunque i pungoli e gli stimoli che questo Consiglio
sta dando al Governo tutto, non solo sulle leggi, ma anche su tutti
i percorsi di natura amministrativa, come per dire che si è preso
di nuovo centralità. In tutto questo però è normale che ci vada
quella volontà di accompagnare il percorso della macchina pubblica,
che, ahimè, ancora purtroppo troppe volte è lenta e soprattutto
forse non ha quella capacità di reazione. Non vorrei essere qui nel
mese di marzo 2022 e non aver utilizzato un sacco di risorse e di
soldi perché avremo di nuovo un avanzo di amministrazione
altissimo. Questo vorrebbe dire che non siamo stati in grado di
utilizzare bene le risorse pubbliche.
Vorrei fare un'ultima battuta sulle discariche: c'è "qualcosa"
che non ci ha dato una risposta puntuale, non è che c'era una
volontà di prendere tempo senza risolvere il problema o forse c'era
già l'intenzione di dimettersi e quindi di lasciarci un problema su
questo tavolo. Ecco non vorremmo pensar male perché a pensar male -
qualcuno diceva - ci si azzecca e, purtroppo, sono dei temi
talmente delicati... e illudere le persone fuori da quest'aula
penso che sia la cosa più brutta, ma non in politica, nella vita,
quindi correttezza, onestà intellettuale, capacità amministrativa e
quel percorso che penso questo Consiglio, ognuno per il proprio
ruolo, debba cercare di creare non solo quelle condizioni ma di
fare meglio e di essere anche più rapidi.
Termino facendo un'ultima considerazione: quella legata al
collegamento tra Alagna, Gressoney, Ayas, Valtournenche, Breuil e
Zermatt. Noi pensiamo che questo sia uno degli
atouts
dei
prossimi trenta anni per la nostra Regione. Noi sappiamo che lei in
tutti i luoghi e posti ha sempre messo nero su bianco la sua
contrarietà, ma lei ha votato con me, con noi un DEFR nel 2020 che
diceva l'esatto contrario: correttezza, onestà intellettuale e
trasparenza.
Presidente -
Il collega Jordan si è prenotato, ne ha
facoltà.
Jordan (VdA Unie) -
Devo ammettere che mi dispiace essere
qui oggi a parlare di dimissioni di un Assessore. Ognuno di noi ha
ripetuto nell'ultimo anno, come se fosse un mantra, quanto la Valle
d'Aosta avesse bisogno di stabilità, di un Governo stabile, di un
Governo e di un Consiglio che lavori per risolvere le criticità: le
criticità di allora e di adesso, criticità che mettono in
difficoltà la Valle d'Aosta. Per questo giudico e giudichiamo
negativamente le dimissioni dell'Assessore, soprattutto nelle
modalità e nelle motivazioni con cui sono scaturite.
Ritengo che ci sia una differenza importante nell'essere al
Governo e in maggioranza o all'opposizione: questo vale per i
Consiglieri e vale soprattutto per i movimenti, infatti fare parte
di una maggioranza, soprattutto quando questa è eterogenea,
comporta necessariamente mediazione. In generale essere eterogenei
è una ricchezza, non è una debolezza - e l'ho già detto in più
occasioni - e anche all'interno dei gruppi consiliari possono
esserci diversità di vedute ma non per questo, quando non si è
d'accordo su un tema o non si è d'accordo con la maggioranza, ci si
dimette. Non lo si fa usando, come pretesto, una risoluzione, non
lo si fa senza confrontarsi con la maggioranza, con la maggioranza
che l'Assessore ha votato. Non si può - e cito l'assessore Caveri -
essere nello stesso tempo di lotta e di governo, non può
l'Assessore chiedere alla maggioranza di sostenere le proprie tesi,
quindi di conseguenza mediare rispetto a posizioni diverse
soprattutto quando non si è disposti a mediare. Nello specifico
questo mio ragionamento vale ancora di più nemmeno quando il
proprio gruppo non ha raggiunto una sintesi e quando il proprio
gruppo prende una posizione diversa su un tema, quindi ecco - e
cito il collega Chatrian - che mi è sembrato più un alibi.
Occorre essere sinceri e io ho riconosciuto e riconosco anche in
quest'aula all'assessore Minelli la determinazione, la tenacia, lo
studio nell'affrontare il
dossier
e il suo impegno è stato
evidente, ma credo che avrebbe dovuto mettere le stesse energie per
riuscire a confrontarsi con tutti noi, libera da condizionamenti,
senza porre dogmi invalicabili e con una maggiore fiducia da parte
sua, una fiducia che in tutti i contesti deve essere assolutamente
reciproca e quindi anche da parte nostra.
È fondamentale capire - e vorrei proprio capirlo in maniera
evidente - se le dimissionarie si riconoscono ancora in questa
maggioranza, è bene che questo sia chiarito perché è questo che noi
attendiamo ed è questo che noi abbiamo atteso nei giorni scorsi;
così come non ci è stato chiesto il nostro parere al momento di
dare le dimissioni, così altrettanto noi aspettiamo che le
dimissionarie ci dicano se vogliono ancora far parte della
maggioranza e a quali condizioni. Ci dicano - ed è un problema che
affronteremo in altre sedi - quale sarà il loro atteggiamento di
lotta o di governo.
Il gruppo autonomista - e concludo - è coeso e non ha motivi,
com'è già stato detto, per mettere in discussione il programma di
legislatura, così come ritrovo e me ne compiaccio lo stesso
atteggiamento positivo e costruttivo da parte del gruppo della
Sinistra.
La maggioranza c'è e quindi è bene che lo si dica, assicuriamo
la continuità di governo politica e amministrativa, è importante
che la comunità valdostana lo sappia e capisca che queste
dimissioni non ostacolano in nessun modo il lavoro della
maggioranza, un lavoro, e ripeto cose che sono state dette, che
deve proseguire in fretta, con decisione e determinazione ed è
questo che ognuno di noi è chiamato a fare in quest'aula,
in
primis
il Governo e poi tutto il Consiglio.
Presidente -
Ha chiesto la parola la
consigliera
Erika Guichardaz, ne ha facoltà.
Guichardaz E. (PCP) -
Innanzitutto vorrei esprimere la
piena solidarietà alla mia collega Chiara Minelli da parte mia e da
parte di tutto il PCP che le riconosce sicuramente delle grandi
capacità e un ottimo lavoro svolto. Qualcuno l'ha già detto: Chiara
è una donna forte e tenace che lotta per le sue idee e i suoi
valori, per questo spesso è stata tacciata di ideologismo,
integralismo ho sentito oggi. Sinceramente io credo che, quando una
persona lotta per le sue idee, per le idee portate avanti da un
gruppo di persone non può che essere un valore aggiunto per questa
comunità. Le
lobby
e gli interessi sono stati il problema e
il male vero della politica, non certo le idee e la lotta per i
valori.
Mi chiedo poi: è un caso che siano due donne ad aver dato le
dimissioni? È un caso che, parlando delle nostre dimissioni, si è
parlato di istinto emotivo? Per dei colleghi maschi credo che
nessuno lo avrebbe detto. È un caso che siano state proprio le
donne in quest'aula, anche su lati diversi di questo Consiglio, a
lottare per quella risoluzione? Non credo assolutamente nelle
casualità, credo che ci sia alla base la voglia di approfondire, la
voglia di far capire che un progetto nato nel 2010 non può essere
pensato per il 2050 e soprattutto non può essere tolto da quello
che è stato lo stravolgimento della nostra vita, ossia la
pandemia.
Spesso è stato ricordato in quest'aula come le regole dopo il
rogo del Tunnel del Monte Bianco sono cambiate, come le regole dopo
l'alluvione sono cambiate, credo che, sotto questo punto di vista,
anche la pandemia abbia insegnato delle cose e molto probabilmente
dovevano essere approfondite. Questo c'era scritto anche nel DEFR,
nella formulazione iniziale si parlava di dare corso a un progetto,
nella formulazione attuale votata dai ventuno si parla di
verificare la compatibilità. Ecco, la compatibilità non era
riferita solo ai ritrovamenti, la compatibilità era proprio
riferita ai bisogni della società valdostana.
Rispetto quindi il grande lavoro svolto dalla mia collega e mi
dispiace che si sia accettata in fretta e furia la presa d'atto
delle sue dimissioni, come trovo inaccettabile che non ci sia stato
neppure un tentativo di congelare quelle dimissioni. Io più volte
l'ho chiesto perché ritengo che lei abbia fatto bene, naturalmente
questa è una mia valutazione.
Presidente -
Ha chiesto la parola la consigliera
Spelgatti per i minuti restanti.
Spelgatti (LEGA VDA) -
Mi rimangono pochi minuti, il
collega Aggravi ha ben esplicitato i punti essenziali che dovevamo
dire e, a seguito della discussione, aggiungo soltanto due piccole
cose. In quest'aula il collega Cretier testualmente ha detto: "il
tempo è prezioso, servono risposte celeri, serve stabilità".
Abbiamo sentito dal collega Chatrian: "non è il momento di
dimissioni, ma di soluzioni, di prospettiva", dal collega Jordan:
"fare in fretta con determinazione". Abbiamo capito sostanzialmente
che il problema di questa maggioranza è stato solo ed
esclusivamente l'assessore Minelli su cui si sono scatenati
chiaramente tutti gli strali ed è colpa sua sostanzialmente tutto
quello che sta accadendo, ma la domanda è: la celerità per far
cosa? Sono passati sette mesi, sette mesi pieni dal momento in cui
state governando e che cos'è stato fatto?
Quali risposte sono state date ai Valdostani? Ma non solo da
parte dell'assessore Minelli, l'assessore Minelli adesso l'avete
messa... ma tutti gli altri? Sette mesi. Celerità, velocità,
stabilità e la domanda principale che rimane è: adesso il problema
Minelli per la maggioranza è risolto, il problema eventualmente
appunto Guichardaz Erika è risolto, quindi tutto il resto della
Sinistra su tutte le problematiche e gli scogli che c'erano a
livello programmatico nel momento stesso della costruzione di
questa maggioranza sono risolti? Su tutto il resto quindi
evidentemente non avrete più problemi? Allora la Sinistra ha preso
delle decisioni molto chiare su tutti i punti che erano i nodi
cruciali che non sono stati risolti fino adesso, perché fino adesso
questa maggioranza in piena pandemia risposte non ne ha date sotto
nessun profilo, non c'è un solo Assessorato, a parte l'Assessorato
della sanità, che ha lavorato ovviamente poi con luci e ombre e
tutto quanto, ma non sta a noi in questo momento valutarlo... però
è l'unico che abbiamo visto produrre qualche cosa, su tutti gli
altri ci si domanda che cos'è stato fatto.
Presidente, abbiamo visto gli atti di coraggio, gli atti di
coraggio significa appunto anticipare di tre giorni l'apertura
rispetto alla questione nazionale, tanto per dire: abbiamo fatto
noi qualcosa di differente, ma gli atti di coraggio per dare
risposte alla comunità sarebbero dovuti arrivare molto prima quando
c'erano le possibilità per farlo e avrebbero dovuto essere
estremamente più intensi e più determinati, non certo questi che
sono i contentini!
La domanda quindi è: veramente pensate di andare avanti così?
Occupare le poltrone, occupare il potere significa governare?
Governare significa dare delle soluzioni, significa avere una
maggioranza che abbia una visione comune e che porti veramente ad
accelerare il ritmo e dare delle risposte concrete. A oggi in sette
mesi non sono arrivate e non si può dare la colpa alla pandemia,
perché la colpa alla pandemia fa sì che la sanità abbia avuto
determinati problemi, ma tutti gli altri Assessori potevano
lavorare completamente e continuamente esattamente come potevano
fare prima, anzi, ci siamo sentiti dire a noi dell'opposizione che
continuiamo a cercare di fare dal nostro punto di vista il massimo
che possiamo fare, cioè fare un'opposizione costruttiva perché in
un momento di pandemia non puoi andare certamente a demolire, ma
devi cercare di costruire nonostante tanti fuori ci dicano: "eh, ma
dovete farvi sentire". Sì, ma c'è momento e momento, sappiamo fare
l'opposizione dura, la sappiamo fare l'opposizione cattiva, ma,
siccome noi siamo qua perché rappresentiamo i Valdostani e
l'obiettivo è cercare di fare qualcosa di buono per la Valle
d'Aosta nei limiti delle nostre capacità e delle nostre
possibilità, sappiamo anche noi che c'è momento e momento, questo
non è il momento per tirare giù: è il momento per cercare di
costruire, però noi più che proposte non possiamo fare.
Ci siamo sentiti dire dal Presidente che neanche questo va bene
perché parliamo di mille temi e facciamo mille proposte, però
concretamente siamo in un momento di pandemia ma se non semini i
frutti, quando li vedi? Se non pensi oggi a quello che deve essere
il risultato dopo, nel momento in cui riparte non riparti, perché
comunque non hai costruito niente, quindi? Quindi vedremo. Buon
lavoro.
Presidente -
Si è prenotato il Presidente della Regione,
ne ha facoltà.
Lavevaz (UV) -
Anche a me spiace molto di essere qui in
questa situazione dopo pochi mesi dall'inizio della legislatura.
Intanto ringrazio ovviamente la collega Minelli per il lavoro che
ha svolto in questi mesi nei quali sicuramente non si è risparmiata
in quanto a quantità di lavoro fatto. La Giunta regionale, come
tutte le Giunte, è un organo collegiale nel quale ci deve essere
una condivisione, un confronto direi quotidiano e continuo, questo
a prescindere che si sia uomo o donna, questo veramente credo che
c'entri molto poco in questa discussione, una condivisione che deve
essere continua e su tutti gli aspetti, su tutti i
dossier
.
Gli Assessorati di una Giunta regionale non sono - almeno dal
mio punto di vista, poi qualcuno può anche pensarla in maniera
diversa - compartimenti stagni nei quali se un'istanza non va
avanti in maniera automatica ma se da questa nasce una necessità di
un confronto politico e poi un confronto anche amministrativo su
come questa deve essere portata avanti, questa debba essere letta
come una mancanza di lealtà. Io non credo che sia così. Il
programma di governo che gioco forza è in alcune parti generico,
come lo è sempre, detta le linee programmatiche, il DEFR
successivamente, com'è già stato detto, entra in un primo livello
di dettaglio dettando tempi, dettando coperture, ma sono poi gli
atti legislativi, gli atti normativi, anche gli atti amministrativi
della Giunta, che sono l'ultimo atto poi dell'Amministrazione,
quelli che però vanno in qualche modo animati, nel senso che
bisogna dargli l'anima, bisogna dargli un corpo, vanno
concretizzati, ma sempre credo attraverso un confronto all'interno
dell'organo collegiale di governo, cioè all'interno della Giunta.
Questo non vuol dire perdere tempo, questo vuol dire trovare la
giusta condivisione, il giusto modo di procedere sia dal punto di
vista politico che amministrativo, lo ripeto, contemperando anche
le priorità e questo lo si può fare soltanto all'interno di una
condivisione consensuale. Questa contemperazione delle priorità di
cui qualcuno ha già parlato è naturalmente sempre importante,
sempre fondamentale, ma lo è in maniera particolare in un momento
di straordinarietà come quello che stiamo vivendo.
Il programma di governo ha, come ha detto prima anche il collega
Aggravi parlando del DEFR, dei punti oscuri sui quali va puntato il
faro a un certo momento della legislatura, il Covid ha naturalmente
spostato questo faro almeno per questi primi mesi di legislatura in
maniera importante su alcune priorità. Questo non vuol dire
ovviamente che le altre non debbano essere portate avanti, ma per
forza ci deve essere un impegno del Governo con delle priorità
diverse in un certo momento della legislatura, questo credo che sia
nella natura delle cose sempre e lo è in maniera assolutamente
particolare nella situazione complessa nella quale ci troviamo a
operare oggi. Questo non vuol dire non essere leali, questo non
vuol dire uscire dal confine del programma di legislatura: vuol
dire soltanto dare delle priorità di governo all'azione
amministrativa che si deve portare avanti.
Com'è stato detto, il Governo non è in stallo, questo è il
messaggio che deve uscire forte e chiaro da questa discussione di
oggi, una maggioranza c'è e andrà avanti, nei prossimi giorni le
forze politiche definiranno, insieme ovviamente agli eletti, quali
sono i confini di questa maggioranza e si cercherà di ridare un
giusto equilibro all'interno delle forze politiche.
Come giustamente è stato detto, non era questo il momento di
rischiare di creare una crisi al buio e forse per questo non era il
momento più opportuno per dare le dimissioni.
Presidente -
Ha chiesto la parola il consigliere
Malacrinò.
Malacrinò (PCP) -
Il mio intervento sarà breve.
Intervengo con un certo imbarazzo su questo tema, come detto dal
collega Jordan, le dimissioni non sono state concordate né con la
maggioranza, né con il resto del gruppo. Mi interessano poco le
giustificazioni, anche perché ciascuno di noi potrebbe dare la
propria versione su quanto accaduto. Certo che diventa molto
difficile lavorare con chi non si confronta con i propri compagni e
le scelte vengono dettate dall'esterno, soprattutto per chi è in
Giunta. Si continua qua dentro a giocare su un equivoco: PCP è
composto da diverse forze politiche, motivo per il quale, quando si
parla a nome del gruppo, gli interventi dovrebbero essere
condivisi.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Non credo che con il pochissimo tempo che
ho a disposizione sia possibile rispondere in qualche modo alle
numerose osservazioni che sono state fatte da più parti. Ci sono
però alcune cose che vorrei puntualizzare. Innanzitutto credo di
aver dimostrato in più occasioni, nel periodo della mia permanenza
sia al Governo, sia in questa esperienza di quasi tre anni ormai
trascorsi in quest'aula, di non essere una persona che non ha dubbi
mai, anzi, io diffido delle persone che non hanno dubbi mai e i
miei li ho esternati più volte.
La seconda questione: sono state dette varie cose relative al
modo di condurre il ruolo che mi è stato assegnato; io non entro
nel merito delle pagelle che vengono fatte, però un paio di cose le
voglio dire, riguardo all'onestà intellettuale, riguardo alla
capacità di stare con i piedi per terra, di occuparsi della
comunità e della volontà di mediazione.
Proprio per richiamarmi a quella onestà intellettuale di cui si
è parlato: chi ce l'ha e la possiede può facilmente rendersi conto
che la volontà di mediare c'è stata. Su alcuni argomenti
bisognerebbe avere il tempo di approfondire, su Cime Bianche ci
sono fatti nuovi che confermano che ci sono problemi su
quell'opera, sulla legge che è stata definita farlocca dico che
avrebbe evitato in quel momento la sentenza, sull'elettrificazione
ho già visto la traccia di cronoprogramma di FRI in questi ultimi
giorni; la questione dei 30 secondi che sono stati citati per il
recupero è una semplificazione, sappiamo che ci sono altri
argomenti che riguardano l'elettrificazione, ma questo conferma la
tenacia del consigliere Marguerettaz a non volere
l'elettrificazione.
Ancora un'osservazione riguardo al fatto se ci si riconosca o
meno nella maggioranza, mi è stato detto dal collega Jordan, che si
aspetta di sapere se si vuole far parte di una maggioranza che
condizioni. La riunione che noi avevamo chiesto, l'incontro di
lunedì, era finalizzato a discutere questo e abbiamo ricevuto come
risposta un silenzio, quindi bisognerà andare avanti.
In ultimo, proprio perché sono già oltre il tempo massimo, devo
dire che, di fronte ad accuse di "ideologismo da sofà", mi arrendo
perché veramente mi cascano le braccia.
Il Consiglio prende delle dimissioni rassegnate dalla signora
Minelli dalla carica di Assessore regionale all'ambiente, trasporti
e mobilità sostenibile e dà atto che il Presidente della Regione
assume a interim le funzioni assessorili fino all'elezione del
nuovo Assessore.
