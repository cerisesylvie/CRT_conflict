Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
FINANZA REGIONALE E LOCALE
Programmazione



Oggetto del Consiglio n. 1119 del 15 dicembre 2021 - Resoconto
OGGETTO N. 1119/XVI - Continuazione della trattazione
congiunta delle Relazioni della Sezione regionale di controllo
della Corte dei conti, del DEFR per il triennio 2022-2024, del D.L.
n. 46 (Legge di stabilità regionale per il triennio 2022/2024), del
D.L. n. 47 (Bilancio di previsione per il triennio 2022/2024) e del
D.L. n. 48 (Disposizioni collegate alla legge di stabilità
regionale per il triennio 2022/2024). (Reiezione di ventinove
ordini del giorno. Ritiro di cinque ordini del giorno. Approvazione
di cinque ordini del giorno).
Marguerettaz (Presidente) -
Alla presenza di 30
Consiglieri, possiamo iniziare i lavori.
Se i colleghi sono d'accordo, essendo assente l'assessore
Bertschy, al posto dell'ordine del giorno n. 8, discuteremmo
l'ordine del giorno della Lega n. 9, "Investimenti nel
ciclo-turismo e ciclo-escursionismo". Ha chiesto la parola il
collega Distort, ne ha facoltà.
Distort (LEGA VDA) -
Preso atto della grande diffusione
del ciclo-turismo e del ciclo-escursionismo rilevata negli ultimi
anni, favorita anche dalla presenza della tecnologia "Pedalata
assistita", dotazione di biciclette di mountain bike, tenuto conto
che l'interesse sempre maggiore per l'ambiente fa sì che alla bici
si possa riconoscere la facoltà di diventare protagonista di quel
futuro ecologico che dovrebbe migliorare le condizioni del nostro
ecosistema e che, come immediato effetto di secondo ordine, il
ciclo-turismo e il ciclo-escursionismo costituiscono un'opportunità
da cogliere come elemento per la ripresa del turismo, soprattutto
dopo i contraccolpi forniti dall'evento epidemiologico da
Covid-19.
Considerato che in particolare per quanto riguarda il
ciclo-escursionismo il nostro territorio ben si presta da un lato
all'appetibilità degli utenti ma con il retroscena di creare
interferenze rilevanti tra le due distinte categorie di utenti dei
sentieri di montagna, vale a dire gli escursionisti a piedi e
quelli in bicicletta.
Ritenuto che la rete sentieristica valdostana, integrabile con
la rete delle strade poderali e delle piste forestali se ben
gestita può permettere lo svolgimento delle attività
escursionistiche in quota da parte delle diverse forme di utenza,
differenziando una sentieristica per l'utenza a piedi da
infrastrutture per utenza su due ruote, evitando così interferenze
e incompatibilità.
Evidenziato inoltre che esistono sul territorio regionale
diverse potenzialità ancora inespresse relative a percorsi
ciclo-escursionistici i quali, se ben gestiti e ben valorizzati,
potrebbero costituire un significativo volano di attività turistica
sportiva e culturale per il nostro territorio.
Richiamate inoltre le risorse previste dalle politiche
dell'Unione Europea per gli investimenti nel settore della mobilità
sostenibile, del turismo sostenibile e dei settori a essi
correlati, il Consiglio regionale impegna il Governo della Regione
in merito a due suggerimenti.
Il primo: avviare attraverso gli uffici regionali uno studio di
fattibilità per la prosecuzione del progetto della strada del
Nivolet realizzata negli anni tra il 1968 e 1973, poi interrotta,
con ovviamente,
est modus in rebus
, con gli opportuni
aggiornamenti e accorgimenti in ambito di ingegneria naturalistica
a scopo di realizzare un percorso ciclabile che abbia un alto
profilo naturalistico e culturale, evitando diversamente che
continui a rimanere una semplice ferita sul territorio.
Il secondo suggerimento è avviare, attraverso gli uffici
regionali, uno studio di fattibilità per la trasformazione del
tracciato del tunnel minerario da Cogne ad Acque Fredde con gli
opportuni interventi tecnici e le necessarie dotazioni
tecnologiche, a scopo di realizzazione di un percorso ciclabile in
questo caso ad alto profilo storico.
Ricordo, nei secondi che mi rimangono, che la collega Minelli
prima mi ha fatto venire in mente un aspetto, nel momento in cui
nelle impegnative io parlo di avviare uno studio di fattibilità,
preciso che questo studio di fattibilità non vuol dire una
progettazione già indirizzata in quella direzione ma vuol dire un
lavoro di indagine su possibilità, modalità, sostenibilità,
opportunità di un argomento e serve poi per i processi
decisionali.
Dalle ore 14:42 assume la Presidenza il presidente
Bertin.
Bertin (Presidente) -
Per il Governo risponde il
presidente della Regione Lavevaz, ne ha facoltà.
Lavevaz (UV) -
In realtà l'ordine del giorno è più
multidisciplinare, nel senso che c'è una prima parte che
riguarderebbe l'agricoltura, l'ambiente eccetera, la seconda invece
più di competenza dell'ambiente tout court, diciamo così.
Le dico subito che la mia risposta non sarà quella che
probabilmente si aspetta e neanche quella che usiamo spesso in
questi ordini del giorno, ossia: "ci asteniamo perché lo stiamo già
facendo".
La proposta sarà di un'astensione più che altro, perché ci sono
dei dubbi nel merito e mi spiego: in particolare sulla seconda
impegnativa - quindi utilizzare la galleria come pista ciclabile,
che può essere anche un'idea interessante, adesso ovviamente non
abbiamo avuto modo di approfondire dal punto di vista tecnico in
mezza giornata in cui peraltro siamo impegnati qua, però l'idea di
utilizzare come pista ciclabile 15 km di galleria in cui peraltro
scorre anche dell'acqua - io qualche dubbio ce l'ho. Non vuol dire
che non sia d'accordo, ma qualche dubbio ce l'ho.
Rispetto ai ragionamenti che abbiamo fatto ad esempio sul tanto
discusso Vallone delle Cime Bianche eccetera, dove abbiamo parlato
di uno studio di fattibilità come punto di partenza per un progetto
che si vuole portare avanti, qui quello che possiamo cogliere è il
suggerimento, quindi accogliamo il suggerimento ad approfondire
questa questione ma non l'impegnativa, perché l'impegnativa impegna
il Governo ad avviare uno studio, quindi a dare un incarico per uno
studio di fattibilità e - come abbiamo sostenuto abbastanza a gran
voce anche nei vari dibattiti sul Vallone delle Cime Bianche - uno
studio di fattibilità viene dato nel momento in cui quell'opera si
vuole fare.
Quindi in questo momento questa impegnativa, per quanto ci
riguarda, non la possiamo accogliere e accogliamo il suggerimento
ad affrontare e ad approfondire la questione.
Presidente -
Consigliere Distort ne ha facoltà.
Distort (LEGA VDA) -
Grazie presidente Lavevaz per la
risposta e per l'onestà intellettuale.
Io ribadisco però semplicemente questo fatto: io vengo da un
mondo nel quale studi di fattibilità ne ho trattati, è vero che
sono incarichi, però lo studio di fattibilità, come ho già espresso
prima e voglio ribadire, è un percorso di analisi, un'analisi per
la verifica di tutta una serie di elementi e tra l'altro io
nell'impegnativa ho fatto presente "attraverso gli uffici
regionali", cioè un primo percorso attraverso il personale presente
negli uffici regionali, le competenze, se disponibili nelle
strutture regionali, per affrontare questi due suggerimenti e
valutare se ci sia la possibilità di prenderli in
considerazione.
È chiaro che non ritiro l'ordine del giorno per il quale mi
sento assolutamente convinto e quindi voterò e chiedo di votare in
questo senso.
Presidente -
Consigliera Minelli.
Minelli (PCP) -
Semplicemente per evidenziare che a
nostro avviso la proposta presenta alcune criticità, in modo
particolare relativamente al Nivolet. Il Parco Nazionale del Gran
Paradiso aderisce alla Carta europea per il turismo sostenibile per
le aree protette che ha cinque principi ispiratori: dare priorità
alla conservazione; coinvolgere tutti i soggetti interessati;
perseguire un miglioramento continuo e via di questo passo... e il
piano delle azioni che è elaborato da ogni area protetta, nella
parte prima di questa carta europea, deve essere ispirato a dieci
temi chiave che sono quelli su cui il Parco interviene
maggiormente.
Quindi, a nostro avviso, qualsiasi proposta di questo tipo va
preliminarmente sottoposta a confronto con l'ente Parco e con le
comunità locali. Qui si parla di fare uno studio degli uffici
regionali, diverso sarebbe se si pensasse a un'interlocuzione più
precisa direttamente con il Parco e con le comunità locali.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 12
Favorevoli: 12
Astenuti: 22 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marquis,
Marzi, Minelli, Padovani, Restano, Rosaire, Sapinet e
Testolin).
L'ordine del giorno non è approvato.
Ordine del giorno n. 8, ritorniamo a quello precedentemente
saltato, sempre della Lega. Consigliera Spelgatti per
l'illustrazione.
Spelgatti (LEGA VDA) -
Considerato che quanto mai è
urgente e necessario attrarre imprese e risorse sul territorio
regionale e che per ottenere questo risultato non è sufficiente
rimanere in attesa ma occorre che la Regione si faccia parte attiva
del processo, poiché gli investimenti, soprattutto esteri,
rappresentano una leva strategica fondamentale di ripresa
economica, crescita industriale e commerciale della Regione capace
di creare anche un importante volano per l'occupazione.
Atteso che altre Regioni hanno avviato percorsi finalizzati sia
a potenziare la conoscenza delle opportunità localizzative e a
presentare a potenziali investitori, attraverso la rilevazione e la
proposta da parte dei Comuni interessati delle disponibilità di
aree e di edifici presenti sul proprio territorio, sia a
valorizzare gli
asset
locali, materiali e immateriali, che
possono fungere da fattori di attrattività e che a tal fine sono
state create apposite piattaforme atte a raccogliere le varie
manifestazioni d'interesse.
Premesso che tale percorso non può prescindere dalla creazione
di una struttura che raccolga le manifestazioni d'interesse e offra
assistenza qualificata ai potenziali investitori e a un servizio di
tutoraggio.
Per questo noi chiediamo d'impegnare il Governo regionale, anche
sulla base di esperienze virtuose di altre Regioni, a definire una
rafforzata strategia di attrattività e tutoraggio di realtà
industriali produttive e/o d'investimento che intendano insediarsi
nella nostra regione, anche attraverso la costituzione di una
struttura unica di riferimento che contenga al suo interno tutte le
professionalità necessarie a tal fine.
Qual è il punto? Dobbiamo diventare assolutamente competitivi,
per diventare sempre più competitivi non possiamo perdere il passo
rispetto a quello che stanno facendo altre Regioni che sono più
avanti di noi sotto questo profilo.
Attrarre investimenti deve essere una priorità per la Valle
d'Aosta, investimenti come abbiamo detto più volte che possono
essere e saranno, mi auguro, legati ai fondi europei e quant'altro
ma soprattutto capitali privati, per far sì che ci sia un volano
non solo chiaramente per l'occupazione ma per tutto il territorio,
per risorse che siano in Valle d'Aosta e che facciano crescere il
tessuto produttivo economico della regione, dobbiamo assolutamente
puntare sull'attrazione di capitali dall'estero.
Sono andata a guardare che cosa fanno le Regioni più virtuose
sotto questo profilo e ho visto che non solo hanno costituito delle
strutture ma anche delle piattaforme che vadano a raccogliere la
domanda e l'offerta, cioè da una parte gli assett economici e i
Comuni che vogliono mettere a disposizione dei territori,
dall'altra parte, appunto, gli investitori che si trovano comunque
da una parte con strutture, dall'altra parte con piattaforme
digitali e dall'altra parte ancora con un accompagnamento in tutto
quello che possa essere il percorso sotto ogni profilo - dal
profilo burocratico, al profilo della scelta, al profilo
contrattuale e quant'altro - e quindi creare tutta una struttura
per far sì che si possa correre in questa direzione.
Presidente -
Per il Governo l'assessore Bertschy.
Bertschy
(
AV-VdA Unie
) - Mi scuso anche per il
ritardo ma ero a fare la terza dose di vaccino, quindi mi scuso con
la collega.
Rispetto all'iniziativa, sono modalità e l'obiettivo politico è
assolutamente condiviso, noi stiamo lavorando rispetto a questo,
definendo sia una strategia che un'organizzazione che fonda le sue
basi nella struttura di riferimento che oggi è già presente
all'interno dell'Assessorato sviluppo economico e che si relaziona
e lavora già in maniera coordinata,l cercando di lavorare anche sul
coinvolgimento di tutti gli altri attori che riguardano le
iniziative sull'attrattività, quindi Chambre, Finaosta e VdA
Structure, che svolge questa azione, ma soprattutto lavorando alla
riorganizzazione di alcune leggi.
La legge 8 ha finalmente dato la sua prima risposta, c'è
un'iniziativa che è in corso di valutazione e la presentazione che
abbiamo fatto di questa norma ad altre imprese ha interessato in
maniera significativa, in particolare per tutto quello che riguarda
le possibilità d'iniziative di ricerca.
La strategia si completerà nei primi mesi dell'anno nuovo con
l'applicazione della prima sperimentazione della zona franca della
ricerca; su questo dovremo fare insieme delle valutazioni
definitive: se lavorare su un bando piuttosto che su una legge, ci
sono ancora delle difficoltà a esprimere l'iniziativa legislativa
nel suo complesso, però potremmo iniziare a sperimentare questo
attraverso un bando.
Quindi ci asterremo rispetto a questo, non perché non è questa
la volontà politica, ma perché sull'organizzazione stiamo definendo
dei percorsi che si riferiscono alle modalità di lavoro di questo
Governo e di questa maggioranza.
Presidente -
Consigliera Spelgatti a lei la parola.
Spelgatti (LEGA VDA) -
Però, ripeto, di concreto non c'è
niente.
Si sta lavorando, benissimo, nessuno ha mai detto che non si sia
mai fatto niente per cercare di essere attrattivi.
Nell' impegnativa si chiede "sulla base di esperienze virtuose
di altre Regioni".
Nella vita bisogna essere anche bravi a copiare o per lo meno a
guardare quello che fanno gli altri e prendere, rubare, tutto ciò
che c'è di positivo per poi chiaramente adattarlo alla nostra
realtà.
Benissimo tutto il discorso della zona franca delle ricerche, ma
sono due cose differenti.
Il problema è che bisogna correre, quindi sì, c'è dialogo fra
tutte le varie strutture, enti e quant'altro, ma la nostra domanda
era molto più specifica, era la creazione di una piattaforma che
raccolga domanda e offerta, era appunto copiare un modello già
funzionante.
Spiacente, vi assumete la responsabilità anche dell'astensione
su questo voto.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 10 della Lega. Consigliere Brunod ne ha
facoltà.
Brunod (LEGA VDA) -
Letto il Documento di Economia e
Finanza per il triennio 2022-2024, preso atto che nel paragrafo
1.17 della Sezione III del DEFR vengono trattati i temi relativi
all'ambiente, risorse idriche e servizio idrico integrato;
rilevato che nel paragrafo sopra citato si apprende che
l'ambiente rappresenta una risorsa preziosa per la Valle d'Aosta e
che la sua tutela e la sua valorizzazione sono pertanto presupposto
caratteristica del welfare percepito e motore di sviluppo in
numerosi settori, tra i quali si citano il turismo e il comparto
dell'agricoltura, particolare centralità assume l'azione
riguardante l'ampliamento del Parco naturale del Monte Avic;
evidenziato che alcune delle priorità del settore sono
concentrate nei seguenti punti: rinnovare e diffondere l'interesse
per la natura, la biodiversità, la fruizione del territorio con
modalità a basso impatto ambientale, le azioni previste vanno nella
direzione di promuovere la tutela della diversità naturale e la
fruizione sostenibile dei siti Natura 2000, delle aree naturali
protette e del territorio in generale; rafforzare e valorizzare le
aree naturali protette; valutare con attenzione e cura l'iniziativa
di ampliamento del Parco del Monte Avic, poiché è espressione della
cultura e della promozione del turismo naturalistico che sa
apprezzare la vera essenza del patrimonio naturale della Valle
d'Aosta;
riscontrato che la strada di accesso al Parco naturale del Monte
Avic nella vallata di Champdepraz è di competenza comunale;
evidenziato che nonostante la presenza della meravigliosa area
naturalistica istituita nel 1989, cioè 31 anni fa, nel solo
territorio di Champdepraz, tale vallata risulta essere una delle
poche, se non l'unica, a non essere servita da una strada di
competenza regionale;
considerato che all'interno del piano di gestione territoriale
del parco naturale del Monte Avic, nel paragrafo "Ruolo del parco
per lo sviluppo locale della Bassa Valle" si apprende che il Parco
intende contribuire in modo fattivo allo sviluppo del territorio
della Bassa Valle e dell'intera Valle d'Aosta, mettendo a
disposizione il suo potenziale di attrattività turistica e di
capacità di attività didattiche e scientifiche nel quadro di piani
e programmi che coinvolgono sia i comuni della Vallata centrale sia
le valli di Champdepraz e di Champorcher;
rilevato che nel paragrafo 1.16, "Opere pubbliche e territorio",
nella Sezione III del DEFR, si apprende che nella parte relativa al
patrimonio edilizio infrastrutturale regionale saranno adottate
adeguate misure gestionali anche per l'individuazione delle nuove
esigenze e rapida programmazione della loro soddisfazione;
preso atto che nel programma amministrativo 2020-2025
dell'Amministrazione comunale di Champdepraz nella sezione
"Energia, opere pubbliche, viabilità" si apprende che uno degli
obiettivi è la regionalizzazione della strada di accesso al Parco
naturale del Monte Avic;
il Consiglio regionale impegna il Governo regionale ad avviare,
nel corso dell'anno 2022, le necessarie azioni per giungere alla
regionalizzazione della strada di accesso al Parco naturale del
Monte Avic nella vallata di Champdepraz.
Presidente -
Per il Governo, l'assessore Marzi.
Marzi (SA) -
Si premette che dai primi anni '90 non sono
più avvenute regionalizzazioni di strade di viabilità comunale in
ragione di una già estesa rete viaria in carico all'Amministrazione
regionale. Peraltro le ultime regionalizzazioni hanno riguardato la
declassificazione delle strade della Valle del Lys, della Valle
d'Ayas, della Valtournenche e di Cogne, a quel tempo classificate
come strade statali e regionalizzate con decreto del Ministro dei
Lavori Pubblici.
La Regione ha competenza diretta su un'estesa rete viaria di
circa 500 km di strade.
Vengono definite strade regionali quelle di collegamento dei
capoluoghi dei Comuni con la viabilità statale e il capoluogo
regionale.
Tale rete è caratterizzata dalla presenza di numerosi manufatti,
ponti e viadotti.
In via esemplificativa sulle 44 strade regionali che si
sviluppano per la maggior parte sui versanti montani sono presenti
circa 330 punti di luce superiore ai 2 metri, costruiti per la
maggior parte tra gli anni 50 e 80 dello scorso secolo.
Su tali manufatti è stata avviata, come più volte richiamata in
Consiglio regionale, una specifica attività d'ispezione con un
rilevante impegno del personale interno ed economico che somma, per
servizi, quasi un milione di euro.
Le attività sul campo da svolgere per il 2021 hanno riguardato
circa 450 mila euro d'interventi; si sono concluse e sono già stati
programmati e sono in fase di affidamento i servizi previsti per il
2022, pari ad altri 460 mila euro, che consentiranno di completare
tutte le ispezioni sui manufatti censiti.
Non sono quindi accoglibili ulteriori spese in carico derivante
da nuove regionalizzazioni.
Rispetto al tratto di strada in argomento, si rende noto che,
negli anni passati, l'Amministrazione regionale ha realizzato
diversi interventi di adeguamento della strada di accesso al Parco
naturale del Monte Avic, al fine di migliorare le caratteristiche
della strada stessa. In particolare la strada verso la frazione di
Chevrère nel Comune di Champdepraz è stata oggetto negli anni '90 e
nei primi anni del 2000 di diversi interventi finanziati e
realizzati dall'Amministrazione regionale ai sensi della legge
regionale 7 aprile 1992 n. 18.
Completati tali interventi, dal 2010 circa, non sono più stati
previsti finanziamenti o interventi a carico della Regione.
Fin dalla sua concezione la strada è però stata immaginata come
un'arteria a carattere locale, tanto che la legge n. 18 appena
citata cita all'articolo 1 di "opere per l'arroccamento alla
frazione Chevrère" e quindi di una strada di collegamento tra il
capoluogo e una frazione del Comune stesso.
Per dare anche un senso di coerenza rispetto al dibattito
consiliare che, comunque sia, ci riguarda rispetto a tutta una
serie di temi, collega Brunod, è anche secondo me corretto
richiamare il mese di novembre nel quale un suo collega di gruppo,
il collega Distort, fece un'iniziativa rispetto a un'altra
regionalizzazione del caso sulla quale avemmo modo di approfondire
in maniera assolutamente collaborativa qual era lo stato dell'arte
e anche quali sono le caratteristiche per le quali le attuali
strade regionali possono essere poste in essere.
Quindi non è che un ordine del giorno che richiama lo stesso
tipo di tema e che di fatto va a incorrere nelle stesse
problematiche richiamate non più tardi di due settimane e mezzo fa
può di punto in bianco cambiare la valutazione rispetto a un quadro
generale che, comunque sia, si inserisce in ciò che si deve fare in
ambito di programmazione e progettazione: non a caso ho citato un
intervento che è già stato posto nel 2021, un intervento che è in
essere all'interno del bilancio della prossima finanziaria
regionale sul 2022.
È per questo motivo - e quindi non per l'iniziativa che lei ha
fatto e di cui capisco lo spirito collaborativo a favore di
quell'area della Valle d'Aosta e sulla frazione di riferimento, non
è una questione contro questo ordine del giorno, ma contro la
regionalizzazione delle strade - che chiedo di ritirare l'ordine
del giorno, oppure voteremo contro.
Presidente -
Consigliere Brunod a lei la parola.
Brunod (LEGA VDA) -
Ringrazio anche lei, Assessore, per
la grossa panoramica che ha fatto, ma ovviamente sappiamo anche noi
di tutti i chilometri di regionale che ci sono sulla nostra regione
e io ho detto: probabilmente è l'unica ma sono quasi convinto che
sia proprio l'unica, e si tratta di circa 7 km perché la zona la
conosco veramente bene.
Lei ha detto che c'è solo una frazione in quella località,
quindi non c'è questo grande interesse a livello di una
regionalizzazione, ma forse, le ricordo, che in principio, quando è
stato istituito l'Ente Parco Naturale Mont Avic, la sede avrebbe
dovuto essere proprio lassù in quella frazione, poi successivamente
la sede è stata spostata in basso, probabilmente per altre
comodità.
Quello che noi suggeriamo è di portare la massima attenzione
quando vengono istituiti questi enti, quando si dà grande
importanza, come viene giustamente fatto nel DEFR, - come anche i
colleghi: Cretier prima con l'occasione di parlare di piste per i
disabili di Chevrère - è di parlare di Mont AVIC in tutte le
discussioni, quindi parlarne positivamente anche quando ci sono
ordini del giorno di questo genere.
Noi quello che ci auguriamo è che venga fatto uno sforzo per
completare la regionalizzazione di tutte le strade della Valle
d'Aosta, questa sarebbe l'unica, si tratta di 7 km.
Confermo tutti gli interventi che lei ha citato e che sono stati
fatti in questi anni, nessuno lo nega, però credo che per chiudere
il cerchio da quel punto di vista bisognerebbe arrivare anche a
questa soluzione.
Quindi vedete voi, ovviamente siete voi il Governo, valutate
voi.
Presidente -
Possiamo mettere in votazione l'ordine del
giorno. La votazione è aperta. La votazione è chiusa.
Presenti: 35
Votanti: 33
Favorevoli: 15
Contrari: 18
Astenuti: 2 (Baccega e Grosjacques).
L'ordine del giorno non è approvato.
Ordine del giorno n. 11 della Lega. Consigliera Spelgatti per
l'illustrazione.
Spelgatti (LEGA VDA)
- Considerato che l'emergenza
pandemica ha inferto un'accelerazione fortissima e imprevista
all'adozione dello smart working all'interno
dell'Amministrazione;
atteso che da tale esperienza è emersa in maniera chiara
un'importante fragilità nell'uso basilare degli strumenti
tecnologici da parte del personale, fenomeno che non è rilevabile
con il lavoro in presenza in cui ogni singolo soggetto aveva a
disposizione uffici e colleghi a cui fare riferimento per risolvere
le criticità;
atteso altresì che la situazione creatasi ha messo in luce -
senza possibilità alcuna di sfuggire rispetto all'analisi impietosa
- l'enorme carenza nell'organizzazione dei processi dei carichi di
lavoro, nonché nella condivisione in rete di materiale e documenti
trasformando il lavoro da casa in qualcosa che non ha portato ad
alcun risultato proficuo, trasformandosi in una sostanziale vacanza
per il lavoratore;
valutati per contro anche gli aspetti positivi di tale
esperienza che invece, dove funzionante, ha efficientato il lavoro
eliminando i tempi di spostamento e i costi di trasporto e
migliorato la qualità della vita dei lavoratori;
considerato che lo smart working potrebbe costituire un elemento
di profonda innovazione della Regione, a condizione che sia
preceduto da una radicale azione organizzativa dell'ente, che
prevede un importante investimento in termini di analisi delle
reali esigenze degli uffici in termini di personale, di
organizzazione dei vari processi lavorativi e di assegnazione dei
carichi di lavoro e di controllo sui risultati prodotti;
per questo chiediamo d'impegnare il Governo regionale a
investire sull'implementazione delle competenze informatiche del
personale regionale nonché sulla digitalizzazione della pubblica
Amministrazione stessa, spostandosi da un'ottica di adempimento
burocratico amministrativo a quello di processo erogatore di
servizio e ad avviare le necessarie procedure finalizzate ad
incaricare società esterne, reperite sul mercato, che si occupino
di fotografare e analizzare, in raccordo con l'ufficio personale
della Regione, le esigenze in termini di lavoro dei vari uffici,
organizzando di conseguenza il personale in dotazione in modo da
costruire dei processi controllabili e verificabili nei carichi di
lavoro nei risultati.
Qual è il punto? Sicuramente la pandemia ha fatto emergere tutte
le criticità legate a uno smart working che non era preventivato e
preventivabile, però tutto questo deve essere colto anche come
esperienza utile rispetto al futuro, perché all'interno
dell'Amministrazione ci sono assolutamente delle competenze, cioè
persone che hanno anche competenze digitali importanti ma tante
altre si sono ritrovate a lavorare da casa senza le necessarie
competenze, ma, soprattutto, il problema qual è? È quello dei
carichi di lavoro, perché se il processo di ogni singolo ufficio e
di ogni singolo lavoratore non è esattamente controllato e
controllabile anche sul discorso proprio del flusso e dei carichi
di lavoro, è chiaro che tutto questo fa sì che nel momento in cui
una persona poi la metti a lavorare da casa, di fatto non c'è quel
tasso di produttività che ci dovrebbe essere e comunque non c'è
quella connessione in rete che ci dovrebbe essere come potremmo
immaginare in un lavoro del futuro.
Per contro, dove ha funzionato, anche all'interno
dell'Amministrazione, questo ha portato un'esperienza molto
positiva, perché per alcuni addirittura lavorare da casa ha
significato lavorare ancora di più, e, anzi, bisognerebbe anche
controllare che poi non diventi un lavoro ancora più estenuante
perché poi non hai in mano tutte le pratiche, quindi vuol dire
lavorare più ore magari per produrre meno, invece per alcuni vuol
dire lavorare le giuste ore ed essere ancora più efficiente, perché
magari si trova in un ambiente più consono alla propria
personalità, magari c'è la possibilità di lavorare da casa
rispettando di più le esigenze familiari e non ci sono i tempi di
spostamento, i costi legati al fatto di mangiare fuori e
quant'altro.
Quindi dobbiamo sempre cogliere anche nei momenti più negativi
le opportunità che ci possono essere.
Per questo facciamo un ennesimo ordine del giorno
sull'organizzazione della pubblica Amministrazione, ricordando che
avevamo già presentato - l'aveva presentata il collega Aggravi -
una mozione in questa direzione, questa invece va più sullo
specifico rispetto a quella che era stata presentata
precedentemente appunto sull'organizzazione in generale e questa è
più incentrata proprio sul discorso dei flussi di lavoro, sui
carichi di lavoro, sulla digitalizzazione e sulla preparazione
informatica del personale.
Presidente -
Per il Governo, il Presidente della
Regione.
Lavevaz (UV) -
In buona sostanza sono d'accordo su tutto
quanto ha detto la collega Spelgatti e dell'analisi che ha fatto
anche rispetto all'esperienza che oggettivamente è stata nel male
formativa per molti versi, perché ha permesso di evidenziare alcune
criticità sui processi e su tanti aspetti.
L'ordine del giorno è molto specifico, come ha detto lei, e si
colloca all'interno di una riprogrammazione di cui abbiamo parlato
ancora oggi nella discussione generale: nella replica l'assessore
Bertschy e ancora il collega Aggravi hanno riportato nell'alveo
della discussione di oggi questo aspetto di cui abbiamo parlato
nella discussione della mozione del collega Aggravi  forse
nell'ultimo Consiglio; è una richiesta molto puntuale che si
colloca all'interno della questione smart working, però legata
ovviamente alla riorganizzazione generale della macchina per la
quale stiamo avviando questo percorso con l'Università Bocconi, con
cui abbiamo fatto alcuni primi incontri di natura di
tecnico-organizzativa.
Come avevo avuto modo di dire, anche in replica alla mozione,
abbiamo chiesto - e ci è stato garantito che arriveranno già nella
prima metà del 2022 - una sorta di prima analisi e quindi anche di
prime soluzioni di riorganizzazione, quindi questa impegnativa si
colloca da un lato all'interno di questa analisi più complessiva
dell'Amministrazione e dall'altro anche invece in una
pianificazione più specifica di cui parleremo ancora dopo
nell'ordine del giorno - credo del collega Carrel se non mi sbaglio
- dove si parla sia del PAO che del piano di rigenerazione
amministrativa, due aspetti che riguardano anche più nello
specifico queste questioni, quindi di fatto sono impegnative di
riorganizzazione che rientrano da un lato in un'organizzazione più
complessa della macchina amministrativa e nell'altro di
pianificazioni più specifiche che sono già in atto e che verranno
approvate a brevissimo.
Di fatto l'impegnativa, così com'è, non la possiamo
accettare.
Presidente -
Consigliera Spelgatti a lei la parola.
Spelgatti (LEGA VDA) -
Vede Presidente, non concordo
sulla sua risposta, non per il fatto che non sapessi e non sia
concorde sul fatto di dire che è importante appunto avviare questo
processo, questo processo più generico con la Bocconi che avete
iniziato. Il problema sono i quesiti, che vengono posti anche alla
Bocconi per dare poi delle soluzioni e, soprattutto, questo è un
quesito proprio specifico, fatto sulla scorta anche della risposta
che avevate dato alla nostra iniziativa precedentemente, cioè:
siamo poi in grado noi di organizzare i flussi in questa maniera e
di controllare i flussi di lavoro e di riorganizzare il lavoro di
ogni lavoratore in maniera tale da porlo concretamente nelle
condizioni di lavorare da casa con dei flussi di lavoro costante e
dei processi di lavoro che devono essere già processati a monte?
Uno a monte deve sapere esattamente tutto quello che deve fare,
deve poter esattamente fare quello che deve fare e ci deve essere
un controllo.
Nelle aziende private d'altronde si lavora così, nella pubblica
Amministrazione no.
Ora la domanda che le pongo è: ma voi avete chiesto a chi di
dovere? Lei non mi ha detto che questo quesito è già all'interno,
mi ha detto: "Sarà poi una cosa successiva". Ma quando sarà una
cosa successiva?! Se non abbiamo già una risposta a monte su come
impostare questo, di nuovo saremo punto e a capo perché
concretamente non ci sarà una risposta a questa domanda e
concretamente non saremo in grado però poi di farlo, perché io non
so all'interno dell'Amministrazione chi sia in grado di fare questo
tipo di lavoro visto che non si lavora come nel privato, quindi va
chiesto come si deve fare.
Peccato, avete perso un'occasione perché si sarebbe potuto già
in questa fase implementare il quesito che è stato posto alla
Bocconi.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet e Testolin).
L'ordine del giorno è respinto.
Ordine del giorno n. 12 della Lega. Si è iscritto il consigliere
Distort per l'illustrazione, ne ha facoltà.
Distort (LEGA VDA) -
L'ordine del giorno tratta del testo
unico per strutture turistico-ricettive.
Immagino che mi risponda l'assessore Guichardaz, per cui faccio
presente all'assessore Guichardaz che, attraverso questo ordine del
giorno, lei ha la stessa opportunità che viene data a una squadra
dai tempi supplementari, quindi se la giochi bene.
L'argomento era già stato presentato alla scorsa discussione
della legge di bilancio del 2020 e
mutatis mutandis
viene
ripresentato, oggi ricordando che il corpus legislativo che
disciplina l'intero ambito turistico ricettivo è ripartito su
diversi strumenti legislativi che hanno costruito a puntate e a
settori la vigente disciplina, a partire dalla legge regionale 6
luglio dell'84 la 33, l'11/96, la 2/97, la 19/2001, la 2/2005 e gli
ultimi provvedimenti che ha citato lei già stamattina,
Assessore.
Considerato che il comparto turistico ricettivo, in particolare
quello alberghiero, è nel panorama nazionale, come in Valle
d'Aosta, quello per i quali sono stimate le peggiori performance a
seguito della crisi prodotta dal Covid e che nel tessuto economico
della nostra Regione il valore della produzione nel comparto
turistico ricettivo rappresenta una delle principali componenti del
tessuto economico regionale.
Rilevato inoltre che la necessità di alcuni cambiamenti di
discipline di prassi nel settore ricettivo erano già evidenti anche
prima dell'emergenza sanitaria e che quest'ultima ha ormai
trasformato in irrinunciabili e urgenti alcune modifiche da
applicare all'assetto normativo, alle strutture e alla gestione
delle strutture di ospitalità.
Osservato poi che recenti studi del settore prevedono la nascita
di nuove tendenze con una maggiore domanda di spazi per smart
working, una contaminazione tra business e leisure, una
riconversione delle strutture immobiliari con possibilità di cambi
di destinazione d'uso e la compresenza di più sistemi di
accoglienza e la necessità conseguente di una migliore capacità di
disciplina normativa di settore e urbanistica in genere.
Evidenziato che, rispetto a quanto descritto al punto
precedente, la disciplina vigente sia in materia urbanistica che
normativa in genere del settore alberghiero risulta evidentemente
inadeguata a favorire necessari rinnovamenti che saranno richiesti
per rispondere alle mutate tendenze, mentre risulta sempre più
urgente un testo unico di disciplina dell'intero settore capace di
gestire la fluidità dell'imprenditoria turistica in risposta a
sempre maggiori variazioni delle tendenze di mercato.
Tutto ciò premesso, l'impegnativa richiesta da questo ordine del
giorno si esprime come segue:
si impegna il Governo della Regione ad avviare, attraverso gli
uffici della Regione, un approfondimento tecnico e normativo che è
finalizzato alla revisione del corpus legislativo regionale nel
settore turistico ricettivo, secondo l'obiettivo di costruire un
testo unico che comprenda una disciplina urbanistica e normativa
compatibile con la realizzazione di trasformazioni, ampliamenti,
gestione delle articolazioni, delle destinazioni d'uso degli spazi
di ricezione nel principio della flessibilità di adattamento al
mutare delle tendenze del mercato turistico.
Grazie per l'attenzione. Ascolto la risposta.
Presidente -
Assessore Jean-Pierre Guichardaz ne ha
facoltà.
Guichardaz J. (FP-PD) -
La sua iniziativa è lodevole e
sarebbe anche interessante riuscire a uniformare e a mettere sotto
lo stesso cappello le norme che lei ha citato, i riferimenti che
lei nella premessa ha ricordato, richiamato e considerato,
unitamente anche ad altre normative di cui abbiamo già discusso e
di cui ci siamo presi l'impegno di cominciare un approfondimento,
che riguardano peraltro servizi e ambiti che sono più di pertinenza
di strutture che si occupano direttamente della disciplina
urbanistica.
Ciò che posso dirle è che noi stiamo lavorando nel senso di
creare un corpus di normative che vadano in quella direzione, il
dubbio che abbiamo - ed è il motivo per cui io le chiedo di
ritirare l'ordine del giorno - è che strutturare il tutto in un
testo unico rischi poi, come ben sappiamo, di portare a casa un
pugno di mosche, nel senso che strutturare un testo unico significa
lavorare per tempi molto lunghi per creare un contenitore di norme
che, a nostro parere, così come abbiamo indicato nel DEFR,
dovrebbero essere sviluppate secondo delle tempistiche che sono
tempistiche che noi abbiamo garantito essere rapide, altrimenti non
avremmo elencato una serie di revisioni normative direttamente nel
DEFR, nel programma di legislatura ma che devono poter viaggiare
anche per questioni politiche, e quindi per questioni anche di
diverse visioni o di dialettica politica in maniera non organica e
separata.
Quello che voglio dire è che il rischio di un testo unico - così
come lo ha indicato lei: omnicomprensivo sia della parte turistica
che di quella urbanistica normativa - rischi poi di non produrre
nulla e di arrivare a una definizione su tempi talmente lunghi...
già possiamo prendere atto del fatto che ogni volta lei richiama
insieme ai suoi colleghi come mai non si è arrivati alla
conclusione di norme che affondano le loro radici negli anni
precedenti, quindi non da oggi, neanche da ieri ma direi neppure
dall'altro ieri e creare un testo unico significa arrivare alla
fine al non concludere nulla se non nel momento in cui questo
prodotto sarà completamente ultimato.
La cosa che posso dire è che noi garantiamo che su questi temi
stiamo lavorando, così come le ho già ribadito e le ha già ribadito
anche il collega Marzi, per esempio, in altre occasioni. Stiamo
lavorando e su questo ci impegniamo, non sulla produzione però di
un unico corpus che rischia di essere vincolante.
Presidente -
Consigliere Distort ne ha facoltà.
Distort (LEGA VDA) -
Il fatto è che il testo unico è
proprio lo strumento verso cui si sta muovendo tutto il settore
della pubblica Amministrazione, ovunque. Se lei si confronta con i
suoi dirigenti, con i suoi funzionari, io penso che siano in tanti
ad avere questa stessa idea orientata verso il testo unico, perché
ormai qualunque tema non è più a compartimento stagno, non possiamo
più permetterci di portare avanti dei temi a compartimento stagno,
dobbiamo per forza di cose farli interagire tra vari ambiti e tra
vari settori, è per questo che diventa importante il testo
unico.
È vero, è grande il lavoro del testo unico, ma ogni cammino,
anche il più lungo, parte sempre con il primo passo. Bisogna avere
il coraggio di compierlo.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Ordine del giorno n. 13, sempre della Lega. Per l'illustrazione
la consigliera Foudraz.
Foudraz (LEGA VDA) -
L'ordine del giorno in questione
tratta della possibile istituzione di un tavolo di lavoro regionale
per l'organizzazione di manifestazioni ed eventi.
Il costante e crescente interesse verso manifestazioni ed
eventi, sempre più percepiti come fondamentali all'interno delle
attività di promozione della comunicazione, genera la necessità di
calendarizzare le varie manifestazioni sul territorio
regionale.
La programmazione è quindi uno strumento essenziale e complesso
che serve a indagare quali siano gli elementi necessari per
garantire la riuscita di una qualsiasi manifestazione o di un
qualsiasi evento, poiché quello che davvero si cerca è il successo
di quello che viene proposto; successo in termini di numero di
partecipanti, successo in termini di risvolti economici e di
ricadute sul territorio e successo anche in termini di promozione
turistica.
La programmazione è quindi strumento essenziale e potente che
presenta numerosi vantaggi che, se ben sfruttati, possono
contribuire fortemente agli obiettivi che si vogliono
raggiungere.
Occorre quindi una forte capacità di pianificazione, grossi doti
di creatività, capacità di gestione e attitudine a coordinare
competenze diverse.
Molto spesso ci si concentra esclusivamente sulla disponibilità
o la reperibilità di risorse economiche per la realizzazione di un
evento, trascurando il fatto che il successo dipende da un mix di
fattori che sono tutti importanti tra loro.
Gli eventi possono essere di diverso tipo: sportivi, di
spettacolo, di musica, di carattere culturale e religioso, oppure
per il sostegno di una causa di solidarietà. Ogni evento richiede
quindi una corretta programmazione, pianificazione e gestione.
La storia dell'umanità è una storia fatta di eventi, dalle
cerimonie religiose ai festival ai mercati.
La storia dell'uomo è contornata da eventi e cerimonie.
Gli eventi o le manifestazioni servono come strumento per farsi
conoscere per promuoversi e per socializzare.
Risulta quindi di basilare importanza una programmazione
strutturata, una programmazione che non veda la sovrapposizione di
manifestazioni o eventi realizzati in concomitanza sul territorio
regionale, proprio per evitare una dispersione di risorse, di
energie e di lavoro.
La soluzione, per ovviare a questo genere di problematica,
potrebbe essere quella d'istituire un tavolo regionale di lavoro al
quale potrebbero partecipare, oltre all'Amministrazione regionale,
gli enti locali, le associazioni di vario tipo e le Pro-loco, il
tutto nell'ottica di migliorare il nostro biglietto da visita, che
è la Valle d'Aosta.
Richiamato il punto 1.6 della cultura del DEFR dove si afferma
la necessità di elaborare una norma quadro in materia di attività
culturali e spettacoli dal vivo, ritenuto quindi opportuno poter
istituire un tavolo di lavoro, per le motivazioni che ho appena
esposto il Consiglio regionale impegna il Governo regionale a
valutare la possibilità dell'istituzione di un tavolo di lavoro tra
l'Amministrazione regionale, gli enti locali e le associazioni di
vario tipo dislocate sul territorio regionale, nonché le Pro-loco,
al fine della calendarizzazione delle manifestazioni di qualsiasi
genere e di eventi in maniera tale da consentire a tutti gli attori
interessati di predisporre una programmazione annuale degli eventi
che s'intendono realizzare sul territorio della Regione onde
evitare sovrapposizioni.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD)
- Noi già concordiamo molte
strategie e molti eventi con diversi soggetti, con il CELVA, il
Forte di Bard, l'Office, la Cultura, il Turismo, e molte delle
nostre iniziative e delle iniziative che la Regione organizza e che
dovrebbero essere quelle manifestazioni e eventi di cosiddetto alto
profilo sono sempre fatti in raccordo con i territori.
È vero anche che, al contrario, invece diventa difficile,
proprio anche in un'ottica a mio parere di non necessaria
pianificazione culturale da parte della Regione, o di altro genere,
che i 74 Comuni, le numerose Pro-loco e gli altri soggetti che lei
ha evidenziato essere impegnati nell'organizzazione di eventi
possano e debbano necessariamente interfacciarsi con la
Regione.
Questo noi lo caldeggiamo, nel senso che lavoriamo su una sorta
di cronoprogramma e di agenda unica sui grandi eventi, ma
dall'altra parte non possiamo pretendere che Comuni e Pro-loco e
altri soggetti, che peraltro organizzano anche degli eventi spesso
estemporanei o legati alle disponibilità di volontari o di risorse
- apro una parentesi: le Pro-loco noi le finanziamo, abbiamo una
legge regionale di finanziamento e ogni anno quindi le finanziamo e
le Pro-loco fanno un rendiconto poi dei loro costi - quindi non
siamo nella condizione di poter in qualche modo fare una sorta di
programmazione paternalistica delle manifestazioni per i motivi che
le dicevo.
Noi ci interfacciamo sempre di più, per esempio, con i Comuni
con i quali facciamo manifestazioni di un certo rilievo, abbiamo
fatto recentemente "Lo Pan ner", "La Giornata della Musica", i
diversi concerti che proponiamo durante l'estate come
"Musicastelle" e altri eventi; sono sempre raccordati e concordati
con gli enti territoriali e con tutti i soggetti che a titolo
volontaristico agiscono e lavorano affinché queste manifestazioni
possano funzionare.
Quindi rispetto all'impegnativa sarebbe bello ma non è
materialmente possibile, diventa praticamente oltre che difficile
anche, a mio parere, poco produttivo creare un tavolo di lavoro tra
tutti questi soggetti. Le posso comunque garantire che il raccordo
sugli eventi di alto profilo continua a esserci, anche perché non
potrebbe essere diversamente.
Poi per quanto possibile anche l'organizzazione dei nostri
eventi tiene conto, in un'ottica di programmazione capillare, come
lei l'ha definita, su tutto il territorio, degli eventi più
importanti che gli enti locali, le Pro-loco e le altre associazioni
organizzano sul territorio.
Quindi le chiedo di ritirare questo ordine altrimenti, come può
pensare, ci asterremo.
Presidente -
Consigliera Foudraz ne ha facoltà.
Foudraz (LEGA VDA) -
Vede, Assessore, se uno vuole tutto
è possibile, si può realizzare quello che si vuole, basta
volerlo.
Come mi diceva, "già concordate diverse iniziative"; questo
ordine del giorno non voleva essere un'imposizione ma un
suggerimento per cercare proprio di non disperdere risorse, energie
e lavoro e appunto cercare di non sovrapporre più manifestazioni,
perché stiamo assistendo ormai da svariati anni a sovrapposizioni
di questo tipo.
Quindi, mi spiace, probabilmente magari ci arriverete con il
tempo a pensare a una soluzione del genere. Al momento io non
ritiro l'ordine del giorno.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 33
Votanti: 14
Favorevoli: 14
Astenuti: 19 (Baccega, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 14, sempre della Lega. Per l'illustrazione,
il consigliere Brunod.
Brunod (LEGA VDA) -
Preso atto che nel paragrafo 1.10 del
DEFR 2022-2024 vengono trattati temi relativi allo sport;
rilevato che nel summenzionato paragrafo si apprende che una
delle priorità del settore è riconsiderare gli attuali strumenti
legislativi, volti al sostegno del mondo sportivo in chiave più
globale, contestualizzata, predisponendo una nuova legge quadro
sullo sport. A distanza di oltre 16 anni dal varo della legge
regionale 2003-2004 si rende opportuno procedere a una valutazione
sull'idoneità della stessa di rispondere alle attuali esigenze del
mondo sportivo valdostano individuando gli strumenti che si sono
rilevati nel tempo scarsamente utili alla crescita del movimento
sportivo valdostano individuandone ulteriori e diversi;
tenuto conto che l'articolo 19 del capo IV della legge 3/2004
prevede le sponsorizzazioni nel settore sportivo, il comma 1 del
presente articolo indica che la Regione riconosce negli interventi
di sponsorizzazione sportiva un efficace strumento di diffusione
promozionale dell'immagine della Valle d'Aosta, per le finalità di
cui al comma 1 la Regione attua specifiche azioni di
sponsorizzazioni riferite ad atleti sportivi valdostani praticanti
le rispettive discipline sportive ai più alti livelli tecnico
agonistici.
Evidenziato che l'articolo 20 definisce i soggetti beneficiari e
i requisiti, dove la Giunta regionale con propria deliberazione
definisce i livelli tecnici agonistici che i soggetti richiedenti
debbono possedere.
Preso atto che l'articolo 21 tratta la determinazione degli
interventi nelle seguenti modalità: l'entità delle sponsorizzazioni
è determinata dalla Giunta regionale entro i limiti massimi della
medesima, definiti sulla base di criteri correlati all'efficacia
promozionale dell'evento, nonché a livello tecnico agonistico
dell'atleta richiedente. Le somme riconosciute a titolo di
sponsorizzazione s'intendono comprensive degli oneri fiscali.
Riscontrato che le disposizioni attuative del capo IV della
legge regionale 01 aprile 2004 inerente alle sponsorizzazioni nel
settore sportivo approvate dalla DGR 1096 del 9 agosto 2019
prevedono le seguenti modalità per il settore giovanile:
sponsorizzazioni di atleti appartenenti alle categorie giovanile e
il rapporto di sponsorizzazione previsto può essere inoltre
instaurato con atleti affermati ai più alti livelli agonistici
nelle categorie giovanili, categorie Juniores, Under 20, Under 23,
Promesse, e per la valutazione dei livelli tecnico-agonistici
posseduti dagli atleti le relative domande sono sottoposte al
parere del comitato ristretto, l'entità dell'importo riconoscibile
a titolo di sponsorizzazione è determinato forfettariamente in
massimo 500 euro, oneri fiscali inclusi.
Qualora le disponibilità finanziarie annualmente disponibili sul
pertinente capitolo del bilancio regionale non risultassero
sufficienti a dare idonea copertura a tutte le richieste di
sponsorizzazioni con particolare riferimento a quelle riservate
alle categorie assolute, l'importo forfettario previsto verrà
ridotto proporzionalmente in ragione del numero delle richieste
pervenute.
Durante il periodo di efficacia dei contratti stipulati ai sensi
della presente disciplina non è ammessa l'instaurazione, con il
medesimo atleta, di ulteriori rapporti di sponsorizzazione.
Rilevato che nella sezione II, sport invernali, all'articolo 9,
contributi all'Asiva, si apprende che la Regione riconosce
all'Asiva un ruolo fondamentale nella gestione dell'attività
agonistica a livello di Rappresentativa regionale, essenzialmente
giovanile, di indirizzo, di coordinamento e di sostegno
dell'attività svolta dagli Sci Club operanti nella Regione, nonché
di orientamento propedeutico alla formazione professionale dei
giovani che intendono intraprendere l'insegnamento dello sci.
2bis: al fine di sostenere l'attività sportiva dei giovani
atleti di età compresa tra i 19 e 23 anni che posseggono delle
indubbie potenzialità e qualità tecniche è da avviare un progetto
di collaborazione con gli Sci Club valdostani per evitare il
fenomeno della specializzazione precoce della categoria children,
la Regione istituisce in via sperimentale il progetto Children
Under 23 concedendo all'Asiva un contributo forfettario.
Ritenuto che l'entità massima di euro 500, oneri fiscali
inclusi, riconoscibile a titolo di sponsorizzazione, non sia
sufficientemente adeguata per un settore così importante come sono
le categorie giovanili; inoltre la DGR 1096 prevede addirittura che
qualora le disponibilità finanziarie annualmente disponibili sul
pertinente capitolo del bilancio non risultassero sufficienti a
dare idonea copertura a tutte le richieste, l'importo forfettario
previsto verrà ridotto parzialmente in ragione del numero delle
richieste pervenute.
In sostanza, dopo queste premesse, il Consiglio regionale
impegna il Governo regionale, in particolar modo l'Assessore con
delega al turismo e sport, a modificare con DGR in vista delle
domande di sponsorizzazione di discipline estive e invernali, a
partire dal 2022, le disposizioni attuative del capo IV della legge
regionale 01 aprile 2004 n. 3 inerente alle sponsorizzazioni nel
settore sportivo per quanto riguarda gli atleti appartenenti alle
categorie giovanili, aumentando l'entità dell'importo
riconoscibile.
Presidente -
Assessore Jean-Pierre Guichardaz ne ha
facoltà.
Guichardaz J. (FP-PD) -
Noi stiamo facendo, come le avevo
già forse riferito nel corso di una sua iniziativa, un
approfondimento sulla materia, è una materia piuttosto complessa
che non è risolvibile sicuramente in tempi brevi e che attiene a
diverse sfaccettature che non sono così semplici da risolvere,
tant'è che oggi, come le dicevo, la legge regionale sulle
sponsorizzazioni è una legge regionale che soddisfa poco e
malamente il bisogno di visibilità e di utilizzo anche
dell'immagine di atleti di alto livello, cioè noi non siamo oggi
con questa legge in grado di sponsorizzare atleti di grosso
calibro, per i quali dobbiamo centellinare dei contratti di
promozione o di altro genere, ma che ovviamente non soddisfano
appieno anche la nostra necessità di sfruttare testimonial che
spesso e volentieri si mettono a disposizione tra l'altro non dico
a titolo gratuito ma anche a fronte di riconoscimenti economici
molto limitati.
È un lavoro che stiamo facendo, è stata presentata come
obiettivo dirigenziale qualche tempo fa una norma di modifica della
norma regionale sulle sponsorizzazioni e, con i dirigenti e gli
uffici, stiamo lavorando e stiamo cercando di capire come operare:
se modificando la legge 3, eliminando magari il capo 4, quindi
quello che non ha mai attirato atleti di maggiore fama e notorietà,
e magari inserire nella legge sport anche delle borse al merito
sportivo per gli atleti giovani di maggiore spessore. Come lei sa,
attualmente le borse al merito vanno alle sole società sportive di
appartenenza e non agli atleti o alle loro famiglie.
Quindi da quel punto di vista stiamo operando, stiamo lavorando,
tenendo conto che sponsorizzazioni, anche di un certo livello,
richiedono comunque dei finanziamenti piuttosto considerevoli,
visto che nel circuito promozionale delle alte sponsorizzazioni le
cifre che sono attualmente stanziate e che sono attualmente a
bilancio e che si trascinano, anzi, sono state aumentate ma si
trascinano come lei ricorda oramai da 17 anni, perché la legge è
una legge datata: evidentemente se in 17 anni non è mai stata
modificata è perché ci sono delle difficoltà non indifferenti da un
punto di vista proprio normativo, oltre che di conciliazione tra
questo strumento e gli strumenti concessi dallo Stato, quindi
questo per chiederle di ritirare il suo ordine del giorno.
L'impegno, come le ho detto, è quello di risolvere - tra l'altro
credo che sia inserito anche forse nel DEFR - di risolvere in tempi
brevi questo inghippo verificando anche la possibilità, tra
l'altro, di inserire ulteriori fondi perché per aumentare gli
importi - come lei giustamente cita nelle sue permesse - occorre
incrementare l'apposito capitolo di bilancio, ma l'incremento
ovviamente deve avvenire poi a testo e a norma modificata.
Presidente -
Consigliere Brunod ne ha facoltà.
Brunod (LEGA VDA) -
Ovviamente non ritiro l'ordine del
giorno, in quanto se prima con il collega Sapinet ha risposto lui,
ma avevate recepito bene il contenuto dell'ordine del giorno che
poi è stato approvato, in questo caso no, lei mi ha dato una
risposta a 360 gradi sulle sponsorizzazioni, invece l'iniziativa
era mirata al settore giovanile, peraltro un tema che già, se non
mi sbaglio, nel DEFR precedente 'avevo sollevato, con grande
condivisione da parte del collega Restano su questo punto e anche
da parte sua in più occasioni è stato affermato.
È passato un anno da quando è stato dato questo suggerimento,
non sono state portate avanti delle azioni concrete e quindi
giustamente abbiamo presentato questo ordine del giorno che
riguarda in modo specifico il settore giovanile e che non si tratta
di stravolgere la legge ma delle disposizioni attuative all'interno
di una delibera di Giunta.
Quindi se c'è la volontà politica si può fare, come prima lei ha
detto, per esempio, quest'anno è stato fatto con dei top atleti e
invece si sono trovate delle modalità per cercare di promuovere la
Valle d'Aosta attraverso altri canali che non sono quelli della
legge.
Quindi in sostanza quando c'è la volontà le cose si fanno, se
non si vuole non si fanno, noi ne prendiamo atto però siamo molto
rammaricati, perché c'è un po' d'incoerenza che in molti posti,
come nelle premesse, c'è molta attenzione ai settori giovanili, in
questo quasi si tratterebbe d'incrementare, attraverso gli
strumenti che avete a disposizione, un budget per questi giovani
che meritano molta attenzione, vedete voi, magari rifletteteci. Noi
speriamo che lo facciate.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Ordine del giorno n. 15 della Lega. Per l'illustrazione, il
consigliere Ganis.
Ganis (LEGA VDA) -
L'ordine del giorno presentato in
Consiglio regionale riprende una mozione, la n. 888, avente come
oggetto "Impegno a prevedere una riduzione della tassa per
abilitazione all'esercizio venatorio per la stagione 2022-2023 in
proporzione alla sospensione dovuta alle misure anti Covid-19",
presentata dal gruppo Lega e non approvata dal Consiglio
regionale.
Già nella precedente relazione, come gruppo, avevamo evidenziato
che a causa dell'emergenza pandemica e alle norme restrittive
imposte dal Governo nel regolamentare l'attività venatoria -
dapprima sospesa e poi limitata - i cacciatori valdostani hanno
dovuto in ugual modo pagare per intero la tassa regionale per
l'anno 2020-2021 per un importo di euro 168 mentre alcune Regioni
hanno preso dei provvedimenti, ad esempio la Sicilia è intervenuta
a sostegno dei cacciatori riducendo la tassa di concessione per
l'anno 2020-2021 nella misura del 50%, un piccolo aiuto per chi ha
dovuto interrompere l'attività venatoria, un'attività, quella
venatoria che, vorremmo ricordare in questo Consiglio, rappresenta
uno strumento utile a contenere e a gestire la specie selvatica
presente sul territorio valdostano, azione difficilmente da
realizzare, altrimenti, in un ambiente antropizzato come il
nostro.
Inoltre l'attività venatoria rappresenta uno strumento ad
arginare i danni provocati a colture e allevamenti dalla fauna
selvatica, danni, per fare un esempio, che, riportati e riferiti
all'anno 2020, sono gravati sull'Amministrazione regionale per un
importo di circa 46 mila euro.
Non bisogna tralasciare che il mondo venatorio rappresenta una
realtà molto importante per l'economia del nostro Paese e anche per
la nostra Regione. Il collega Manfrin lo aveva ricordato parlando
di numeri: sono circa 100 mila gli addetti che gravitano attorno
all'attività venatoria.
Detto questo va ricordato che durante il dibattito in aula
l'Assessore aveva evidenziato che la stagione venatoria era stata
sicuramente penalizzata e che da una valutazione all'interno della
procura di bilancio andrebbe valutata.
I dati lo evidenziano: la percentuale dei capi abbattuti durante
la pandemia è stata inferiore di oltre il 60% rispetto all'anno
precedente. La tabella pervenuta dal Dipartimento risorse naturali
e corpo forestale lo conferma.
Nel 2020 i capi abbattuti durante la caccia di selezione sono
stati circa 1.600 in piena pandemia, mentre nel 2019 i capi
abbattuti risultano in media con gli anni precedenti, circa 2.400.
Evidenziate queste problematiche ci rattrista appurare che nel DEFR
2022-2024 e nel bilancio di fine anno la nostra proposta non è
stata presa in considerazione e viste le premesse già evidenziate
nella mozione presentata in Consiglio, portiamo come gruppo Lega il
seguente ordine del giorno:
il Consiglio regionale impegna il Governo regionale a
intervenire per una riduzione della tassa di concessione regionale
per attività venatoria della stagione 2022-2023, opportunamente
calcolata tenendo conto del numero di giorni in cui nella stagione
venatoria 2020-2021 la caccia è stata interrotta.
Presidente -
Risponde l'assessore Sapinet.
Sapinet (UV) -
Innanzitutto andrebbe poi detto che il
calcolo dei giorni non è immediato, ma va suddiviso in relazione a
ciascuna specie.
Ha citato la scorsa iniziativa, dove appunto mi ero preso un
impegno a valutare le istanze che arrivavano dai cacciatori.
Ebbene, nelle ultime sette-otto settimane, un percorso - che avrei
fatto comunque a priori -- era in programma: prima abbiamo
aspettato che passasse la prima fase di pandemia, poi le elezioni
del comitato e poi ce lo eravamo detto nell'autunno che avremmo
iniziato un percorso, un percorso fatto di una serie di riunioni in
silenzio, senza proclami, senza comunicati, quelli li faremo al
termine dell'ultimo incontro per sintetizzare le esigenze di un
mondo, le problematiche emerse; dicevo, una serie di riunioni,
finora ne abbiamo fatte sette nelle varie circoscrizioni, manca
ancora la circoscrizione n. 7, relativa all'Unité des Communes Mont
Rose, più un incontro con le varie associazioni venatorie, incontri
ai quali hanno preso parte per ogni circoscrizione il referente più
i Presidenti delle varie sezioni della circoscrizione stessa.
Come dicevo, un confronto voluto per dar voce al mondo venatorio
per creare un tavolo, un confronto sereno, costruttivo e per
affrontare i problemi con il metodo che ritengo più appropriato,
quindi un problema viene affrontato non perché è il problema di
qualcuno ma perché è relativo a tutta la categoria e viene portato
da coloro che la rappresentano.
Tra le varie questioni emerse, le questioni relative a: i centri
di controllo, la questione lupo, i rapporti con il Corpo Forestale
valdostano, le attività che i nostri cacciatori portano avanti in
silenzio, le iniziative benefiche, corvées sul territorio, la
volontà di quel mondo ma anche nostra di voler rilanciare questa
immagine, il probabile coinvolgimento anche delle sezioni
cacciatori in alcune iniziative di Protezione Civile, l'importanza
che hanno le percentuali e i tetti di abbattimento raggiunti, anche
a servizio del mondo agricolo.
Quindi tutta una serie di questioni poste nel modo veramente
corretto, costruttivo, dalle quali ho imparato personalmente, sono
molto vicino a questo mondo, non sono un cacciatore ma sono anche
affascinato da questa attività, e si tornava a casa decisamente più
ricchi.
Va detto che quindi in questa serie di incontri, sette svolti,
ancora uno da fare, non è emersa questa esigenza, il mondo
venatorio ha dato priorità ad altri aspetti.
Quindi preciserei ancora che un'eventuale riduzione
comporterebbe un minor gettito di circa 53 mila euro, 38 euro per
1.400 cacciatori con 32 mila in diminuzione su un bilancio
regionale, 21 mila in diminuzione sul bilancio del comitato
regionale per la gestione venatoria.
Quindi, in base a quanto detto, io chiederei il ritiro
dell'iniziativa o, in alternativa, ci asterremo.
Presidente -
Consigliere Ganis ne ha facoltà.
Ganis (LEGA VDA) -
Mi fa piacere che lei s'impegni a fare
tante riunioni, ma il problema comunque rimane.
Io non so in che mondo viva lei, io vivo anche il mondo
venatorio e mi creda, questa per me è una necessità, quella appunto
di ridurre la tassa di concessione venatoria e mi creda: ridurre
una tassa, qualunque essa sia, fa piacere anche ai cacciatori e
questo lo apprezzerebbero.
Detto questo, come gruppo e con molto rammarico non ritiro la
mozione.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 12
Favorevoli: 12
Astenuti: 22 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marquis,
Marzi, Minelli, Padovani, Restano, Rosaire, Sapinet e
Testolin).
L'ordine del giorno non è approvato.
Passiamo al n. 16, sempre della Lega. Si è prenotato il
consigliere Manfrin.
Manfrin (LEGA VDA) -
Questo ordine del giorno riguarda un
tema che, come da molte parti è stato evidenziato, è stato trattato
nel DEFR, ma è stato trattato in poche righe e tratta appunto il
tema della famiglia, un tema su cui tanti, soprattutto in
quest'aula, hanno espresso una preoccupazione e soprattutto hanno
espresso una necessità d'intervento e di tutela rispetto alla
famiglia.
Potremmo dire che la famiglia è un leitmotiv ormai di questi
tre-quattro giorni di Consiglio, se durerà tre- quattro giorni, e
potremmo anche dire che l'attenzione verso la famiglia, per quanto
non sia stata manifestata all'interno del DEFR, in realtà è stata
formulata da più parti sia con iniziative, sia da parte della
maggioranza che da parte dell'opposizione, sia con interventi che
hanno citato il tema della famiglia.
E proprio in supporto della famiglia abbiamo presentato questo
ordine del giorno che riguarda il Centro per le famiglie. Come
sapete un centro per le famiglie è presente sul Comune di Aosta ed
è gestito dal Forum delle Associazioni Familiari in virtù di un
accordo siglato nel 2016 ed è un centro per le famiglie
particolarmente attivo e particolarmente positivo.
Abbiamo fatto una visita non più tardi del 2020, dove abbiamo
potuto parlare con i volontari e con i gestori della struttura che
ci hanno raccontato delle numerose ottime iniziative che vengono
condotte all'interno di questa struttura e sono iniziative che
sicuramente aiutano in maniera importante le famiglie, aiutano
nella gestione dei figli ma soprattutto aiutano la crescita e lo
sviluppo delle famiglie in maniera sana.
Come ho riportato all'interno dell'iniziativa, il Centro per le
Famiglie tra le sue attività porta avanti la valorizzazione e il
rafforzamento dei legami familiari, in particolare del rapporto di
coppia e della relazione tra genitori e figli tra le varie
generazioni, e si dedica ad attività informative e formative
dedicate alla famiglia come, per esempio, il sostegno delle
competenze genitoriali, il supporto psicologico, l'incremento della
consapevolezza del valore intrinseco della famiglia, dall'unità
della coppia all'appropriazione, il compito educativo, la cura dei
soggetti deboli, la conoscenza dei servizi pubblici e privati
dedicati alle famiglie presenti nella regione, la conoscenza del
mondo del volontariato operante nella regione, la partecipazione a
iniziative e opportunità promosse da altri enti e istituzioni nel
territorio che sviluppino una cultura della cittadinanza attiva e
poi attività educative dedicate a bambini e ragazzi con finalità di
supportare le famiglie nella gestione dei compiti quotidiani di
educazione e di cura.
Devo dire che, peraltro, durante la crisi pandemica il Centro
per Famiglie ha svolto un importante ruolo di assistenza per
esempio dedicandosi a cucire le mascherine, piuttosto che a fare
quasi da centro di smistamento per delle attività quando si
depositavano dei materiali per consegnarli alle persone.
È stato veramente un luogo di aggregazione, un luogo che ha
aiutato moltissimi nuclei familiari.
Questo riferimento, che troviamo assolutamente positivo, ci
piacerebbe esportarlo, quindi sappiamo che il Centro per le
Famiglie è un punto di riferimento sul Comune di Aosta e può
diventare un punto di riferimento anche per tutta la cittadinanza
della Plaine, ma sappiamo che questo centro per le famiglie non può
soddisfare, far fronte alle richieste di tutta la Valle
d'Aosta.
Abbiamo specificamente fatto infatti una domanda, proprio quando
abbiamo fatto questo sopralluogo nella struttura dicendo: ma se ci
fossero degli altri centri per le famiglie in Valle cosa ne
pensereste? Mi ricordo la risposta, ci dissero: "Sarebbe una
benedizione avere dei centri di questo tipo su tutto il territorio
regionale".
Ecco perché questa necessità, questa speranza, questo desiderio
si concretizza in questo ordine del giorno, in questo impegno, che
prevede innanzitutto di fare una valutazione rispetto alle
necessità dei territori non coperti dalla struttura di Aosta e
quindi valutare quali territori e numericamente qual è l'entità
delle famiglie che avrebbero necessità di un supporto e di un
supporto da parte del Centro per le Famiglie e dall'altra parte,
dopo la valutazione di cui sopra, strutturare questo tipo di
servizio anche su altre aree della nostra Regione, quindi nelle
zone attualmente scoperte situate in alta, media e bassa Valle
d'Aosta.
Presidente -
Assessore Barmasse.
Barmasse (UV) -
L'attuale gestione del Centro per le
Famiglie s'inserisce nell'ambito della procedura di
co-progettazione, avviata ai sensi dell'articolo 55 del codice del
terzo settore, per la realizzazione del progetto di gestione del
Centro per le Famiglie per il triennio 2020-2022.
L'Amministrazione regionale intende continuare a sostenere
l'attività del Centro per le Famiglie attraverso il consolidamento
e il potenziamento del modello già sperimentato a partire dal primo
gennaio 2020, naturalmente lo stesso è gestito dall'Associazione di
promozione sociale Forum delle Associazioni Familiari della Valle
d'Aosta, che riunisce 24 associazioni che operano a favore e a
sostegno e per la promozione della famiglia.
Purtroppo la nuova gestione del centro in co-progettazione,
avviata all'inizio del 2020, ha risentito e continua a risentire
degli effetti del lockdown e delle misure adottate a contenimento
dell'emergenza sanitaria,: ne consegue che la sperimentazione del
nuovo modello gestionale è stata compromessa dai mesi di chiusura
del centro, dalla limitazione degli spostamenti, dalla revisione
del numero degli ammessi ai locali e alle attività così come, da
ultima normativa, anche degli effetti della richiesta del green
pass.
In un tale scenario è stata fondamentale la capacità di
rimodulare i programmi e gli interventi in maniera dinamica e
flessibile, come ad esempio l'erogazione on-line di alcune
prestazioni.
Nonostante i correttivi e le rimodulazioni, le attività di
monitoraggio in itinere, i report di valutazione dell'anno 2020,
hanno fornito dati molto parziali e incompleti, pertanto si rende
necessario prolungare la sperimentazione, auspicando di poterne
verificare l'efficacia e l'efficienza in un contesto di normalità e
non emergenziale.
L'Amministrazione regionale si pone l'obiettivo di prorogare
l'attuale sperimentazione del progetto di gestione in
co-progettazione del Centro per le Famiglie regionali, avviata nel
mese gennaio 2020 e la cui scadenza sarebbe stata al
31/12/2022.
Con la DGR 1312/21 è stato definito di utilizzare le risorse
afferenti al fondo politiche familiari 2021 per il consolidamento
del modello gestionale del Centro per le Famiglie e di prorogare
l'attuale gestione sino al 31-12-2023.
Rispetto all'esperienza del capoluogo regionale, si precisa che
la tenuta e la realizzazione del progetto dipendono fortemente dal
ruolo assunto dai volontari del forum delle associazioni familiari.
Fra gli obiettivi dell'attuale progetto di gestione vi è quello di
implementare, promuovere e rinforzare il lavoro e la collaborazione
con la rete del territorio e con gli attori formali e informali, a
titolo esemplificativo ma non esaustivo: Amministrazioni locali,
istituzioni scolastiche, biblioteche, sportelli sociali, enti del
terzo settore, gruppi tecnici di zona del piano di zona eccetera,
per l'avvio di nuove forme di collaborazione e partnership nonché
per incentivare la diffusione capillare sul territorio regionale
d'iniziative e azioni già sperimentate positivamente, ma
riproponibili in altri contesti con diversi attori locali.
Per il raggiungimento di tale obiettivo, sarà vitale la
collaborazione con gli sportelli sociali del territorio, incaricati
di mappare le risorse territoriali per facilitare la conoscenza e
l'avvio di nuove forme di collaborazione.
Per il momento non ritengo questo ordine del giorno accoglibile,
per cui le chiedo di ritirarlo oppure propongo l'astensione da
parte della maggioranza.
Presidente -
Consigliere Manfrin, ne ha facoltà.
Manfrin (LEGA VDA) -
Assessore, lei ha fatto un lungo
giro relativo alla gestione del centro di Aosta, che però
chiaramente non ha alcuna attinenza con le impegnative di questo
ordine del giorno.
Ora io trovo particolarmente assurde le sue conclusioni dicendo:
ad oggi non abbiamo bisogno di strutturare questo servizio.
Allora, sa cosa le dico? Noi non ritiriamo ovviamente l'ordine
del giorno e lo porremo in votazione, ma guarderemo con molta
attenzione quello che sarà l'esito di questo voto e soprattutto
porteremo l'attenzione proprio di quelle persone che si sono
esposte e che hanno dichiarato il proprio voto favorevole a
supporto della famiglia, appunto, porteremo all'attenzione pubblica
questo voto qualora questo voto non dovesse sostenere un progetto
che obiettivamente è stato riconosciuto da lei in primis,
Assessore, come positivo.
Quindi andiamo al voto e vediamo chi sostiene il progetto alle
famiglie e chi sostiene le famiglie e chi invece non le sostiene,
nemmeno per quanto riguarda una valutazione.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 33
Votanti: 13
Favorevoli: 13
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Minelli, Padovani,
Restano, Rosaire, Sapinet e Testolin).
L'ordine del giorno non è approvato.
Ordine del giorno n. 17 della Lega. Per l'illustrazione, il
consigliere Brunod.
Brunod (LEGA VDA) -
Preso atto che al punto 1.10 della
Sezione III del DEFR vengono trattati i temi relativi allo sport e
che all'interno di tale paragrafo alcune delle priorità del settore
sono concentrate nei seguenti punti: ricomprendere nella
programmazione di settore non solo aspetti inerenti a
manifestazioni e attività ma anche concernenti la gestione degli
impianti, la formazione e l'aggiornamento delle figure che operano
nel settore, i servizi a supporto delle organizzazioni di
manifestazioni in luogo delle precedenti contribuzioni pubbliche,
rafforzare i rapporti tra Regione con istituzioni scolastiche ed
enti territoriali per giungere a una più sinergica e coordinata
programmazione delle iniziative e dei servizi e alla
razionalizzazione d'impianti, interventi di edilizia sportiva;
evidenziato che tra le priorità del settore vi è attenzione nel
mantenere e migliorare nel settore dello sci di fondo l'offerta
attuale attraverso misure già esistenti a sostegno degli
investimenti, piste, innevamento, mezzi battipista, proseguire
inoltre le valutazioni sulla fattibilità di stoccaggio della neve
in determinate località per anticipare l'inizio della stagione
sulla realizzazione delle piste in quota;
riscontrato che all'interno di tali priorità non si apprendono
notizie in merito al miglioramento dell'offerta d'infrastrutture
sportive che interessano la disciplina del biathlon sia per quanto
riguarda la stagione estiva che quella invernale;
preso atto che un'ulteriore priorità del settore sia proseguire
la collaborazione con la scuola per la promozione degli sport
invernali anche proponendo lo skipass unico agevolato per tutti gli
under 18 valido sia per la discesa sia per il fondo e identificare
prodotti in grado di fidelizzare gli sciatori studenti
universitari;
tenuto conto che dalle informazioni riportate sul giornale
settimanale Gazzetta Matin del 5 luglio 2021 si apprende che:
"Bionaz piste di Skiroll: approvato il progetto, la pista passerà
da 1,4 km a 2 km di lunghezza e i lavori saranno completati nel
2022";
evidenziato che sempre nel medesimo articolo il Sindaco
riferisce che l'Amministrazione comunale vuole puntare ad arrivare
a 2,5 km di pista in quanto sarebbe il minimo per attrarre le
Nazionali "A", per quanto riguarda il reperimento delle risorse
necessarie il Sindaco afferma che fino a questo punto sono andati
avanti con fondi dell'Amministrazione comunale ma che per
raggiungere tale risultato sarebbe opportuno che la Giunta
regionale dedichi delle risorse finanziarie per il completamento
della pista, in quanto le ricadute positive non sarebbero solo per
il Comune di Bionaz ma per la Valle d'Aosta in generale;
tenuto conto che anche a Brusson negli anni sono stati fatti
notevoli investimenti per quanto riguarda il settore dello sci di
fondo e del biathlon e che alcuni anni fa, inoltre, è stata redatta
una bozza di studio per la realizzazione di una pista di skiroll
della lunghezza di 3 km, il percorso con una larghezza di 4 metri,
idonea quindi all'organizzazione di competizioni nazionali e
internazionali; la pista è prevista sulla destra orografica del
Torrente Evançon, ben inserita nel contesto paesaggistico: da un
lato il percorso costeggia il bosco, dall'altro il corso d'acqua,
garantendo il minor impatto visivo. Inoltre il tracciato studiato
utilizza percorsi già esistenti e il nuovo percorso sarà sede anche
della pista di sci di fondo invernale, riducendo la quantità di
neve da produrre con un risparmio notevole dei costi di
gestione;
rilevato che per il servizio delle piste di sci nordico e
biathlon di Brusson è stato realizzato un Foyer du Fond, una
struttura ricettiva contenente una palestra, un hotel, un
ristorante, un bar e diverse sale di supporto alla preparazione
degli atleti;
ritenuto che sia molto importante avere in queste due località
della nostra regione delle infrastrutture e servizi sportivi
all'avanguardia da un punto di vista qualitativo in modo tale da
permettere ad atleti e ad appassionati di praticare al meglio la
preparazione per le loro attività sportive; al tempo stesso questi
investimenti darebbero un'ulteriore spinta allo sviluppo e
promozione delle attività commerciali delle intere vallate
interessate;
il Consiglio regionale impegna il Governo regionale a
individuare le risorse necessarie e a effettuare i lavori nel corso
dell'anno 2022 per la realizzazione del prolungamento fino a 2 km e
mezzo della pista di skiroll di Bionaz e, in collaborazione con il
Comune di Brusson, a riprendere in mano la bozza di progetto per la
realizzazione della pista di skiroll, avviare nel corso del 2022
l'iter per una sua realizzazione e verificare con i gestori delle
strutture del poligono di tiro se le stesse sono all'avanguardia
rispetto a quelle presenti in altre località concorrenti fuori
regione.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD) -
Rispondo io, anche se la
competenza è principalmente dei lavori pubblici e le infrastrutture
sportive d'interesse regionale sono finanziate dalla Regione su
proposta dell'Assessore, di concerto con me ai sensi della legge
16/2007 - diciamo con l'Assessore competente al momento, in questo
caso sono io - i relativi capitoli di bilancio quindi stanno nel
bilancio di gestione... e la struttura a cui compete la
programmazione e il finanziamento, nonché l'attuazione degli
interventi del caso.
Quindi la situazione è nota a entrambi, ne abbiamo parlato e
abbiamo ricevuto gli amministratori che ci hanno esposto le
questioni relative ai due impianti - io peraltro ho avuto modo
anche di ricevere altri amministratori che sono venuti a
evidenziare anche le necessità legate ad altri impianti, non
esistono solo questi due - e l'intendimento è di fare una
valutazione e di andare nella direzione di reperire le giuste e
necessarie risorse affinché queste infrastrutture possano essere
potenziate sia dal punto di vista della funzionalità ma anche dal
punto di vista dell'allungamento proprio della pista, affinché poi
possano essere più funzionali per le gare di alto livello.
I termini che lei ha indicato sono dei termini su cui ci siamo
confrontati con il collega e - tra l'altro su entrambe le strutture
- non possono essere al momento considerati come termini perentori:
se accettassimo il suo ordine del giorno vorrebbe dire comunque
costringere le strutture a delle valutazioni che richiedono sia il
reperimento di un quantum e sia anche delle valutazioni sulla
vocazione specifica dei due impianti.
Comunque ci stiamo lavorando, l'impegno - come ho già detto e
come abbiamo detto, perché hanno incontrato sia l'Assessore al
turismo e sport sia l'Assessorato ai lavori pubblici che ha la
competenza sull'impiantistica sportiva - è quello di arrivare a una
definizione in tempi ragionevoli e anche al reperimento che è la
cosa un po' più difficile, ferma restando appunto la fattibilità
anche tecnica di progetti che, come lei ha ricordato, sono progetti
che risalgono a tempi non propriamente recenti.
Comunque la garanzia è, come abbiamo già detto agli
amministratori, che si vada in questa direzione.
I termini non sono accettabili, quindi le chiedo eventualmente
di ritirare questo ordine del giorno a fronte, come le dicevo,
dell'impegno da parte dell'Amministrazione di perseguire in tempi
più rapidi possibili e tecnicamente fattibili questi impegni.
Presidente -
Consigliere Brunod.
Brunod (LEGA VDA) -
Mi fa molto piacere che in questo
caso condivida in pieno questo ordine del giorno e l'importanza,
soprattutto, di queste due località; lei ha ricordato che ce ne
sono anche altre, però noi abbiamo ribadito che su queste sono già
stati fatti negli anni grandi investimenti, quindi sicuramente ci
sono delle priorità nel dare continuità ad aggiornarle e ad
accrescere la loro appetibilità anche nei confronti di raduni di
squadre di fuori Valle non solamente a livello locale, anche i suoi
colleghi di maggioranza più volte hanno invitato ad andare in
questa direzione.
Come già detto altre volte, se il problema è la tempistica messa
nell'ordine del giorno, noi siamo anche disposti a modificare
l'impegnativa, mettendo all'interno come data del triennio del DEFR
di prendersi a carico questa impegnativa, cioè se quello è il
limite ma il resto è tutto condiviso come lei ha detto, sono anche
disposto a modificare questa impegnativa a livello di
tempistiche.
Presidente -
La discussione generale è chiusa, non si può
riaprire, non può essere modificato. Consigliere Grosjacques ne ha
facoltà.
Grosjacques (UV) -
Credo di poter aggiungere, rispetto a
quello che ha detto l'assessore Guichardaz, che il contenuto
dell'ordine del giorno non è completo e soprattutto non è
esaustivo, perché l'Assessore ha omesso, dimenticato, di ricordare
gli incontri e la presentazione dello studio di fattibilità fatto
dal Comune di Brusson con un impegno nell'anno 2022 ad andare
avanti nel riconoscimento di interesse regionale di questa pista di
skiroll e di predisporre il successivo finanziamento.
L'ordine del giorno è superato dagli atti che il Comune ha messo
in piedi, quindi non aggiunge niente, per cui credo che sia da
confermare l'astensione perché sono attività già in corso.
Presidente -
Consigliere Brunod.
Brunod (LEGA VDA) -
Molto rapido, solo per dire che
nell'impegnativa infatti io avevo detto "Avviare l'iter nel corso
del 2022 per una sua realizzazione in futuro", non sto parlando di
realizzazione della pista di Brusson nel 2022, quindi è pienamente
concorde con quello che lei ha appena detto. Non c'è discordanza
nell'impegnativa, nelle premesse, anche perché l'Assessore ha
concordato pienamente tutto l'ordine del giorno.
Poi questa è una vostra decisione, ne prendiamo atto, ci
dispiace e va bene così.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet e Testolin).
L'ordine del giorno non è approvato.
Ordine del giorno n. 18 della Lega. Per l'illustrazione, il
consigliere Ganis.
Ganis (LEGA VDA) -
Il settore del commercio ambulante è
in crisi, si passa da un calo del 30% per il settore alimentare a
un crollo del 70% per tutte le altre tipologie merceologiche. A
complicare la situazione c'è anche la selva di restrizioni spesso
prive di logica che costringe amministrazioni comunali a
ridisegnare la dislocazione dei posteggi, creando così moltissime
difficoltà tra gli ambulanti.
L'impossibilità di aprire le loro bancarelle all'aperto durante
la pandemia, mentre la grande distribuzione rimaneva
tranquillamente aperta tra resse di persone - tra i reparti e alle
casse - ha contribuito a mettere in ginocchio una miriade di
ambulanti già penalizzati dalla crisi economica.
La crisi inoltre ha contribuito a svalutare le concessioni -
quest'ultime vengono rilasciate dal Comune e permettono di svolgere
le attività sul territorio, come la vendita su area pubblica -
concessioni che garantivano una buona uscita in vista della
pensione oppure potevano essere cedute ad altri operatori
commerciali in vista di altre prospettive lavorative, invece sempre
più spesso le concessioni vengono riconsegnate.
Questo ha provocato un notevole calo del numero di banchi e di
conseguenza la desertificazione dell'area mercatale. È sufficiente
fare un giro nei mercati, basti pensare al mercato del martedì ad
Aosta: quello che conta è il maggior numero dei posti assegnati per
rendersi conto degli innumerevoli posteggi vuoti, i quali non
vengono neppure assegnati e occupati dopo la spunta.
Ecco che l'area mercatale diventa una piazza occupata a macchia
di leopardo con posteggi vuoti tra una bancarella e l'altra, sotto
lo sguardo di operatori commerciali sempre più delusi e
preoccupati.
Vista questa situazione, si aspetta da anni dalle
amministrazioni comunali i bandi per le nuove assegnazioni di
posteggi, o, meglio ancora, un accorpamento dei posteggi vuoti al
fine di garantire un'area mercatale più compatta e ordinata.
Al fine di poter trovare un rimedio affinché queste imprese
commerciali possano operare al meglio, il Consiglio regionale
impegna il Governo regionale nell'ambito delle competenze definite
dalla legge regionale di riferimento, d'intesa con il Consiglio
permanente degli enti locali, ad aggiornare gli indirizzi per i
Comuni, ai fini dell'organizzazione dei mercati annuali e
stagionali, sentite anche le organizzazioni dei consumatori e delle
imprese del commercio più rappresentative a livello regionale.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD) -
In questi ultimi anni, la materia
del commercio su aree pubbliche è stata oggetto di diversi
interventi normativi statali, spesso contraddittori, sul fronte
dell'applicabilità o meno della direttiva "Servizi alle procedure
di concessione dei posteggi nei mercati": gara ad evidenza
pubblica, rinnovo delle concessioni esistenti, e lo stesso problema
è identico anche per gli stabilimenti balneari.
Le iniziative normative statali hanno generato molta confusione
e moltissimi contenziosi a livello nazionale e, ancora alla data
attuale, si è in attesa d'indicazioni precise da parte del Mise su
come interpretare e applicare la sequenza di norme che si sono
succedute in materia.
Il 30.12.2020 la Giunta regionale, con propria DGR n. 1427, ha
adottato sulla scorta di linee guida approvate dal Mise, con
decreto del 25.11.2020, le modalità attuative per il rinnovo delle
concessioni di posteggio per l'esercizio del commercio su aree
pubbliche in scadenza entro il 31 dicembre 2020.
Le predette linee guida ministeriali tuttavia sono state
successivamente ritenute dall'Authority "Tutela concorrenza" non
conformi all'ordinamento europeo e quindi alla data attuale si è
ancora in una fase di totale impasse normativa.
Quindi, a parere nostro, abbiamo fatto una valutazione insieme
alle strutture e ai colleghi: fino a quando non verrà risolto il
nodo critico che le ho rappresentato sopra, che è un nodo
oggettivo, non ha senso dettare indirizzo agli enti locali
sull'organizzazione dei mercati annuali e stagionali.
Le chiedo cortesemente di ritirarla, anche perché non c'è una
fattibilità operativa e tecnica di questa norma.
Presidente -
Consigliere Ganis ha la parola.
Ganis (LEGA VDA) -
Quindi aspetteremo con ansia che passi
questa impasse di norme. Nel frattempo però noi non ritiriamo
l'ordine del giorno e andiamo al voto.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Ordine del giorno n. 19 della Lega. Si è prenotato il
consigliere Aggravi.
Aggravi (LEGA VDA) -
Peu avant l'an 1200, le comte de
Maurienne et marquis en Italie, Thomas 1er, promulgue une charte
des franchises en faveur des habitants de la Ville d'Aoste ; en
échange de la fidélité qui lui est promise, il s'engage à n'imposer
aucun tribut sans le consentement des citoyens. Voilà la véritable
source historique de notre liberté. Un parcours d'autonomie signé
par l'État, constitué d'un ensemble de franchises, serments,
lettres patentes, édits, délibérations et même aussi de pétitions
populaires. Ouais, on le sait bien, c'est au cours des dernières
années de la 2e Guerre mondiale qu'un ensemble de représentants des
populations alpines à Chivasso signe une déclaration qu'en matière
économique demande "un sistema di equa riduzione dei tributi
variabile da zona a zona a seconda della ricchezza del terreno e
della prevalenza di agricoltura, foresta e pastorizia".
Voilà, en quelques mots, l'une des racines à la base de l'octroi
de la zone franche dont l'article 14 de notre statut spécial. On le
sait bien, dès le 1948, de ce projet rien n'a été réalisé. Toute
une série de compensations, d'indemnisations, ont été concertées
avec l'État central ; des choix qu'on a faits pour ce qui est aussi
des raisons du bilan régional et même de celui national.
Lo sappiamo, dal punto di vista giuridico viene definita zona
franca un regime speciale che consente d'introdurre, depositare e a
volte manipolare, trasformare e consumare le merci estere nella
zona franca in esenzione da tributi e formalità doganali.
Si è parlato anche nel corso degli ordini del giorno, ma anche
nel DEFR, di zona franca della ricerca, nel DEFR del 2018
introducemmo il principio della zona franca urbana. Oggi sappiamo
che in Italia ci sono tre principali casi: la zona di Livigno,
Campione d'Italia e i Comuni sul ramo occidentale del Lago di
Lugano, e ci sono poi delle realtà invece che, come noi, non hanno
avuto questa possibilità, in particolare parlo delle aree
dell'Isonzo del Vipacco, quindi siamo verso la Slovenia, e
soprattutto lo Statuto regionale della Sardegna i cui punti franchi
non sono stati applicati.
Si è parlato spesso, anche durante la pandemia, del tema della
zona franca, a volte anche forse un po' impropriamente con
speranza. Questo ordine del giorno propone di costituire una
Commissione speciale per l'analisi dell'applicazione delle
previsioni dell'art. 14 dello statuto speciale di autonomia
nell'ambito dell'attuale quadro normativo comunitario di
riferimento.
Non siamo nel 48, c'è stata molta strada, l'ordinamento
finanziario della Regione è enormemente cambiato rispetto all'epoca
- l'ordinamento nazionale è cambiato e soprattutto quello
comunitario - però forse ci sono delle possibilità e andrebbero
sondate per quelle che possono essere delle applicazioni
contingenti. Ieri qualcuno nel suo intervento ha parlato anche di
una seconda autonomia, forse è bene che questo Consiglio si dedichi
e dedichi un momento di approfondimento per capire quali possano
essere le possibilità in più e quale può essere il futuro di una
previsione che sicuramente aveva un impatto notevole nel 48 e che
potrebbe essere riformato con impatti differenti oggi.
Ben venga - lo ha detto prima, rispondendo a un ordine del
giorno della collega Spelgatti, l'Assessore Bertschy - la zona
franca della ricerca, ma qua si parla di qualcosa di più, è un
ragionamento più ampio e l'obiettivo, e lo spiego anche perché è
una Commissione speciale, perché alla fine l'obiettivo dovrebbe
essere quello di avere un
rapport
, un lavoro definito frutto
di tutta una serie di attività che dovrebbero traguardare con un
orizzonte ipotizzato al 2023. Quindi un po' di tempo per ragionare
su un grandissimo tema che può avere delle implicazioni anche
notevoli se pensiamo soprattutto a quello che può essere il futuro
a livello europeo non soltanto dei punti franchi ma - io cito le
zone economiche speciali che per adesso guardano soltanto al Sud
Europa - anche, in particolare, di quella che può essere la futura
normativa in materia di aiuti di Stato che sappiamo si sta
revisionando, si dovrebbe revisionare a livello comunitario, anche
perché prima o poi il regime del Covid speriamo che termini con il
termine della pandemia.
Quindi noi proponiamo questa soluzione, questa possibilità che
speriamo possa trovare favorevole non soltanto il Governo ma tutto
il Consiglio.
Presidente -
Consigliere Baccega, interverrà in seguito
dopo l'intervento del Governo... Per mozione d'ordine, certo.
Baccega (GM) -
Semplicemente per capire, probabilmente
c'è un refuso e io ho poca predisposizione per le Commissioni
consiliari d'inchiesta: nel deliberato si parla di Commissione
d'inchiesta, vuol dire speciale? È un refuso?
Presidente -
Sì sì, è un refuso.
Baccega (GM) -
È un refuso, grazie.
Presidente -
Per il Governo, il presidente della Regione
Lavevaz.
Lavevaz (UV) -
Vous l'avez prise assez large, en partant
de la Charte des franchises et en arrivant à la Charte de Chivasso
dont dans quelques jours, le 19 décembre, on rappellera ses 78 ans
de vie. Donc, ce sont des passages très importants évidemment pour
la vie de la Vallée d'Aoste et ils sont des arguments qui sont
absolument à aborder d'une façon concrète. Je partage complètement
l'idée. Je partage complètement le fait de vouloir aborder de façon
structurée ces points qui sont évidemment des points centraux de
notre autonomie. Tout de même, je ne partage pas le moyen, c'est à
dire que je ne crois pas que le bon choix est partir aujourd'hui
avec la constitution d'une commission spéciale, mais plutôt de
repartir d'une discussion à l'intérieur de la Ière commission qui
est la Commission députée pour aborder ce sujet et de là décider
ensemble un parcours, qui peut être une commission spéciale plutôt
qu'autre chose, mais je relancerais le thème à la discussion à
l'intérieur de la Ière Commission, qui est députée surtout à ces
sujets. Et donc on n'acceptera pas aujourd'hui d'approuver cette
commission tout en partageant la nécessité d'aborder ensemble ce
thème de façon plus structurée et plus engageante pour tous.
Presidente -
Consigliere Aggravi ne ha facoltà.
Aggravi (LEGA VDA) -
Bon Président, je n'avais pas de
grandes espérances et tout à fait je suis un peu... je m'attendais
un " non " mais je crois que - et je l'ai dit en effet en
conclusion de ma présentation - le fait que la volonté de proposer
une commission spéciale... oui, Monsieur Baccega, une commission
spéciale, il n'y a pas d'enquête dans ce cas, on a d'enquêtes dans
d'autres cas, mais pas du point de vue du bilan pour le moment.
La volonté était celle d'arriver à un rapport, à un document
final qui pouvait vraiment faire une synthèse de tout un travail,
je paire et j'ai déjà vécu ce qui est arrivé pendant l'autre
législature pour ceux qui étaient des travaux du casino. On a bien
travaillé en IIème commission, on a fait un rapport final mais - je
peux demander le temps supplémentaire ? - on a un peu perdu le sens
de du travail qu'on faisait, on n'a pas donné une importance vitale
et capitale sur ce point.
Tout à fait, même pour le fait qu'ici on parle d'une matière
statutaire, de notre Constitution, et surtout d'un point que dans
le futur pourrait donner même de l'espérance, à ceux qui voient une
Vallée d'Aoste encore plus différente et autonome, et je dis ça
pour le fait que probablement, tout après la guerre, on a préféré
avoir de l'argent en plus plutôt qu'en avoir en moins, car on avait
des nécessités ; on avait une pauvreté, on devait faire face à ça.
Aujourd'hui le monde a changé, la Vallée d'Aoste a changé et donc
on a besoin de comprendre si notre système d'administration et de
gouvernement peut être géré avec une finance un peu plus légère,
surtout pour ce qui est des entreprises et des réalités
productives.
Donc, on veut apporter au vote l'ordre du jour et tout à fait
j'espère et je souhaite que le président de la Ière commission,
au-delà delà du résultat de la votation, ira mettre à l'ordre du
jour de la Ière commission ce point pour en discuter.
Presidente -
Prendo anche io un minuto per ricordare che
come Presidenza del Consiglio abbiamo organizzato nel settembre
scorso un convegno sulla fiscalità differenziata e le zone franche,
concetti che hanno una radice nel passato ma che hanno molte
prospettive future e che necessitano di un'interpretazione moderna
evidentemente al passo con i tempi, ma che in Europa- come è emerso
anche dal convegno del settembre scorso - hanno diverse realtà che
possono essere interessanti.
Per dire che l'argomento è comunque all'attenzione di tutti e di
questo Consiglio.
Consigliere Rollandin ne ha facoltà.
Rollandin (PA) -
Je crois que le thème abordé, celui de
la zone franche, découle depuis des siècles. Je voudrais rappeler
que sur ce thème il y a eu, pendant les différentes requêtes, une
intervention importante, même avec ceux qui avaient déjà d'une
façon inférieure à ce qu'on voudrait, quand même... à ce qui avait
été le retour, le bien retombé des aspects que justement la zone
franche envisageait.
L'article 12 et l'article 14, en effet, donnent la possibilité
d'intervenir, comme il a déjà été fait, et je souhaite qu'on puisse
nommer cette commission de 8 membres. Justement, à différence des
commissions normales, cette commission doit avoir la possibilité
d'intervenir d'une façon équitable, mais qui puisse prendre des
termes qui puissent avoir la compétence pour aboutir à un résultat,
autrement on n'arrive à rien. Donc, je demanderais de maintenir la
commission, comme il a été expliqué dans cette mémoire. Attention,
on a prévu comme échéance le mois de décembre 2023. Ce qui veut
dire qu'il y a un engagement important pour reprendre ce thème, que
de temps à autre revient, mais, cette fois, il faudrait vraiment -
surtout pour les questions qui se posent au niveau national comme
au niveau européen - tenir dans la due considération les aspects
que nous pourrions encore avoir avec la zone franche. Evidemment,
la zone franche a des limites, mais elle offre aussi de grandes
possibilités.
Donc, je demanderais de reprendre ce thème car il est important
d'avoir un point de repère qui ne soit pas seulement la Ière
Commission qui va s'en occuper ; est nécessaire une commission
spécifique qui puisse porter de l'élan de façon convaincue ; il
faudrait justement la choisir de la façon la meilleure pour aboutir
à des résultats. Autrement, on risque de faire des blablabla ou
pire encore, d'arriver à rien de tout.
Presidente -
Consigliere Baccega, ne ha facoltà.
Baccega (GM) -
Il tema è assolutamente interessante, che
sia dibattuto in I Commissione piuttosto che in una Commissione
speciale poco importa, l'importante è che si entri nel vivo di
questa tematica e come dicono i colleghi che sono intervenuti che
si vada ad approfondire e ad avere dei risultati effettivi.
Quindi o in un modo o nell'altro io l'avrei votata e sicuramente
voterò questo ordine del giorno che individua anche una Commissione
speciale che affronterà questo tema.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Presidente -
Ordine del giorno n. 20. Per
l'illustrazione, il consigliere Manfrin.
Manfrin (LEGA VDA) -
Con questo ordine del giorno
ritorniamo su una
vexata quaestio
, se così si può definire,
che in realtà non è una
vexata quaestio
che nasce in questi
mesi ma nasce in questi anni, più precisamente nasce il 13 febbraio
del 2013.
In effetti il 13 febbraio del 2013, con la legge regionale n. 3,
vide la luce la legge regionale che conteneva disposizioni in
materia di politiche abitative.
Ora che cosa conteneva questa legge regionale che è il caposaldo
delle politiche abitative?
Conteneva un articolo - e più precisamente l'articolo 45 - che
prevede una cosa ben precisa: il concorso nella copertura delle
morosità incolpevole e con due commi disciplina che "la
pianificazione regionale individua l'entità del concorso a favore
degli enti proprietari di alloggi di edilizia residenziale pubblica
per la copertura della morosità incolpevole e 2) la Giunta
regionale definisce, con propria deliberazione, i criteri e le
modalità di assegnazione delle risorse finalizzate al sostegno
degli interventi di cui presente articolo".
Quindi la pianificazione regionale deve individuare qual è
l'entità del concorso a favore degli enti proprietari e la Giunta
regionale deve fare una cosa molto semplice ma, visto che sono
passati quasi dieci anni, molto complessa. Deve fare una delibera.
Deve fare una delibera dove si definiscono i criteri e le modalità
di assegnazione delle risorse e chi soprattutto può accedere.
Perché?
Che cos'è la morosità incolpevole? La morosità incolpevole,
riferita agli alloggi di edilizia residenziale pubblica, è quella
morosità che si accumula non perché non si vuole pagare l'affitto
mensile, ma perché non si può pagare l'affitto mensile.
Immaginate la condizione di persone che devono pagare anche
soltanto 100 euro, e io ricordo una persona che mi diceva: "Sai
Andrea, io ho 60 euro da pagare tutti i mesi per l'affitto di casa,
ma io non guadagno neanche un euro, io vivo grazie ai pacchi che mi
dà la Caritas e quindi io non posso pagare l'affitto di casa né
posso pagare le spese, le bollette. Che cosa devo fare?" e io, che
ai tempi ero in Comune ad Aosta, dicevo: "Caspita, ho visto una
legge e c'è scritto che la Regione deve aver deliberato le modalità
con le quali puoi rientrare nella morosità incolpevole".
Invece no, dal 2013 a oggi le famiglie che si trovano in queste
condizioni, di non poter pagare l'affitto delle case popolari, non
possono fare ricorso alla morosità incolpevole perché non è stata
disciplinata con delibera di Giunta.
Ora qual è il punto? Il punto è che la delibera di Giunta deve
dire una cosa molto semplice: fino a quale reddito, con quale
reddito, con quale Isee si accede alla morosità incolpevole? Cioè
quanto devo guadagnare affinché io debba pagare o non pagare
l'affitto della mia casa popolare?
Ma è così complicato definirlo? Perché considerate che ci sono
persone che mi stanno scrivendo in questo periodo - siamo quasi a
Natale - dicendo che l'Arer gli ha mandato delle lettere di
risoluzione del contratto perché hanno una morosità nei contratti
ma loro mi dicono: "Ma io non posso pagare, non è che non voglio"
perché la legge regionale prevede che dopo quattro mensilità non
pagate si decada dall'assegnazione.
Allora, se dopo quattro mensilità in cui io non posso pagare
l'affitto, perché guadagno zero, decado dall'affitto e mi trovo
senza casa, e mi trovo senza casa perché l'Amministrazione
regionale non ha deliberato un atto che è previsto da un articolo
di legge, è un problema, è un problema grave, ed è un problema
grave che questo appello io lo faccio dal 2015! Però non capisco:
obiettivamente nessuno è stato in grado di spiegare perché non si
sia mai arrivati a disciplinare questa delibera di Giunta.
Allora anche qui io le ho fatto un appello, Assessore, durante
l'anno 2020 dicendo: "Guardi che bisogna assolutamente deliberare
la morosità incolpevole", così come le ho fatto l'appello a
deliberare per quanto riguardava la misura unica di sostegno.
A oggi siamo ancora in alto mare, a oggi ancora non c'è niente e
questa è una legge regionale - voi non rispettate una legge
regionale! - e questo va a detrimento in primis delle famiglie, in
secondo luogo dell'Arer, che dovrebbe avere dei soldi per gli
affitti che dovrebbe utilizzare nelle manutenzioni e nei lavori e
di cui non può disporre.
Quindi, con questo ordine del giorno le chiedo, Assessore, e
chiedo a quest'aula d'impegnare la Giunta regionale a disciplinare
con delibera di Giunta quanto previsto dall'articolo 45.
Presidente -
Assessore Barmasse ne ha facoltà.
Barmasse (UV) -
La morosità incolpevole, come ha detto
giustamente il consigliere Manfrin, nasce dal Decreto Legge 31
agosto 2013: l'articolo 6 comma 5 istituisce il fondo destinato
agli inquilini morosi incolpevoli, rinviando a un successivo
decreto non solo la ripetizione delle somme disponibili, ma anche
la definizione dei criteri e della priorità per l'accesso ai
contributi.
Con successivo decreto del Ministero delle infrastrutture e
trasporti, 14 maggio 2014, oltre a essere definite le quote di
riparto del fondo per ciascuna Regione, all'articolo 2 è stabilito
quanto segue:
al comma 1 per morosità incolpevole s'intende la situazione di
sopravvenuta impossibilità a provvedere al pagamento del canone
locativo a ragione della perdita consistente nella riduzione della
capacità reddituale del nucleo familiare;
al comma 2 la perdita o la consistente riduzione della capacità
reddituale di cui al comma 1 possono essere dovute a una delle
seguenti cause: perdita del lavoro per licenziamento, accordi
aziendali o sindacali con consistente riduzione dell'orario di
lavoro, cassa integrazione ordinaria o straordinaria che limiti
notevolmente la capacità reddituale, mancato rinnovo dei contratti
a termine di lavoro atipici, cessazione di attività
libero-professionale d'imprese registrate derivanti da cause di
forza maggiore o da perdita di avviamento in misura consistente,
malattia grave, infortunio o decesso del componente di un nucleo
familiare che abbia comportato una consistente riduzione del
reddito complessivo al nucleo medesimo e la necessità dell'impiego
di parte notevole del reddito per fronteggiare le rilevanti spese
mediche assistenziali.
Il successivo articolo 3 del decreto definisce i criteri, cioè
parametri reddituali, che devono essere posseduti dai nuclei per
l'accesso ai contributi.
È bene specificare che il riconoscimento della condizione di
morosità incolpevole non dispensa l'inquilino dal pagamento del
canone delle spese - né attuali né pregresse - ma gli consente,
sussistendo le condizioni, di ottenere delle risorse economiche
finalizzate al pagamento dei canoni delle spese.
In relazione a quanto sopra esposto e alle sollecitazioni già
pervenute all'Assessorato, anche attraverso iniziative del
sindacato ispettivo, segnalo che è volontà dell'Amministrazione
disciplinare a breve i criteri per la definizione della morosità
incolpevole a livello regionale, pertanto ritengo di proporre
l'astensione sull'ordine del giorno in questione.
Presidente -
Consigliere Manfrin.
Manfrin (LEGA VDA) -
Mi si permetta di dire che questo
gioco delle parti è assolutamente stucchevole. Noi vi impegniamo e
vi ricordiamo che dovete fare un impegno, ve lo ricordiamo da un
anno e voi ci dite: "Ma no, la facciamo breve, quindi asteniamoci".
Se volete prenderci in giro, continuate a prenderci in giro. Io non
ritiro un bel niente. Votiamo.
Presidente -
Consigliere Baccega ne ha facoltà.
Baccega (GM) -
Ogni tanto mi sento anche preso in causa,
perché se dal 2013 a oggi non si è fatta quella delibera,
probabilmente ci sono delle concause e io che ho fatto l'Assessore
ai lavori pubblici con quella delega sono sicuro che ci sono delle
concause che potranno venir fuori nel dibattito che andremo ad
affrontare quando tratteremo il tema.
Quindi prima entriamo nella logica d'individuare questa delibera
meglio sarà, soprattutto per gli utenti. Il mio voto sarà
favorevole.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 21 della Lega. Consigliere Ganis per
l'illustrazione, ne ha facoltà.
Ganis (LEGA VDA) -
Abbiamo già discusso questa tematica
in Consiglio regionale, ponendo l'attenzione a un problema annoso
ma sempre attuale, quello relativo all'amianto.
Come abbiamo evidenziato nell'interpellanza discussa in
Consiglio, sul territorio valdostano sono presenti ancora edifici
privati e pubblici con presenza di manufatti contenenti amianto,
quando, in base alla normativa regionale - Piano regionale di
gestione dei rifiuti - questi manufatti dovrebbero essere
modificati.
Dalla risposta del Presidente è emerso che grandi superfici sono
state effettivamente bonificate, in particolare sono stati rimossi
tetti che contenevano amianto per un totale circa di 278 mila metri
quadri nel 2019, ma ancora oggi è possibile intravedere tetti in
eternit nel nostro territorio.
Una risposta ci delizia, il fatto di essere a conoscenza che il
Piano regionale di gestione dei rifiuti - volume 3," Bonifica dei
siti contenenti amianto" - risulta essere aggiornato, ma questo non
ci distoglie dal fatto che questo materiale è ancora presente e che
dovrebbe essere ormai sparito dalla circolazione.
Il problema riguarda lo stato di conservazione delle coperture
in eternit e proprio per questo andrebbe rimosso nell'immediato,
perché la pericolosità di questo materiale è legata allo stato di
conservazione; infatti l'usura, dovuta al passare degli anni, le
rende friabili e le polveri si possono disperdere nell'ambiente
circostante e, se respirate, possono causare rischi per la
salute.
Stiamo parlando di materiale bandito in Italia con l'entrata in
vigore della legge 257/1992, esattamente ben 29 anni fa.
Ecco perché in vista del nuovo piano dei rifiuti ancora da
definire ed evidenziato che nel DEFR la problematica relativa
l'amianto e alla sua bonifica non viene menzionata, portiamo
all'attenzione del Consiglio regionale questo problema.
In base a queste considerazioni, il Consiglio regionale impegna
il Governo regionale, nell'ambito del processo di revisione del
Piano di gestione dei rifiuti, a definire una più puntuale
programmazione e relative specifiche misure d'intervento volte alla
protezione dell'ambiente, alla decontaminazione e a smaltimento e
bonifica delle realtà, sia pubbliche che private, in cui sono
ancora presenti manufatti in amianto.
Presidente -
Per il Governo, il Presidente della
Regione.
Lavevaz (UV) -
Io non ricordo se lei, collega Ganis, è
membro della III Commissione, ma comunque questo ordine del giorno
ha un baco di fondo, nel senso che - pur condividendo la
problematica come una problematica da affrontare, come abbiamo già
detto, peraltro non soltanto in ambito di competenza
dell'Assessorato all'ambiente ma anche e soprattutto in quello
sanitario - il fatto è che il Piano gestione dei rifiuti è stato
licenziato dalla Giunta, quindi il Governo il suo lavoro l'ha
sostanzialmente completato, perché si è avviata la procedura di VAS
che si è conclusa qualche settimana fa; abbiamo fatto un passaggio
informale in III Commissione anche con i dirigenti, quindi
sostanzialmente quello che lei propone può benissimo essere fatto,
ma lo deve fare la Commissione consiliare, la III Commissione o,
eventualmente, poi il Consiglio regionale nell'ambito dell'analisi
del Piano rifiuti.
Quindi l'impegnativa non può essere accettata perché il Governo
sostanzialmente ha finito il suo lavoro.
Presidente -
Consigliere Ganis ne ha facoltà.
Ganis (LEGA VDA) -
Capisco tutto, capisco i passaggi che
bisogna fare in Commissione dato che ne faccio parte - faccio parte
della IV Commissione, però seguo anche le altre - quindi mi rendo
conto dei vari passaggi, però quello che non capisco è che ancora
oggi, ripeto, ci siano edifici con coperture in amianto. Ancora
adesso.
Quindi personalmente farò una richiesta più approfondita per
appurare se questi edifici almeno siano stati censiti. O c'è una
mancanza di dialogo tra chi deve vigilare e chi deve intervenire
per rimuovere questi manufatti, altrimenti non riesco a
capacitarmi.
Detto questo, ripeto, continueremo a vigilare e a fare i dovuti
approfondimenti, ripeto, sono trascorsi 30 anni, ci sono manufatti
contenenti amianto praticamente presso le abitazioni presenti sul
territorio valdostano.
Quindi noi non ritireremo l'ordine del giorno, andrà votato.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marquis, Marzi, Minelli, Padovani, Restano, Rollandin, Rosaire,
Sapinet e Testolin).
L'ordine del giorno non è approvato.
Con questo ordine del giorno sospendiamo brevemente per cambio
aria.
La seduta è sospesa dalle ore 16:58 alle ore 17:17.
Bertin (Presidente) -
Riprendiamo, siamo all'ordine del
giorno n. 22 della Lega. Il consigliere Planaz si è prenotato,
invito però i colleghi a prendere posto con una certa rapidità
senza soprattutto creare questo brusio di fondo. Consigliere Planaz
ne ha facoltà.
Planaz (LEGA VDA) -
Visto il punto 1.18 della sezione
Agricoltura e risorse naturali del Documento Economico Finanziario
Regionale, nel settore primario la Regione persegue i seguenti
obiettivi: favorire la valorizzazione dei paesaggi alpini e il
mantenimento del territorio, a tal fine sono volti, oltre alla
pianificazione territoriale degli usi del suolo, gli interventi sul
territorio di regimazione delle acque e quelli volti alla
percorribilità della viabilità interpoderale e al recupero del
patrimonio edilizio esistente per la realizzazione di fabbricati
rurali e attività legate alla multifunzionalità e diversificazione
in agricoltura.
Valorizzare e agevolare il lavoro svolto dai consorzi irrigui e
dai consorzi di miglioramento fondiario, che con l'attività di
bonifica rendono vivibili e sfruttabili porzioni di territorio
altrimenti incolte e improduttive.
In tale ambito è prevista la concessione di contributi ai
consorzi di miglioramento fondiario per la manutenzione
straordinaria, nonché per la gestione ordinaria e il funzionamento
delle opere comprensoriali di miglioramento fondiario.
È necessario inoltre rafforzare la struttura di supporto ai
consorzi e sostenerli in merito alle problematiche delle
percorribilità delle strade poderali.
Visto il punto 1.16, sempre della sezione Opere pubbliche e
territorio, le priorità del settore sono concentrate nei seguenti
punti: sviluppare l'azione regionale per la tutela delle risorse
idriche in ottica di gestione sostenibile delle stesse per non
pregiudicare il patrimonio idrico, la vivibilità dell'ambiente, la
fauna, la flora acquatica, i processi geomorfologici e gli
equilibri idrologici e per promuovere l'uso razionale e sostenibile
delle risorse idriche in tutti i settori della loro valorizzazione
economica nel rispetto dell'ambiente in tutta un'ottica di
solidarietà sociale, tutelandone l'alto valore ambientale,
culturale ed economico.
Questo è quello che troviamo nel Documento Economico
2022-2024.
In vista ai contenuti della delibera di Giunta regionale n. 812
dell'8 aprile 2011, con valutazione positiva condizionata sulla
compatibilità ambientale e sulla realizzazione di una pista di
servizio per la realizzazione dell'acquedotto area Pessè e
dell'acquedotto area Varfey nel Comune di Perloz proposto al
Consorzio miglioramento fondiario Crabun.
Visto che su molti aspetti anche lei, Assessore, ha sottolineato
l'importanza di tutelare il territorio, i paesini, le piccole
comunità e di avere anche un occhio di riguardo per chi ci
lavora.
IL Consiglio regionale impegna il Governo regionale, con il
coinvolgimento del Comune di Perloz e delle controparti a vario
titolo interessate, ad avviare l'iter per la realizzazione della
pista di servizio agli acquedotti area Pessè area Varfey nel
territorio del Comune di Perloz.
Presidente -
La parola all'assessore Sapinet.
Sapinet (UV) -
Con il Consorzio miglioramento fondiario
di Perloz e con lo stesso Comune, vari sono stati i confronti su
questa viabilità ma anche su altre: una in particolar modo sulle
problematiche legate a una stalla posta alla destra orografica del
Lys e altri alpeggi che ben conosce nella zona sempre del Mont
Crabun.
La delibera che cita la 812/2011, questo va precisato, era una
delibera che dava una valutazione positiva sulla compatibilità
ambientale e non costituiva, ahimè, un impegno di spesa.
L'iter che ha portato a questa deliberazione è stato avviato con
un'espressa richiesta da parte del Comune di Perloz del 7 settembre
2010. Poi, in relazione alle nuove disposizioni in merito al
servizio idrico, gli interventi sulla rete acquedottistica
potrebbero percorrere altre fonti di finanziamento ma è evidente la
necessità di ragionare su una "misura viabilità" per dare risposta
alle esigenze dei territori, qui parliamo di andare a servire una
parte di acquedotto ma, come le dicevo, tante sono le esigenze e si
sta ragionando.
È intenzione dell'Assessorato costruire una "misura viabilità"
al fine di risolvere le varie criticità, una misura che potrebbe
essere trasversale con varie finalità, andando incontro alle
esigenze dei Comuni, dei consorzi di miglioramento fondiario ma
anche e soprattutto di quegli alpeggi o comprensori che - pur
dotati di una buona superficie a pascolo e di strutture adatte al
ricovero degli animali e alla trasformazione del latte - non
dispongono di una viabilità neanche trattorabile.
Tale misura potrebbe essere co-finanziata dai consorzi di
miglioramento fondiario, ma anche in collaborazione, a seconda dei
casi, con i Comuni interessati.
Al momento non si conoscono ancora eventuali aperture sulla
prossima programmazione di sviluppo rurale ma sicuramente, se ci
saranno, verranno sfruttate.
In alternativa, come detto, alcuni aggiornamenti andranno
fatti.
È chiaro che è una misura non solo di un iter specifico, ma deve
garantire un'uniformità di trattamento, come per tutte le
casistiche che hanno criticità simile.
Quindi, con l'impegno di lavorare al fine di una misura di
viabilità in alternativa a eventuali opportunità che arriveranno
dal programma di Sviluppo rurale e di non concentrarci solo su una
casistica, chiedo il ritiro dell'iniziativa e, in alternativa,
propongo l'astensione.
Presidente -
Consigliere Planaz.
Planaz (LEGA VDA) -
. Questa è una casistica, una
casistica un po' anomala, nel senso che c'era stato un parere da
parte della Giunta regionale e poi, come dice lei, non costituiva
un impegno di spesa però penso che se andiamo a formulare dei
documenti, come lei ha detto adesso dobbiamo stabilire una norma
che ci conceda di poter ancora dare via a quei pochi alpeggi, sono
quasi tutti collocati in bassa Valle e più che altro non sono
ancora serviti tutti da strada e sono ancora condotti e lavorati in
un certo modo molto tradizionale che comporta molto dispendio di
energie, perché se si conduce un alpeggio con dei manzi ma dove si
conducono degli alpeggi con della produzione... (inc.)
Non ritiriamo questa iniziativa per il semplice fatto che c'era
già un documento che dava atto di questo e lei ha detto di prendere
l'impegno per portare avanti una misura, questo documento era un
modo in più di portare avanti il suo impegno. Lei dice che vuole
portare avanti l'impegno e poi ci boccia le iniziative, veda
lei.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli
Padovani, Restano, Rosaire, Sapinet e Testolin).
L'ordine del giorno non è approvato.
Presidente -
Ordine del giorno n. 23 della Lega. Per
l'illustrazione il consigliere Perron.
Perron (LEGA VDA) -
Avevamo chiesto di poter modificare
all'ultimo un ordine del giorno, non so quale sia esattamente la
modalità prevista, se si può fare sennò io illustro l'ordine del
giorno come è, però avevamo chiesto se si poteva modificare.
Presidente -
La discussione generale è chiusa, per cui in
via di principio non si potrebbero apportare modifiche all'ordine
del giorno, ma se l'Aula è d'accordo, si può modificare. L'Aula è
sovrana. Pertanto se non ci sono obiezioni, verrà messo in
votazione l'ordine del giorno come modificato e illustrato da lei.
Non vedo obiezioni... Consigliere Marguerettaz per mozione
d'ordine.
Marguerettaz (UV) -
Per manifestare l'accordo da parte
nostra per la modifica all'ordine del giorno.
Presidente -
Consigliere Perron può procedere
all'illustrazione così come modificato d'accordo con gli Assessori
competenti.
Da quanto ho capito non è ancora formalizzato, pertanto passiamo
al punto seguente, n 24, torneremo successivamente. Consigliere
Aggravi per l'illustrazione dell'ordine del giorno n. 24 della
Lega.
Aggravi (LEGA VDA) -
Questo ordine del giorno ha
un'impegnativa chiara, ovvero impegnare il Governo a presentare
nella deputata Commissione consiliare entro sei mesi
dall'approvazione dell'ordine del giorno un insieme di misure volte
a revisionare il testo della vigente legge 20/2016 con l'obiettivo
di rafforzare il livello di trasparenza e indipendenza nella
gestione delle società a partecipazione pubblica, attraverso la
previsione di procedure comuni a tutte le realtà partecipate, di
selezione del personale nonché dell'assegnazione di incarichi e/o
nell'espletamento di bandi di fornitura o prestazioni
professionali.
Perché c'è questa necessità, al di là di tutto? Questo è un
provvedimento sostanzialmente di governance, quella che spesso si è
già detto, perché nelle società partecipate si vede un po' di
tutto: selezioni interne, concorsi aperti, nomine di Commissione,
selezioni dove magari è anche capitato che magari i bandi non sono
stati propriamente pubblicati sul sito, insomma non ci sono delle
visioni chiare, soprattutto per tipologia di società partecipate e
questo genera un duplice problema: da un lato, è vero, sono società
che si direbbe nell'ante Madia di diritto privato ma di proprietà
pubblica, però è anche vero che, essendo proprio di proprietà
pubblica e avendo un azionista comune e finendo poi nel grande
gruppo dell'amministrazione pubblica, sarebbe bene, perché così
vuole la logica aziendale, che ci siano delle linee guida comuni,
ripeto, almeno per tipologia di società, perché poi, vedete,
succedono delle cose un po' brutte, nel senso che siamo in una
realtà molto piccola e quindi tutti penso che abbiano dei parenti,
degli amici, dei fratelli, dei figli, figli non tutti, delle mogli,
anche lì non tutti hanno delle mogli, parlo almeno per il
sottoscritto, però potrebbe capitare, e perché costoro non
dovrebbero poter partecipare a una selezione ancorché la selezione
sia fatta poi con i crismi che, tra l'altro - ricordiamo l'articolo
19 della Madia - comunque poi finiscono verso dei crismi di
pubblicità pubblica e, soprattutto, che vengano almeno gestite
nella maniera più trasparente possibile.
Questo principalmente, non per andare a fare sostanzialmente i
guardiani della notte in queste cose, ma perché c'è una questione
di reputazione dal punto di vista della Regione, dal punto di vista
della stessa società, perché poi è brutto dover fare - e su questo
con l'assessore Caveri ci è già capitato all'epoca su una selezione
interna di doverne parlare - anche delle iniziative che sono anche
un po' brutte da portare avanti in Consiglio perché poi, spesso e
volentieri, si finisce per fare quei "nom e cognom" che hanno
caratterizzato tempi passati.
Quindi forse è il caso - e questa era un'opzione, tra le tante
leggi che si vorrebbe modificare o riformare la 20 è una di quelle
- di valutare d'inserire in norma o comunque di definire una linea
guida comune a tutte le realtà partecipate.
Ben vengano poi dei ragionamenti - e qui adesso non voglio
scatenare i colleghi sul discorso - però mi viene in mente soltanto
questo, ovvero per silos - e quindi diciamo per tipologia di
società e soprattutto magari anche per l'attività che queste
società conducono, perché ovviamente hanno delle necessità
differenti le une dalle altre - le società di impianti a fune hanno
dei bisogni, le società che si occupano di gestione del personale e
di servizi ne hanno altri e, perché no, magari mettiamoci anche gli
enti strumentali, perché poi spesso e volentieri sono delle realtà
comunque più che a partecipazione diciamo a continuazione pubblica,
perché l'ente strumentale è un braccio, sostanzialmente è un
continuum dell'attività pubblica, che almeno siano comuni e
quell'attività che nell'ultimo Consiglio l'assessore Caveri ha
chiamato di guardiania forse può diventare un poco più proattiva e
meno sanzionatoria.
Presidente -
L'assessore Caveri per il Governo.
Caveri (AV-VdA Unie) -
Affronto il tema con grandissima
serenità. Le devo dire che la legge è già pronta, nel senso che la
porteremo in Giunta entro la fine del mese di gennaio e le linee
direttrici ricalcano quello che lei ha messo nell'ordine del
giorno, quindi io le chiedo di ritirarlo e di fidarsi, nel senso
che verrà scaricata in Consiglio dopo ancora un passaggio politico
che dobbiamo fare in maggioranza, però il legislativo l'ha già
editata, ha già controllato il lavoro svolto dal Dipartimento delle
partecipate, quindi credo che in Consiglio si potrà affrontare la
tematica ma le linee sono esattamente quelle che lei ha citato.
Lei ricorderà che già qualche volta mi è capitato di dover
segnalare alcuni situazioni delicate, quindi non esiste difficoltà
a cogliere nella sostanza l'ordine del giorno, le chiedo però per
correttezza, visto che in realtà siamo addirittura più avanti
rispetto alla previsione di sei mesi, di ritirarlo fidandosi del
fatto che la presenteremo altrimenti ci asterremo.
Presidente -
Consigliere Aggravi ha la parola.
Aggravi (LEGA VDA) -
Che dire, Assessore,
ubi Caveri
Aggravi cessat.
contento che lei sia sereno, non capisco perché lei si dovrebbe
agitare, sinceramente magari c'è qualche cosa che mi sono perso,
poi magari nei prossimi giorni approfondirò con qualche accesso
agli atti, vedremo, però stia pure sereno, non si faccia problemi.
Che dire? Apprezzo e sono contento di questa notizia e con gaudio
magno ritiro l'ordine del giorno e più che fiducia o serenità,
attendo con grande trepidazione di poter vedere questo testo di
legge e soprattutto di capire effettivamente quello che avete fatto
e quello che cercheremo magari di migliorare in Commissione,
d'accordo con lei e con il Governo, che deve rimanere sereno. Non
agitatevi.
Presidente -
L'ordine del giorno è ritirato. Passiamo al
n. 25 e poi ritorniamo al 23 se può andar bene. Ordine del giorno
n. 25 della Lega. Consigliere Planaz per l'illustrazione.
Planaz (LEGA VDA) -
Esenzione
de minimis
per danni
da fauna selvatica. Questa iniziativa nasce a seguito dell'aumento
esponenziale di tutte le tipologie di fauna selvatica, soprattutto
predatori, e di tutti gli eventuali danni che possono arrecare, ma
non solo in predazione e quant'altro, che già da molto tempo
vengono risarciti sotto forma di aiuti in de minimis.
Gli aiuti in de minimis sono, come penso lei Assessore sa, di
una cifra ben definita, che a seguito degli ultimi avvenimenti che
abbiamo avuto modo di vedere nella nostra regione, a volte non sono
sufficienti per risarcire l'intero danno che eventuali aziende
agricole possono subire da attacchi o danni a culture da ungulati e
quant'altro perché superano il valore del de minimis che è di 20
mila euro, senza dimenticare che non è l'unica misura che viene
risarcita come de minimis, ci sono anche altre tipologie di aiuti
che vengono conteggiati nel valore de minimis e che escludono molte
volte i danni arrecati soprattutto in questo momento da lupi ma,
come abbiamo potuto vedere, adesso abbiamo anche un altro ospite
nella nostra regione che può creare danni non indifferenti anche se
forse e un po' meno preoccupante del lupo, comunque vedremo poi in
futuro.
Questo ordine del giorno chiede al Governo regionale ad avviare
l'interlocuzione necessaria con il Governo nazionale affinché i
contributi di cui alla lettera D del comma 2 e al comma 3
dell'articolo 11 delle modifiche e all'allegato della DGR 501/2019
siano erogati al di fuori dagli aiuti in regime de minimis.
Presidente -
Assessore Sapinet per il Governo.
Sapinet (UV) -
Questa è una questione che segue un po' a
ruota la problematica dei predatori. Devo fare una piccola
correzione: nelle premesse viene citata la delibera 501/2019, che è
stata superata dalla 1407/2021, una delibera che è stata modificata
proprio per venire incontro al mondo zootecnico, come ho detto
anche questa mattina per cercare di accompagnare il settore in un
processo di convivenza, non facile, e per acquisire la
consapevolezza e preparare ad affrontare questa tematica.
Da qui e durante tutto l'anno i vari fatti che sono successi ci
hanno fatto ragionare su questo aspetto e ci siamo messi
immediatamente all'opera per cercare appunto di andare nella
direzione che lei chiede con questa iniziativa.
Va detto che il quadro normativo europeo - lei probabilmente lo
sa, ma è giusto citarlo - permette il riconoscimento solo dei danni
e prevenzione da fauna protetta, per danni da fauna protetta
intendiamo quelli del lupo, non il cinghiale e non il cervo.
Gli Stati, ovvero il Ministero dell'agricoltura, devono
recepire, e devono farlo da tre anni ormai, tale normativa con una
legge ombrello che permetta poi alle Regioni di muoversi.
In questo caso nell'iniziativa si chiede di avviare, in realtà
questo avvio è già partito, l'iter è già avviato da qualche mese,
non è un segreto, l'ho detto più volte in varie occasioni che c'è
l'impegno, che stiamo sollecitando il Ministero, quindi questa
attività è già in corso, e soprattutto un'importante azione a far
squadra - non siamo soli - con le Regioni dell'arco alpino per
tutte le problematiche legate alla fauna selvatica, questa
compresa. Pertanto chiedo il ritiro dell'iniziativa o propongo
l'astensione.
Presidente -
Consigliere Planaz ne ha facoltà.
Planaz (LEGA VDA) -
Non avevo dubbi sulla sua richiesta
di ritiro, mi viene da sorridere.
Le voglio solo ricordare che questi indennizzi di danni
provocati da animali predatori della fauna selvatica non possono
essere considerati come aiuti in de minimis in quanto costituiscono
risarcimento per un danno e per questo penso che non ci vada "da
tre anni" per specificare da chi di competenza; poi lei mi ha
citato l'interlocuzione con le altre Regioni a livello nazionale ma
lo sa benissimo che ci sono anche altre strade per risarcire i
danni, bisogna avere la volontà, perché lei ha parlato di tre anni
ma queste richieste sono state avanzate da più di cinque anni.
L'Assessorato è sotto la sua responsabilità solo da un anno,
però vedo che continua a mantenere questi tempi molto brevi, per
questo non ritiriamo, affrontiamo la votazione, starà a voi a
decidere se è utile o no.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 26. Consigliere Ganis, per
l'illustrazione.
Ganis (LEGA VDA) -
La pandemia da Covid-19 ha messo da
una parte a dura prova il sistema socio-sanitario valdostano,
dall'altra ha evidenziato la necessità di potenziare la sanità a
livello territoriale.
Da quello che è emerso analizzando il DEFR 2022-2024 molti sono
gli obiettivi da raggiungere e molte saranno le strategie che
verranno adottate, come quelle di valorizzare il ruolo dei medici e
la medicina generale, l'introduzione d'incentivi, sviluppare nuove
tecnologie in ambito sanitario, tra cui la telemedicina e,
finalmente, la realizzazione di un nuovo presidio ospedaliero.
Sono passi importanti per la sanità valdostana.
La pandemia inoltre ha portato a convertire le microcomunità in
strutture socio-sanitarie per far fronte alle nuove necessità e ai
bisogni dei cittadini, vedi le strutture come Variney.
Detto questo, però, non bisogna tralasciare i vari distretti
sanitari presenti nel nostro territorio, piccoli presidi che vivono
giornalmente i bisogni della comunità, come quello presente a
Verrès e già più volte menzionato nelle varie interpellanze
presentate. Piccoli presidi, appunto, che potrebbero far
prevenzione e promozione per quello che concerne la salute, oltre a
fornire servizi essenziali alla comunità, distretti che potrebbero
intervenire a scopo proattivo, evitando così aggravamenti di
determinate patologie e ospedalizzazioni di massa al fine di dare
un servizio efficiente ai cittadini valdostani.
Ecco perché le strutture sanitarie come quella di Verrès -
situate nella Bassa Valle e che contano numerosi utenti -
andrebbero potenziate a vantaggio della comunità e alle esigenze di
tutti i cittadini valdostani.
In base a queste considerazioni, il Consiglio regionale impegna
il Governo regionale, anche nell'ambito della prossima definizione
del piano socio-sanitario, a rafforzare maggiormente la struttura
di medicina territoriale, tenendo anche conto dell'importanza
strategica che la struttura di Verrès ha per la Bassa Valle.
Presidente -
L'assessore Barmasse per il Governo.
Barmasse (UV) -
In realtà il motivo del suo ordine del
giorno, di fatto, è già ampiamente previsto nel Piano
socio-sanitario. Verrès sarà - o per lo meno così è previsto - sede
di uno dei due Ospedali di comunità così come anche sede di una
casa della comunità, quindi è già previsto un rafforzamento della
sanità a Verrès, mi sembra giusto perché è giusto in Bassa Valle
rafforzare la sanità.
Ci sono già state delle interlocuzioni anche con il Comune di
Verrès, con il quale siamo perfettamente d'accordo così anche come
con l'Unité di competenza.
Questo è già previsto nel nostro piano, è già nelle corde
dell'Assessorato, per cui io condivido il suo ordine del giorno, ma
le devo chiedere per queste motivazioni di ritirarlo, sennò
propongo l'astensione alla maggioranza.
Presidente -
Consigliere Ganis, ne ha facoltà.
Ganis (LEGA VDA) -
Prendiamo atto di quello che ci ha
detto e approfondiremo il tutto quando verrà definito il Piano
socio-sanitario.
Siamo fiduciosi affinché questa struttura, quella di Verrès, di
così grande importanza strategica possa diventare un presidio
sanitario importante per tutta la comunità valdostana. Detto questo
la ringrazio e ritiro l'ordine del giorno.
Presidente -
L'ordine del giorno è ritirato. Possiamo
tornare all'ordine del giorno n. 23; tra l'altro è stata inviata
tramite e-mail a tutti i Consiglieri la modifica dell'ordine del
giorno in questione. Consigliere Perron, per illustrare l'ordine
del giorno n. 23 della Lega.
Perron (LEGA VDA) -
È la terza nostra iniziativa su
questo tema, ci sono più di ottanta persone impegnate nei settori
sia pubblico che privato, settori affini a quello degli OSS,
operatori socio sanitari, che aspettano la riqualifica per appunto
diventare OSS, dei quali sappiamo c'è grandissimo bisogno in questo
periodo.
Il bando è stato emesso mesi fa con più finestre per la
presentazione dei progetti, ma ancora manca la delibera
definitiva.
Più volte abbiamo avuto dei contatti anche con
l'Amministrazione, ci era stato assicurato che tutti i passaggi
erano stati fatti e si aspettava di poter chiudere finalmente
questa questione.
Era agosto, poi novembre. Sono intervenuti quindi nuovi fermi,
sappiamo che la bozza di delibera c'è e sarebbe accolta
favorevolmente, sia dai lavoratori da riqualificare sia da varie
strutture che faranno poi la loro parte.
Sappiamo invece che c'è un parere sfavorevole dei sindacati che
è intervenuto e che in questo caso va a bloccare l'iter e lo
sblocco della situazione.
Chiediamo quindi l'impegno della Giunta regionale a incontrare
le forze sindacali per i confronti che si rendono necessari, atti a
dare finalmente corso alla modalità di riqualifica che ormai sono
più di sei mesi e ottanta persone che attendono.
Presidente -
Per il Governo, l'assessore Barmasse.
Barmasse (UV) -
Condivido quanto ha appena espresso il
consigliere Perron. Noi abbiamo già avuto due incontri con le
organizzazioni sindacali, le quali hanno però comunicato
formalmente in data 7 dicembre di ritenere assolutamente
insufficiente la proposta di riduzione del numero di ore - da mille
a trecento - del percorso formativo di riqualifica per garantire la
preparazione adeguata dei futuri operatori chiamati a operare anche
in contesti ospedalieri.
La proposta "Rimodulazione dei percorsi formativi" era
finalizzata all'acquisizione della qualifica OSS ed era stata
ipotizzata al fine di poter appunto utilizzare un avviso pubblico
per formazione per un massimo di 300 ore già pubblicato per
accelerare i tempi di riqualifica.
Ribadisco la necessità, e anche l'urgenza, dal punto di vista
del sistema sanitario di avere degli operatori socio-sanitari - e
questa è una riqualifica che questi operatori stanno aspettando da
tempo - e condivido anche l'urgenza, per cui propongo alla
maggioranza di accogliere questo ordine del giorno.
Ribadisco la necessità e anche l'urgenza, la necessità dal punto
di vista del sistema sanitario di avere degli operatori
socio-sanitari - e questa è una riqualifica che questi operatori
stanno aspettando da tempo - quindi condivido anche l'urgenza, per
cui propongo alla maggioranza di accogliere questo ordine del
giorno.
Presidente -
Consigliere Restano ne ha facoltà.
Restano (GM) -
Colgo l'occasione solo per rammentare,
visto che si devono incontrare i sindacati, che è ancora da
risolvere la questione che abbiamo sollevata e approvata con
mozione sulle OSS, da ricollocare le OSS prescritte, in questo caso
bisogna vedere la questione con i sindacati e poi con gli uffici
del personale della Regione e della sanità.
Inoltre vi segnalo, così per conoscenza, che questo personale di
cui abbiamo appena trattato in forza alle Unités des Communes o
alla Regione è qualificato non come personale sanitario e su questo
punto dovremmo fare una riflessione tutti insieme.
Presidente -
Consigliera Eika Guichardaz.
Guichardaz E. (PCP) -
Pur capendo l'esigenza di avere OSS
sul campo, secondo noi sulla formazione non bisogna retrocedere,
proprio rispetto a quello che diceva ora il consigliere Restano,
vista l'alta qualifica comunque che viene richiesta e soprattutto
il ruolo che in questo momento gli OSS stanno ricoprendo sovente
anche sostituendo o comunque facendo la loro parte rispetto alla
carenza di personale infermieristico.
Quindi bene che ci sia questo confronto con i sindacati, tenendo
conto che la formazione è assolutamente indispensabile, e anche
un'alta formazione, per il ruolo che hanno.
Presidente -
Consigliere Manfrin ne ha facoltà.
Manfrin (LEGA VDA) -
Innanzitutto per ringraziare il
collega Perron per la presentazione di questa iniziativa che fa
seguito a numerose altre iniziative formulate all'interno di questo
Consiglio, proprio per intervenire sulla formazione delle OSS e
quindi accogliere con soddisfazione l'approvazione da parte della
maggioranza e dall'altra parte per chiarire che con questo tipo di
formazione si va a intervenire su persone che già attualmente,
sostanzialmente, svolgono la funzione di OSS, cioè fanno
chiaramente quelle funzioni che sono vicine, praticamente già
operano come OSS, anche se in realtà non riconosciute.
Quindi non si sta parlando di fare una formazione abbreviata a
persone che per la prima volta si affacciano a questo mondo, ma si
sta semplicemente dicendo di formulare e di dare una formazione a
persone che già attualmente svolgono questo tipo di ruolo e quindi
permettere di avere del personale qualificato  - che a questo
punto possa contribuire nelle strutture dove vi è necessità e
soprattutto in strutture che richiedono la presenza di OSS
qualificate - e di offrire la possibilità d'incidere e di dare
anche degli sbocchi professionali a decine di persone che li stanno
attendendo da diverso tempo.
Presidente -
Consigliere Perron brevemente.
Perron (LEGA VDA) -
Ha completato il capogruppo Manfrin,
quindi non ho altro da dire. Ringrazio per questo, ricordo solo che
questi corsi di riqualifica più brevi si rendono necessari perché
queste persone che già lavorano nel settore non possono accedere a
quei corsi di riqualifica di mille ore, perché lì ci sono i vincoli
europei, quindi c'è il paradosso per cui qualcuno ha dovuto
addirittura licenziarsi magari per fare dei corsi mentre queste
persone già lavorano.
Quindi ringraziamo per la sensibilità su questo tema che abbiamo
portato avanti varie volte e speriamo che questa volta ci si avvii
a una definitiva risoluzione.
Presidente -
Mettiamo in votazione l'ordine del giorno n.
23 come modificato. La votazione è aperta. La votazione è
chiusa.
Presenti, votanti e favorevoli: 35
L'ordine del giorno è approvato all'unanimità.
Ordine del giorno n. 27 della Lega. Per l'illustrazione, il
consigliere Manfrin.
Manfrin (LEGA VDA) -
Per inquadrare questo ordine del
giorno dobbiamo partire secondo me dai dati, molti colleghi durante
la discussione di questo bilancio hanno evocato una recrudescenza
della pandemia ed effettivamente questo è confermato dai dati.
Guardavo adesso i dati del 15 dicembre del 2020 dove avevamo 527
persone contagiate, lo stesso giorno ovvero il 15 dicembre 2021 ne
abbiamo 810, chiaramente con più dell'80% della popolazione
vaccinata.
Quindi che ci sia una recrudescenza della pandemia è di tutta
evidenza ed è di tutta evidenza che le misure di contenimento del
virus stanno assolutamente funzionando.
Detto questo però dobbiamo parlare di un tema che è quello della
didattica a distanza e lo facciamo partendo da una comunicazione
che penso sia arrivata a qualcuno di noi ma a me è arrivata e ha
stimolato una riflessione che era già in nuce da tempo.
"Sono una mamma valdostana piuttosto arrabbiata perché dopo due
anni i nostri bambini sono tornati a vivere l'incubo della
didattica a distanza e nella maggior parte dei casi il perché è
dovuto al fatto che in questo momento in Valle non vengono
rispettati i protocolli delle circolari nazionali che prevedono che
con un solo positivo non si vada in DAD ma debba essere proseguita
la didattica in presenza con l'attivazione della sorveglianza con
test salivare. Proprio in Valle dove un anno fa in zona rossa ci si
è battuti per tenere le scuole aperte non si è in grado di
rispettare dei protocolli. Mio figlio ha 7 anni e frequenta la
scuola elementare a La Salle" - questo chiaramente succedeva la
settimana scorsa - "E mercoledì tramite il registro elettronico ci
è stata comunicata la quarantena per tutta la classe a causa della
positività di una persona. Abbiamo saputo, non in maniera
ufficiale, vista la privacy, che la persona positiva era una
maestra che aveva avuto contatti con la classe nelle 48 ore
precedenti e precisamente che aveva fatto un'ora di lezione lunedì.
La stessa maestra insegna anche in un'altra classe dove anche in
quel caso non è stata attivata la sorveglianza con test ma
direttamente la quarantena. So che l'Assessore aveva dichiarato
qualche giorno fa che vista la situazione in peggioramento non
avrebbe attivato la sorveglianza, ma martedì sera il Governo ha
dato chiara indicazione sui protocolli per le quarantene
scolastiche. La domanda che sorge poi spontanea è: ma se davvero la
situazione è così gestibile, come mai in questo week-end la Valle è
sommersa da manifestazioni?".
Questa è una lettera che solleva alcune criticità e sulle quali
chiaramente ci chiediamo effettivamente se l'idea sia quella di
seguire i protocolli e le indicazioni nazionali oppure se l'idea
sia quella di essere più realisti del re e quindi pensare di
chiudere e di non utilizzare invece quella possibilità di screening
che viene data sia a livello nazionale sia a livello locale
direttamente dall'ordinanza che abbiamo citato.
Il problema è che questo protocollo non viene rispettato perché
i dirigenti scolastici e il Dipartimento di salute preferiscono
mettere in quarantena le classi anche in presenza di un solo caso
positivo e la DAD, nonostante l'impegno degli insegnanti, non
garantisce comunque la stessa qualità dell'offerta formativa che
garantisce la didattica in presenza, un po' sicuramente perché
spesso ci sono problemi di linea, un po' perché comunque a essere
penalizzati sono maggiormente gli alunni in difficoltà, perché non
si riesce a stare loro dietro come lo si farebbe in classe.
Si finisce per lasciare indietro i bambini che hanno delle
difficoltà di apprendimento e l'obiettivo della scuola è garantire
a tutti pari opportunità formative.
Per questo motivo riteniamo che sia importante attivare la
strategia dei test salivari a tappeto nel caso in cui si manifesti
un caso positivo in classe, in questo modo si attiverà la DAD per
l'alunno infetto, ma gli altri potranno rimanere a scuola.
Questo serve da una parte sicuramente per quanto riguarda la
didattica in classe e riguarda la didattica per i ragazzi,
dall'altra parte serve anche per le famiglie che, in caso
contrario, devono ovviamente organizzarsi per vedere come gestire i
figli che rimangono a casa.
Quindi con questo ordine del giorno impegniamo il Presidente
della Regione e l'Assessore competente a predisporre, di concerto
con i dirigenti del Dipartimento di igiene e prevenzione,
l'utilizzo della strategia e sorveglianza con testing senza la
quarantena in attesa dell'esito, per garantire il più possibile lo
svolgimento delle attività didattiche in presenza.
Presidente -
Per il Governo, l'assessore Barmasse.
Barmasse (UV) -
Considerata, quindi, la necessità di
favorire la didattica in presenza come misura atta a promuovere e a
mantenere la socialità tra gli studenti, questa Giunta regionale -
attraverso un'ordinanza del Presidente della Regione, la n. 438 del
6 ottobre 2021, tenendo conto di quanto intrapreso in analogia da
altre Regioni e Province autonome, in assenza di un protocollo
omogeneo a livello nazionale - ha adottato un protocollo
sperimentale di strategia alternativa alla quarantena attraverso
testing, sfruttando i test molecolari salivari per il contenimento
dei focolari dei Covid-19 a scuola, ma precisando sin da allora che
l'applicazione della strategia di monitoraggio alternativa alla
quarantena non sarebbe stata sistematica, ma sarebbe stata adottata
in situazioni specifiche valutate dal Dipartimento di
prevenzione.
Tale strategia è stata adottata a livello regionale, quindi
circa un mese prima che il Ministero della salute uscisse con le
proprie indicazioni di gestione dei casi in ambito scolastico il 3
novembre 2021 e li modificasse il 29 novembre 2021, ripristinando
di fatto la quarantena, e le rimodificasse il 30 novembre 2021 per
tornare alla strategia di testing, mantenendo, quindi, anche con la
nuova ordinanza del Presidente della Regione n. 553 del 19/9/2021,
la strategia iniziale, introducendo poche modifiche migliorative
alla prima ordinanza come l'introduzione del test antigenico
accanto al test molecolare salivare e l'automatismo della
sospensione temporanea della didattica in presenza da parte del
dirigente scolastico sin dalle prime fasi venuto a conoscenza
dell'insorgere del caso nella scuola.
Pertanto, valutata la situazione attuale epidemiologica
particolarmente critica e valutata la bontà della strategia sinora
adottata che lascia impregiudicata una valutazione del Dipartimento
di prevenzione delle situazioni specifiche, si richiede che tale
ordine del giorno venga ritirato oppure propongo l'astensione per
quanto riguarda la maggioranza.
Presidente -
Consigliere Manfrin, ne ha facoltà.
Manfrin (LEGA VDA) -
Assessore, vede, il problema è uno e
credo che la collega Foudraz con una sua iniziativa in Consiglio
l'abbia evidenziato: c'è una grossa falla nell'ordinanza pubblicata
ed adottata da questa Regione, cioè l'ordinanza sostanzialmente
ordina, così come dice la parola stessa, di adottare dei
comportamenti e poi ne dà discrezionalmente la possibilità di non
adottarli ai singoli dirigenti o al Dipartimento di igiene e
prevenzione.
Il problema è proprio questo, cioè se si ordina qualcosa, deve
essere qualcosa che poi si deve rispettare obbligatoriamente,
invece voi ordinate qualcosa, per cui peraltro sono previste le
sanzioni se non si rispetta, c'è scritto anche nell'ordinanza,
invece lo si ordina ma così, un po' all'acqua di rose.
Se dite che questa strategia sta funzionando, io credo che il
numero di classi in quarantena probabilmente testimonia che forse
non è che stia funzionando particolarmente bene.
Quello che abbiamo evidenziato è la necessità che la didattica a
distanza sia limitata e sia limitata anche nei casi in cui è stata
prevista a livello nazionale.
I genitori vogliono che non si ricorra alla didattica a
distanza, la sinistra scolastica si è battuta anche durante la
prima fase della pandemia perché si ritornasse alla didattica in
presenza, ci rispondete in questa maniera, votate contro e poi
prendetevi le responsabilità.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 32
Votanti: 14
Favorevoli: 14
Astenuti: 18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano, Rosaire
e Sapinet).
L'ordine del giorno non è approvato.
Ordine del giorno n. 28 della Lega. Per l'illustrazione, il
Consigliere Lavy ne ha facoltà.
Lavy (LEGA VDA) -
Siamo di nuovo qui a parlare di scuole
di montagna dopo che ci sono già state diverse occasioni per
parlarne, ma non vorrei introdurre io il tema perché credo che
certe parole possono essere dette in maniera migliore rispetto a
quelle che ho detto io da qualcun altro e queste parole sono quelle
che adesso leggo.
" Quelle est cette injustice qui crie vengeance ? Le grand sujet
qui agite en ce moment les Valdôtains : l'école. Cette école que
nos pères ont construite, que nous voyons tomber et quelques fois
nous laissons tomber, par notre inaction et notre incapacité.
L'occasion ? La suppression de plusieurs écoles de hameau. Il a été
écrit quand, sous l'excuse des intérêts et du petit nombre
d'élèves, ces écoles ont été détruites, toujours pour répandre
l'instruction, naturellement ". Emile Chanoux, 1923.
Queste parole rimbombano in questa sala, perché alcune delle
motivazioni che usava Chanoux 80 anni fa vengono usate anche ora,
per carità, la situazione di base è totalmente diversa, il fascismo
aveva capito molto bene che per eliminare le identità valdostane,
la questione linguistica e tutto, si doveva partire proprio dalla
scuola, eliminando il primo punto, il primo passo
dell'avvicinamento del bambino verso la società, appunto la
scuola.
Allora c'erano numerose écoles de hameau, di villaggio, che
garantivano su tutto il territorio un tessuto scolastico, di
istruzione, culturale e sociale fondamentale.
Il fascismo capì che portando avanti questa politica di
déracinement per quanto riguarda proprio i bambini, si sarebbe
potuti arrivare a una molto più semplice italianizzazione, cosa che
poi purtroppo avvenne.
Ora, ripeto, le condizionatori attuali sono diverse ma, se ci si
concentra, le conseguenze di certe scelte sono le stesse di allora,
perché il déracinement avverrebbe anche oggi e avviene anche oggi
purtroppo in tantissimi casi in cui purtroppo le scuole di montagna
devono essere chiuse per carenza di bambini, portando dunque i
bambini che abitano nelle terre alte giù verso il basso... le
scuole di montagna e piccole scuole in generale perché, altrimenti,
si potrebbe dire: "Eh ma quelle sotto i mille metri non sono scuole
di montagna".
Allora qui la questione deve essere posta su una prospettiva
futura. Se noi facciamo una brevissima analisi - prendendo magari
le caratteristiche e le categorie che aveva individuato Janin per
quanto riguarda la classificazione dei Comuni - vediamo oggi che
quasi l'80% della popolazione valdostana abita nei Comuni del
fondovalle e il restante 20% su tutto il resto della Valle.
Questo deve far riflettere su come i servizi, su come certe
caratteristiche, abbiamo portato la gente a scendere nel
Fondovalle. Forse perché, al di là di certe parole, nel concreto
degli atteggiamenti, magari un poco subdoli, non hanno portato a
far sì che ci fosse un'attenzione reale verso la montagna? Perché
se a un bambino si dice: "Eh no, mi dispiace, non puoi andare a
scuola nel tuo Comune a 1.500 metri ma devi per forza scendere",
cosa pensa della montagna? Che è un peso, che è un peso! È ovvio
che poi si porterà avanti questo genere di processo subdolo e
inconscio per cui la montagna verrà semplicemente rifiutata, per
cui non verrà vista come un luogo di opportunità, non verrà vista
come un luogo di crescita.
Ebbene no, la montagna, se si vuole, può essere una risorsa e ci
sono degli esempi. Io non so se qualcuno di voi è già stato su a
Gressoney-La-Trinité, la scuola biofilica, se non ci siete stati
magari si può organizzare su una bella visita, perché è molto
interessante e dimostra come, se ci si creda, una scuola di
montagna può diventare un atout molto particolare e fondamentale
per l'insegnamento, perché - ci sono dati scientifici - il livello
di rendimento dei bambini di quella scuola è molto più alto
rispetto a quello di altri.
Quindi nella montagna ci si deve credere.
L'obiettivo di questo ordine del giorno è proprio quello
d'invertire la rotta, di far sì che non siano sempre quei bambini
che stanno nelle terre alte a spostarsi in giù ma anche, per
esempio, a rotazione, perché magari le sezioni che sono in basso
sono molte di più, portare su i bambini dalle terre basse, a
rotazione.
È un progetto che deve essere fatto, che richiede anche tempo e
risorse, ma sarebbe fondamentale per ridare un nuovo spirito alla
montagna.
Poi vedo qui alcuni colleghi che sono stati amministratori
locali e so benissimo che loro non possono non votare questo ordine
del giorno, perché altrimenti significherebbe che abdicano a tutta
una serie di politiche di battaglie che magari hanno fatto.
Quindi io aspetto la sua risposta, Assessore, fiducioso del
fatto che per una volta si possa invertire la rotta dello
spopolamento.
Presidente -
L'assessore Caveri per il Governo.
Caveri (AV-VdA Unie) -
Io francamente non riesco tanto a
seguirla. A parte che Chanoux va citato nel contesto giusto, quindi
lei stesso ha ammesso che la citazione era un po' ardita - per
usare un linguaggio del ventennio - nel senso che non si può
immaginare di fare una comparaison tra le scuole du hameau e la
scelta del fascismo, delle scuole di regime, in cui veniva bandito
il francese, il francoprovenzale, con una situazione di una scuola
democratica, qual è la nostra, dove al di sopra dei mille metri
che, secondo me, è un limite che, in una regione che ha
l'altimetria come la nostra, è del tutto comprensibile.
Abbiamo già discusso, lei ritiene che Ruelle sia una scuola di
montagna, io ritengo che Ruelle non sia una scuola di montagna, con
tutta la simpatia, ma bisogna anche porre dei limiti, perché noi
oggi teniamo aperte delle scuole in zone in montagna dove,
all'esterno della Valle d'Aosta, nessuno tiene aperto, quindi i
parametri che noi ci siamo dati sono parametri straordinari, che
tengono già conto del particolarismo e della particolarità delle
scuole di montagna.
Ora io capisco tutto, ma oggi l'idea di dire ai bambini delle
elementari di Verrès di andare tutti i giorni a Challand o ai
bambini di Pont-Saint-Martin di salire a Liliannes... tutto è
possibile, però io vorrei che ci fosse nei ragionamenti un minimo
di buon senso; che si possa immaginare di avere sempre di più una
situazione nella quale ci possano essere dei momenti di socialità:
i bambini di Valgrisenche scendono periodicamente ad Arvier e il
Sindaco di Valgrisenche, intelligentemente, nella stagione
invernale cerca di far salire i bambini di Arvier a Valgrisenche,
dove fanno attività di tipo sociale e anche sciistico.
Immaginare delle soluzioni di questo genere io penso che non sia
una cosa impossibile, perché la verità è che meno bambini ci sono
in una scuola... e all'epoca di Chanoux le scuole di villaggio
erano piene di bambini, basta andare a vedere come erano le scuole
di villaggio, vedo Marquis che conosce la collina, o meglio la
montagna di Saint-Vincent, ogni hameau aveva la sua scuola dove
c'erano decine e decine di bambini, decine e decine di bambini!
Oggi invece nelle scuole in montagna ci sono pochi bambini e
questo ovviamente crea dei problemi. Perché Ruelle e Montjovet? Per
la semplice ragione che si esce dalla logica delle pluriclassi,
dove tu hai un bambino di prima elementare e tre bambini di quinta.
Ora per quello di prima è fantastico, per i tre di quinta un po'
meno perché è ovvio che le maestre devono stare dietro al bambino
più piccolo piuttosto che al bambino più grande.
Allora dando per assodata la sua assoluta buona fede e anche la
nobiltà d'animo della sua battaglia... peraltro lei viene da un
Comune di montagna che ha problemi di sopravvivenza, dovuta al
fatto che anche i ragazzi giovani come lei devono darci un po'
dentro, perché è del tutto evidente che se non facciamo bambini
diventerà un pochettino difficile immaginare... quindi è un appello
a tutti i single del Consiglio e della Giunta a impegnarsi un po'
più in profondità, scusate scherzo sul tema serio, ma ogni tanto
può anche capitare dopo ore e ore di discussione.
Quindi io non escludo di rendere più sistematiche delle
sperimentazioni.
Lei ha citato Gressoney-La-Trinité. Gressoney-La-Trinité ha il
vantaggio di avere un certo numero di bambini che sono frutto non
solo dell'amore dei Walser ma anche di stagionali che vanno a
lavorare a Gressoney-La-Trinité.
Al di sotto di un certo livello demografico, purtroppo la
situazione sarà una situazione praticamente irreversibile e devo
dirle con franchezza che non riguarderà solo le scuole di montagna
ma anche le scuole di alcuni paesi del fondovalle.
Quindi io le chiedo di ritirarlo, prendo l'impegno -
eventualmente anche con delle audizioni in Commissione - di fare un
ragionamento rispetto a una maggior socialità per i bambini che
oggi nelle scuole di montagna rischiano di essere quattro gatti con
delle conseguenze pedagogiche che non sempre sono
straordinarie.
Presidente -
Consigliere Lavy.
Lavy (LEGA VDA) -
Non capisco, Chanoux può essere citato
solamente da qualcuno? Non lo so. Lei dice che sia stato citato a
sproposito, va bene, intanto però l'ha contraddetto: se Chanoux
stesso dice che si usa come scusa il fatto che non ci siano
abbastanza bambini, non so cosa pensa lei.
Sta di fatto che lei si pone il problema di dire: "Eh, abbiamo i
bambini di Verrès che dovrebbero spostarsi su a Challand e nessuno
si chiede quale sia l'interesse dei bambini di Challand nel caso di
spostarsi giù, cioè i bambini della montagna non hanno mai scelta e
nessuno si preoccupa di loro, perché si vedono certe scelte come
scelte obbligate, non c'è via di scampo.
Allora continuiamo con questo genere di processo per cui quelli
della montagna hanno delle vie obbligate, quelli della montagna se
ne andranno, così saremo tutti contenti nel fondovalle. Io non
ritiro l'ordine del giorno e, anzi, questa battaglia
continuerà.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marquis,
Marzi, Minelli, Padovani, Restano, Rosaire, Sapinet e
Testolin).
L'ordine del giorno non è approvato.
Ordine del giorno n. 29. Per l'illustrazione il consigliere
Manfrin, a cui passo la parola.
Manfrin (LEGA VDA) -
Questo ordine del giorno, come
abbiamo citato nelle premesse, prende spunto da quanto scritto
all'interno del DEFR relativamente alla riorganizzazione dei
servizi residenziali, semiresidenziali e domiciliari per gli
anziani, ma cerca di guardare un po' più in là e cerca di guardare
un po' più in là con un'ottica che guarda un po' più in là rispetto
al consueto sguardo che si dà alle strutture per anziani, che
spesso vengono viste come dei parcheggi per persone non
autosufficienti quando non sono viste invece come un qualcosa per
manlevare da un fastidio magari una famiglia.
In realtà le strutture per anziani sono e devono essere molto di
più; sono moltissime le segnalazioni che abbiamo ricevuto e abbiamo
raccolto che appunto riguardano per esempio numerosi anziani che
vivono in alcune strutture dove sono privati di quella necessità di
socialità e di ginnastica mentale, oltre che fisica, alla quale
dovrebbero avere diritto.
Mi spiego: ci sono strutture che purtroppo - per loro
conformazione e per scelta o non ho idea di quale sia la
programmazione che sta dietro - sono dedicate prevalentemente a
quelli che una volta si definivano i cosiddetti N3, cioè le persone
allettate molto gravi.
Queste persone chiaramente hanno una limitata, se non scarsa o
nessuna, possibilità di comunicare, parlare, socializzare, girare,
sono allettate perennemente, spesso non sono in grado d'intendere o
di volere e quindi occupano dei posti letto, sostanzialmente, però
ci sono persone che invece sono ancora in possesso delle facoltà
mentali, sono ancora persone che avrebbero voglia di interagire e
sicuramente non hanno voglia di stare chiuse in una struttura senza
parlare con nessuno a guardare fuori dalla finestra tutto il giorno
ma evidentemente - se rinchiuse all'interno di una struttura che
non garantisce la possibilità di avere questo tipo di socialità e
questo tipo di ginnastica mentale oltre che fisica - sono destinate
ad avvizzire in breve tempo e chiaramente a riportare dei gravi
danni.
L'abbiamo scritto, credo in maniera anche molto tecnica, nel
nostro ordine del giorno, riportando tutta una serie di dati,
abbiamo anche recepito, per quanto riguarda le audizioni, quanto
già prospettato da alcuni portatori d'interessi sociali, rispetto
appunto alla necessità di valorizzare la persona anziana e con
questo ordine del giorno, quindi proprio a fronte di questa
necessità, abbiamo evidenziato innanzitutto le necessità che
dovrebbero essere portate avanti all'interno delle strutture,
quindi garantire un adeguato numero di posti nelle strutture
semiresidenziali per anziani che sono solo parzialmente non
autosufficienti.
In secondo luogo, garantire a tutti gli utenti, sia che siano
autosufficienti sia che non lo siano, una valida risposta
all'isolamento in cui ci si potrebbe trovare in caso di malattia e
in caso di squilibrio psicologico o perdita dell'indipendenza,
quindi quando purtroppo non si riesce più a far fronte alle
necessità della vita indipendente ma comunque si ha ancora
necessità e voglia di socialità e favorendo gli scambi, le
interazioni e le attività ricreative in modo che l'ospite della
struttura possa continuare ad allenare la mente e il corpo per
mezzo di attività motorie di animazione e di socializzazione;
socializzazione che chiaramente riguarda l'attività sociale e non
altre socializzazioni a cui alcuni colleghi sono un po'
allergici.
Infine- ci pensavo anche prima quando abbiamo discusso l'ordine
del giorno sugli OSS - un'altra necessità che abbiamo trovato: che
proprio chi si occupa di gestione degli anziani quotidianamente
possa portare avanti una formazione, sia dei i famigliari sia dei
caregivers, di formazione ed educazione, in maniera che anche chi
vuole partecipare, vuole avere questo tipo di formazione, possa
avere una corretta informazione e possa rivolgersi nella maniera
più corretta possibile, durante l'assistenza, alle persone
anziane.
Presidente -
Per il Governo, l'assessore Barmasse.
Barmasse (UV) -
La risposta sarà molto breve, perché pur
condividendo quanto riportato nell'ordine del giorno, in
particolare per quanto riguarda la necessità di garantire sul
territorio regionale la presenza di centri diurni all'interno dei
quali possano essere svolte sia attività di socializzazione sia
attività volte al mantenimento della capacità motoria delle persone
anziane, la fattibilità di tale obiettivo è strettamente legata
alla disponibilità di risorse aggiuntive, in particolare sulle
annualità 2023 e 2024 che attualmente non consentono il
soddisfacimento di tale bisogno.
Per tale motivo non posso accogliere questo ordine del
giorno.
Presidente -
Consigliere Manfrin ne ha facoltà.
Manfrin (LEGA VDA) -
Assessore, lei è stato lapidario
tutto il giorno, quindi immaginavo che non avrebbe modificato il
suo tenore in questa risposta, quindi sarò altrettanto lapidario
anche io.
Noi crediamo fortemente in questa misura, crediamo fortemente
alla necessità d'intervenire con attività di socializzazione e con
attività di assistenza anche per gli anziani che sono parzialmente
autosufficienti, quindi credendo in questo percorso e credendo
nell'impegnativa che abbiamo inserito all'interno di questo ordine
del giorno chiaramente non ritiriamo l'ordine giorno e lo porteremo
al voto.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 30 della Lega. Per l'illustrazione, il
consigliere Perron.
Perron (LEGA VDA) -
Abbiamo accolto con favore - già
dalle dichiarazioni o dagli atti dell'assessore Guichardaz, mesi fa
riguardo alla Saison Culturelle e poi nel DEFR - la necessità di
sostenere adeguatamente l'attività teatrale, professionale e
amatoriale, nonché la musica nelle sue varie forme e, come ho già
detto nel mio intervento generale, di fare una riforma riguardante
questo sistema.
In particolare leggiamo sul DEFR che anche per l'assegnazione di
contributi a soggetti terzi s'intende promuovere la qualità
artistica delle proposte, in particolare nel settore della musica,
del teatro, della danza, del cinema e dell'audiovisivo; tra l'altro
non vengono citati i contributi e gli acquisti di opere nel campo
delle arti figurative, ad esempio come pittura e scultura, questo
tra l'altro è un altro campo.
Nella premessa e in quello che si legge nel DEFR sono due i
principi che vengono citati, cioè abbiamo delle azioni volte a
valorizzare un'ampia parte del settore cultura in una dimensione di
unitarietà e trasversalità.
Come sa di questo tema ne mastichiamo un po', io in particolare
- giustamente lei ha citato che anch'io due volte ho avuto l'onore
e la fortuna di poter partecipare, grazie all'Amministrazione
regionale, a due concerti, una volta alla Saison Culturelle e una
volta al Forte di Bard - bene, su questo tema quindi abbiamo
conoscenza profonda di quali siano i meccanismi e anche quali siano
state poi con il tempo le storture di un sistema di questo tipo.
Perché?
Perché ovviamente riteniamo sia necessario - e l'abbiamo già
fatto con degli accessi agli atti puntuali, come lei sa -vedere
come sono andate le cose negli anni, e ci riserveremo ulteriori
iniziative in merito.
Quello che abbiamo messo giù invece - per essere più rapido in
questo ordine del giorno, visto che la direzione è quella buona
anche da parte nostra - è l'impegnativa: "...di impegnarsi a una
riforma che abbia però i principi di equità e di accesso alle
risorse di rotazione degli incarichi, di trasparenza riguardo a
tempistiche, modalità di accesso e valutazione delle proposte
presentate".
Lei stamattina nella sua replica mi ha già anticipato che questi
principi sono nei vostri radar: mi fa piacere però, non avendoli
visti scritti da nessuna parte, ecco che cerchiamo d'impegnare il
Governo in questa direzione.
Quindi si porterà una modifica: da una parte quella normativa,
cioè una raccolta dell'ordinamento, ma dall'altra noi crediamo che
dobbiamo esprimerci chiaramente verso dei principi e poi costruire
un qualcosa che sia non solo un qualcosa di raccolta del passato ma
che possa costituire, una volta tanto proviamo a fare un qualcosa
che vada oltre anche quello che è sempre stato, prendendo ad
esempio altre Regioni, altri Stati, per costruire un sistema che
sia veramente valorizzante, però con un criterio di equità e di
rotazione di tutti gli artisti valdostani, facendo una sorta di
Rinascimento dell'arte valdostana.
Siamo una piccola regione, possiamo farlo, le risorse ci sono,
ne abbiamo già spese tante, partiamo da zero, andiamo avanti e
proviamo a costruire veramente un qualcosa che possa dare la
possibilità a chiunque abbia talento in questa regione di potersi
esprimere.
Quindi criteri di rotazione, equità, trasparenza: è un impegno
generico, però volevamo che fosse preso anche dalla Giunta.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD) -
Come ci siamo già detti in più
occasioni, ancora stamattina in replica lei lo ha ricordato, il
Disegno di Legge regionale per la cultura che chiameremo, visto che
siamo in fase di definizione del titolo, ma presumibilmente
"Disposizioni coordinate in materia di attività culturali e
spettacolo dal vivo", è un impegno dell'Assessorato ed è un impegno
contenuto a pagina 70 del DEFR, quando si prevede che sarà
necessaria una norma quadro in materia di attività culturali,
spettacolo dal vivo eccetera.
È un impegno che l'Assessorato si è dato per riordinare e
razionalizzare ma anche, come dicevo questa mattina, per innovare
l'assetto legislativo sulle attività culturali e sullo spettacolo
dal vivo, attualmente disciplinato da diverse leggi regionali,
peraltro non sono citate la pittura e la scultura ma rientrano
nelle arti espressive in genere e, come lei sa, nel bilancio sono
comunque comprese delle risorse anche per l'acquisto di opere
d'interesse regionale che periodicamente vengono acquisite dalla
Soprintendenza e dagli uffici preposti. Questo era solo per
precisare, poi probabilmente si potevano anche citare.
Il Disegno di Legge per la cultura, quindi, vuole configurarsi
sia come una normativa di carattere ricognitivo in materia, come le
dicevo questa mattina, sia procedurale, a cui andrà fatto seguire
un regolamento di attuazione, finalizzato appunto alle varie
disposizioni in ordine ai requisiti generali, criteri di
ammissibilità e di valutazione, le modalità di concessione,
erogazione e rendicontazione di agevolazioni.
Ragion per cui - siccome questa seduta pubblica segue tra
l'altro altre iniziative in cui noi preannunciavamo e il DEFR lo
scrive nero su bianco... - le chiederei di ritirare il suo ordine
del giorno con la garanzia che a breve - tanto non lo facessi mi
fareste ovviamente in tempi rapidi un'iniziativa - noi
presenteremo, come è scritto nel DEFR, una norma di riforma che va
proprio in direzione di questi principi di equità.
Poi come le ricordavo questa mattina, rispetto alla scelta degli
artisti e altro - e gliel'ho già evidenziato più di una volta - la
norma e la giurisprudenza prevede che queste siano prestazioni
infungibili che non possono rientrare dentro dei criteri di
rotazione e di valutazione che non siano quelli artistici.
È evidente, come lei mi faceva notare prima, che la valutazione
deve essere una valutazione non opinabile, deve essere una
valutazione determinata da criteri di qualità del prodotto e di
attinenza rispetto a una programmazione.
Quindi, riguardo alla parte che si può generare in termini di
appalto e altro quella rientra nelle normative che lei conosce
meglio di me avendo fatto anche degli accessi agli atti piuttosto
importanti relativamente a service e ad altre necessità, riguardo
alla parte artistica è evidente che questa perseguirà valutazioni
legate alla qualità, opinabili o contestabili, ma che saranno
comunque testimoniate, messe nero su bianco poi dalla
rappresentazione, dai cartelloni e dal fatto che questi spettacoli
e queste rappresentazioni sono, a tutti gli effetti, spettacoli
pubblici, quindi nessuno fa valutazioni che poi non possono essere
in qualche modo criticate o giudicate.
Presidente -
Consigliere Perron, ne ha facoltà.
Perron (LEGA VDA) -
Assessore, il suo discorso io lo
capisco. Aspetteremo a questo punto che arrivino le norme nella
Commissione eccetera, io però non ritiro l'ordine del giorno perché
nell'ultima parte del suo intervento, quando dice che le
prestazioni artistiche poi non sono opinabili, o meglio, non sono
quantificabili, lì è un discorso un po' particolare.
Le cito un esempio di un noto festival che è stato fatto, che ha
tante edizioni in Valle, un festival che ha una conduzione di tipo
familiare che ha avuto più di venti edizioni, tanto per dare
un'idea dei fondi pubblici che sono stati erogati, siamo vicini ai
2 milioni di euro negli anni, erogati, quindi quando parliamo di
erogazioni di questo tipo che accumulate arrivano a queste cifre,
bisogna stabilire dei criteri per vedere come vengono erogate e se
sia necessario continuare su quelle strade.
Quindi io chiedo di votare questo ordine del giorno, anche se
non lo accetterete, e vediamo poi il passaggio nelle
Commissioni.
Ripeto, possiamo e dobbiamo mettere mano anche in maniera
innovativa ed evitare storture del passato.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Passiamo al n. 31 della Lega. Per l'illustrazione, il
Consigliere Brunod ne ha facoltà.
Brunod (LEGA VDA) -
Nel paragrafo 1.16 della Sezione III
del DEFR vengono trattati i temi relativi alle opere pubbliche e
territorio e nel relativo paragrafo si apprende che una delle
priorità del settore riguarda il seguente tema: le rapide mutazioni
indotte dall'aumento della temperatura provocano effetti
particolarmente marcati in corrispondenza dell'arco alpino, dove si
registrano aumenti ben superiori alle medie europee. Le modifiche
climatiche previste sono tali da aumentare il grado di
vulnerabilità del territorio rispetto agli eventi di natura
idraulica e geologica. L'aumento della temperatura ad alte quote
potrà influire sulla stabilità dei versanti e dei ghiacciai, oltre
che modificare la qualità della neve e quindi il pericolo
valanghivo.
Sono ormai numerosi i dissesti che interessano le aree montane e
i ghiacciai che testimoniano di questa rapida evoluzione dei
fenomeni in montagna.
Sotto il profilo della tutela del territorio bisogna comunque
ribadire che esiste un margine d'incertezza che non può essere
eliminato, il rischio zero non esiste, ma bisogna operare per la
riduzione dei livelli di rischio a valori accettabili dalle
comunità locali che da sempre convivono con i rischi idrogeologici
e sostenibili in relazione alle disponibilità finanziarie.
Sono quindi da implementare strategie d'intervento per lo
sviluppo della consapevolezza del rischio e per il miglioramento
della conoscenza dei fenomeni attraverso la definizione di
politiche di governance multilivello per l'aumento della resilienza
del territorio, lo sviluppo di metodi avanzati di valutazione e
monitoraggio e gestione dei rischi per incrementare la tempestività
e l'efficacia dell'allerta e l'informazione sull'evoluzione
dell'evento, utilizzando le migliori tecnologie ICT.
Nel paragrafo 1.17 del DEFR dove vengono trattati i temi
inerenti all'ambiente, alle risorse idriche e al servizio idrico
integrato, si apprende che l'ambiente rappresenta una risorsa
preziosa per la Valle d'Aosta, la sua tutela e la sua
valorizzazione sono pertanto presupposto e caratteristica del
welfare percepito e motore di sviluppo in numerosi settori, tra i
quali si citano il turismo e il comparto dell'agricoltura.
Il nostro territorio di montagna presenta caratteristiche
specifiche che necessitano l'adozione di politiche di gestione
attive e attente nonché la messa a disposizione di adeguate risorse
finanziarie e umane per la realizzazione delle azioni di seguito
descritte in grado di dare risposte alle problematiche e ai bisogni
delle popolazioni che in questi contesti vivono e che qui devono
sviluppare le proprie attività.
L'emergenza climatica globale in atto presenta rischi e bisogni
d'intervento specifici e inediti.
Il territorio alpino presenta infatti molteplici fragilità e
punti di attenzione che si stanno via via enfatizzando per
l'effetto indotto dal cambiamento climatico e che richiedono
l'adozione immediata di azioni di contrasto e di adattamento al
cambiamento climatico.
Nella giornata di sabato 11 dicembre 2021 presso il Forte di
Bard, in occasione dell'evento dedicato alla Giornata
Internazionale della Montagna 2021, diversi esperti e
professionisti del settore sono intervenuti sul tema: "I ghiacciai
valdostani, risultati delle ricerche dei monitoraggi condotti nel
2021".
Alcuni relatori durante gli interventi hanno ribadito
l'importanza e la necessità che dopo anni di studi, raccolte dati e
statistiche, sarebbe molto utile portare e trasmettere ai giovani,
e in modo particolare all'interno delle scuole, tutte queste
informazioni, conoscenze, esperienze e rischi legati al mondo della
montagna, in quanto sono loro il futuro della nostra regione e
soprattutto perché è nell'età giovanile che si ha una maggiore
facilità nell'apprendimento e quindi anche in un'ottica di
prevenzione; questi suggerimenti derivano dal fatto che sono sempre
più frequenti gli interventi di soccorso in montagna per incidenti
causati da negligenza, inesperienza e sottovalutazione dei
rischi.
Come tutti sappiamo, in Valle d'Aosta la montagna riveste un
ruolo fondamentale dal punto di vista turistico a livello
internazionale, però purtroppo evidenziamo che nel DEFR 2022-2024 -
sia nel paragrafo 1.10 sport sia in quello 1.7 turismo che in
quello 1.4 istruzione e Università - tra le diverse priorità del
settore non si trovano riferimenti o iniziative specifiche ai temi
espressi in questo ordine del giorno.
In sostanza, dopo questa premessa, il Consiglio regionale
impegna il Governo regionale a prevedere dal corrente anno
scolastico, o meglio prima del suo termine, in collaborazione con
gli enti e le figure professionali competenti in materia: Arpa,
Fondazione Montagna Sicura, Soccorso Alpino Valdostano e
sicuramente anche altri, di individuare e pianificare all'interno
delle scuole della Valle d'Aosta delle giornate di comunicazione,
informazione e prevenzione legate al mondo della montagna.
Specifico che intendo queste iniziative diverse da quelle che
sono già a oggi portate avanti per quanto riguarda le attività
sportive promosse nel mondo scolastico, come il progetto
"Scivolare" oppure, sempre in tema sportivo, lo Skipass under
18.
Queste sono le nostre considerazioni.
Presidente -
Per il Governo, l'assessore Caveri.
Caveri (AV-VdA Unie) -
Le chiedo di ritirare questo
ordine del giorno, perché sono decine e decine le iniziative che
portano i problemi della montagna nelle scuole, sia attraverso
fondi comunitari sia attraverso Montagna Sicura, sia attraverso
l'Arpa, sia attraverso le Guide Alpine, sia attraverso i maestri di
sci e sia attraverso il Forte di Bard.
Credo che quasi tutte le scuole elementari della Valle d'Aosta
siano passate al Forte di Bard dove addirittura c'è una parte
museale che è dedicata alla sicurezza in montagna, quindi nel
cogliere la necessità da parte sua di rafforzare questa parte
pedagogica e nella logica sicuramente che bisogna insegnare di più
il mondo della montagna alle scuole valdostane.
Una volta la montagna faceva parte di più del DNA dei nostri
bambini, oggi sappiamo perfettamente che purtroppo questo non
capita perché molto spesso, soprattutto nella città di Aosta, la
montagna appare come un elemento distante rispetto al patrimonio
culturale di una volta, la rassicuro che ci sono moltissime cose,
per cui non è il caso d'impegnare.
Come mai non c'è nel DEFR? Perché il DEFR non può diventare
l'enciclopedia britannica.
Presidente -
Consigliere Brunod ne ha facoltà.
Brunod (LEGA VDA) -
Noi lo porteremo ugualmente al voto,
anche se avete già dichiarato che non siete a favore, in quanto
riteniamo che sia un tema molto importante sul quale ci sia ancora
un grosso margine di miglioramento.
Noi abbiamo portato questo ordine del giorno, come può
confermarle il collega vicino a lei, Guichardaz, presente l'altro
giorno al Forte di Bard, dove un noto meteorologo ha detto proprio
che ci sono tanti dati a disposizione studiati durante tantissimi
anni, però quello che manca adesso è trasmettere, trasferire tutti
questi dati all'interno delle scuole per far vedere quali siano i
veri, reali problemi attraverso foto, video e per educare i giovani
a fare molta attenzione alla montagna.
Anche l'assessore Guichardaz ha confermato che s'impegnava a
portare avanti questo lavoro, perché lo ritiene molto
opportuno.
Quindi prendiamo atto, ci dispiace.
Presidente -
Consigliera Minelli ne ha facoltà.
Minelli (PCP)
È senz'altro vero che da molto tempo e da
molti anni nella scuola ci sono delle iniziative condotte da vari
enti, in particolare riguardo ai rischi e ai pericoli e
all'approccio corretto alle iniziative di montagna sicura. A fronte
del fatto che negli ultimi anni c'è stato un crescente interesse
per le escursioni e per la scoperta del territorio montano in tutte
le stagioni, unito anche alla facilità con cui si portano in
montagna, in quota, delle persone spesso inesperte, mal
equipaggiate, a nostro avviso vale la pena di pensare a
un'iniziativa più strutturata o più specifica. Difficile, credo,
metterla in pratica da questo anno scolastico, ma potrebbe comunque
essere un'idea per pensare a dei momenti, anche a una giornata
specifica, formativi e informativi per un approccio corretto e
sicuro alla montagna.
Per cui immagino che questo ordine del giorno non passerà, ma
noi lo votiamo e avremmo inserito questa parte dell'approccio
corretto e sicuro alla montagna.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Passiamo al n. 32 della Lega. Consigliere Manfrin ne ha
facoltà.
Manfrin (LEGA VDA) -
"Sempre più soli, abbandonati e
schiacciati da un sistema giudiziario discriminante e
contraddittorio, alcuni perdono tutto: figli, casa, lavoro. Altri
finiscono in strada improvvisamente da un giorno all'altro senza
alcun preavviso. Altri ancora di colpo, spesso a causa di false
accuse da parte dell'ex coniuge, diventano pericolosi criminali,
persone violente da cui difendersi, persone pericolose capaci di
violenza e senza scrupoli".
Si tratta ovviamente, come potete immaginare dall'ordine del
giorno, di genitori separati, i nuovi poveri, vittime troppo spesso
dei meccanismi perversi e diabolici tipici di un sistema
giudiziario che silenziosamente, come un tritacarne, distrugge la
loro vita e quella dei loro figli.
In seguito alle separazioni si assiste sempre più frequentemente
alla rovina di tante persone che per incoerenze legislative sono
ridotte alla povertà. Un dato banale ma che riguarda per esempio i
padri separati, nel 2016 in Italia secondo i dati di Eurispes su 4
milioni di padri separati, circa 800 mila vivevano sotto la soglia
di povertà, mentre un milione e mezzo viveva in condizioni di
indigenza.
A causa di separazioni conflittuali, molto spesso gran parte dei
genitori è ricattata dell'ex coniuge che spesso utilizza i figli
come burattini, come strumento di vendetta, come unico mezzo sia
per ottenere ulteriori aiuti sia per riversare rancori e
malcontenti sull'ex.
Il sistema legislativo attuale ha creato un'incredibile
contraddizione, da un lato c'è il genitore bancomat che deve
obbligatoriamente versare assegni di mantenimento e sostenere
innumerevoli spese, indipendentemente dalle sue reali possibilità,
dall'altro il genitore clochard, il nuovo povero che può trovarsi a
dormire in auto e che possiamo incontrare un giorno qualunque in
fila alla Caritas per ricevere un piatto caldo.
Ma cosa accade a un genitore separato ridotto in stato di
povertà? La frequenza d'incontro tra genitori e figli è ridotta,
gli spazi di vita e i luoghi di incontro non sono sempre idonei,
soprattutto se il genitore indigente non ha le possibilità
economiche di offrire al figlio ciò che prima poteva offrire. Il
tempo da dedicare alla relazione è scansionato, si sente parlare
del cosiddetto tempo di visita, un concetto talmente arido e
infelice che porta a immaginare la figura come quella di un
detenuto con libertà condizionata - a cui è concesso un tempo
limitato per dimostrare l'amore verso un figlio - che piano piano
diviene un estraneo agli occhi di un bambino che colpe non ha.
A questo punto ci si chiede: non è forse violenza quella di una
persona costretta a chiedere il permesso per vedere suo figlio? Non
è forse violenza quella di chi ricatta gli ex coniugi minacciandoli
di non far vedere i figli? Non è violenza psicologica la frase "Sei
un fallito, ti distruggo, non ti faccio più vedere tuo figlio"? Non
è violenza sul minore quella che impedisce a un bambino di
trascorrere del tempo con il proprio genitore senza che qualcuno lo
faccia sentire in colpa? Non è violenza quella sul minore che
spesso parla usando frasi e parole pilotate da un genitore
malevolo?
Effettivamente tutta questa, secondo noi, è assolutamente
violenza e non soltanto secondo noi, ci sono chiaramente fior di
studi che lo affermano e testimoniano.
Viviamo evidentemente circondati da una realtà mediatica e
sociale che non è quella che vorrebbero farci credere ed è forse
arrivato il momento che le Istituzioni preposte intervengano
seriamente per far cessare questo dramma senza fine.
Ecco perché, a fronte di questo ordine del giorno, abbiamo
chiesto un impegno preciso proprio relativamente a questa
situazione, una situazione che tanti genitori separati vivono, una
situazione che rischia davvero di distruggere, di gettare uno dei
due coniugi in una situazione di povertà, di isolamento e di
debolezza psicologica assolutamente senza pari.
Parimenti, con questo ordine del giorno, abbiamo anche raccolto
alcune suggestioni che sono arrivate dal dibattito che abbiamo
condotto per esempio in quest'aula, evidenziando che a oggi se,
correttamente, esiste un centro antiviolenza che supporta le donne
vittime di violenza, non esiste un centro antiviolenza che supporta
gli uomini che subiscono violenza, violenza che - come giustamente
ha spiegato anche l'Assessore durante il suo intervento in risposta
alla mia iniziativa - può essere sia fisica, questo era il caso
concreto che avevamo portato all'interno di quest'aula, sia
soprattutto psicologica e che richiede, come abbiamo esposto,
un'attenta analisi e chiede una risposta immediata.
Ecco perché quindi con questo ordine del giorno chiediamo alla
Giunta regionale di garantire i genitori separati, in particolar
modo al soggetto più fragile - sappiamo benissimo che spesso le
situazioni giudiziarie creano una parte più forte e una parte più
debole - un adeguato supporto psicologico, un adeguato supporto
sociale ed economico, compreso il reperimento di un alloggio che
sappiamo essere una delle principali criticità che si creano a
fronte di una separazione e una struttura che possa rispondere alle
necessità che si venissero a creare in caso di violenza fisica o
psicologica perpetrata ai danni di un uomo.
Ovviamente, Assessore, le dico soltanto che sarà una
co-presentazione e non co-progettazione, quindi ci sarà ancora
l'intervento del collega Ganis.
Presidente -
Brevemente, collega Ganis, per concludere
l'illustrazione.
Ganis (LEGA VDA) -
Ringrazio il collega Manfrin per aver
descritto in maniera così veritiera questa triste realtà e per aver
portato in Consiglio regionale questa problematica che attanaglia
moltissimi genitori separati e in parte riguarda anche il
sottoscritto che, ahimè, fa parte di questa categoria.
Va ricordato che la pandemia ha ampliato le difficoltà che i
genitori separati devono affrontare ogni giorno, inoltre, durante
il lockdown, molti genitori separati non hanno potuto vedere i loro
figli a causa delle restrizioni dovute al Covid e tutto questo ha
sicuramente influenzato l'equilibrio psicofisico dei minori, già
esposti a una condizione di stress perché privati dal sostegno di
entrambi genitori.
Conoscendo questa triste realtà, posso evidenziare che in questo
momento un genitore separato deve far fronte a una serie di
difficoltà soprattutto economiche ampliate oggigiorno
dall'emergenza pandemica. Ecco che in aiuto alla summenzionata
categoria, ritengo di grande importanza umana l'iniziativa del
collega Manfrin presentata oggi in Consiglio: aiuti finalizzati a
promuovere un intervento significativo di sostegno abitativo a
favore di genitori separati, un sostegno psicologico e uno
economico, al fine di poter dare a questa categoria un aiuto
concreto in un momento di grande difficoltà.
Concludo sottolineando l'importanza di questo ordine del giorno
che, personalmente, non posso che condividere.
Presidente -
Per il Governo, l'assessore Barmasse.
Barmasse (UV) -
Per quanto riguarda il supporto
psicologico, lo stesso viene garantito dalla struttura semplice
dipartimentale di psicologia dell'Azienda USL a tutti i residenti e
in situazioni di particolare criticità e urgenza è anche attivo il
servizio psicologico per le emergenze per prestare supporto
immediato e tempestivo.
Dal 2010, inoltre, è presente il servizio di mediazione
familiare che opera gratuitamente per le coppie in via di
separazione o già separate con figli che necessitano di supporto
specialistico nella definizione di alcuni accordi anche relativi
alla gestione dei figli minori e per la ricomposizione delle
conflittualità.
Il supporto sociale ed economico viene garantito a tutti i
cittadini residenti sul territorio regionale in possesso di
determinati requisiti, ed è garantito attraverso la presa in carico
del servizio sociale professionale, mentre il supporto economico
attraverso l'accesso a specifiche misure e interventi, alcuni dei
quali in capo all'Amministrazione regionale.
Ad esempio, si annoverano i contributi quali il contributo
dell'inclusione sociale, il contributo straordinario ai sensi della
legge regionale 23/2010, il sostegno all'allocazione, misure con
emergenza abitativa, la collocazione nella struttura di prima
accoglienza.
Con riferimento alla richiesta di strutture destinate a uomini
vittime di violenza il fenomeno e l'eventuale casistica sono poco
conosciuti, pertanto non è nota la reale portata sul territorio
regionale.
Tale aspetto potrà essere oggetto di mappatura e di confronto
con gli altri soggetti territoriali per rilevare l'effettivo
fabbisogno, in modo da poter conseguentemente valutare
l'attivazione d'interventi più idonei e opportuni da
realizzare.
L'Amministrazione regionale è firmataria del protocollo d'intesa
per la prevenzione e il contrasto delle violenze nei confronti
della persona e della comunità familiare, approvato con la DGR
834/2021.
La prevenzione della violenza e l'azione di contrasto alla
stessa sono obiettivo fondamentale delle pubbliche istituzioni e
degli altri soggetti firmatari del protocollo d'intesa, nell'ottica
di protezione e promozione della persona come individuo facente
parte della comunità che deve caratterizzare costantemente lo
svolgersi del servizio pubblico.
I firmatari del suddetto protocollo sono il Presidente del
Tribunale ordinario e l'Ordine degli Avvocati di Aosta, la Procura
della Repubblica di Aosta, Sezione di Polizia Giudiziaria presso la
Procura della Repubblica di Aosta, la Questura di Aosta, il Comando
Gruppo Valle d'Aosta dei Carabinieri, il Comando Regionale della
Valle d'Aosta, eccetera eccetera.
La questione relativa al fenomeno del maltrattamento verso gli
uomini potrebbe essere portata anche all'attenzione dei firmatari
del suddetto protocollo nell'ambito delle riunioni periodiche di
coordinamento per condividere la tematica e raccogliere eventuali
mappature e rilevazioni. Nel frattempo le eventuali situazioni
connotate da tali caratteristiche possono essere adeguatamente
supportate e sostenute dalle figure professionali presenti nei
servizi territoriali - sia per la parte sociale sia per quella
psicologica - che possono predisporre un progetto personalizzato di
presa in carico e la predisposizione di specifici interventi e
risorse.
Dato atto che alcuni servizi d'intervento sono già attivi ed
implementati nel contesto regionale a favore di tutti i soggetti in
condizione di fragilità, come anche i genitori separati, e che il
fenomeno della violenza e i danni al genere maschile è da
approfondire, e qui la frase terminava con "Al momento l'ordine del
giorno non lo posso ritenere accoglibile", e questa è la realtà,
nel senso che l'impegnativa è importante e quindi secondo me è un
impegno che non posso prendere in questo momento, perché sarebbe un
impegno al quale magari non si potrebbe dare una risposta.
Però condivido perfettamente le problematiche, perché quello che
ha detto è vero, è una problematica che va affrontata, e sarà mio
impegno personale far approfondire la tematica, magari incontrando
anche delle associazioni, so che c'è l'associazione "Uomini
separati", ma questo è relativo, e penso che comunque la tematica
vada approfondita perché, è vero, ci sono degli uomini separati
così come ci sono delle donne che hanno avuto tantissimi problemi,
ci sono degli uomini che sono finiti sotto i ponti o a dormire in
macchina.
Quindi, come le dicevo prima, non posso accogliere questo ordine
del giorno per cui le chiedo eventualmente di ritirarlo, ma questo
so giustamente che lei non lo ritirerà e andremo in votazione,
chiederò l'astensione.
Ci sarà un impegno personale di affrontare in maniera direi
approfondita questa problematica.
Presidente -
Consigliere Manfrin, ne ha facoltà.
Manfrin (LEGA VDA) -
Diciamo che è forse la risposta
migliore che ricevo nella giornata di oggi, quindi cerco di
prendere il lato positivo.
Il mondo che lei ha descritto nella sua prima parte di risposta
cozza e cozza in maniera importante con la realtà che sta nel mondo
esterno, questo è dimostrato, ad esempio, dai casi concreti che
abbiamo sollevato in questo Consiglio e glielo voglio ricordare, mi
prenderò un pochino di tempo in più Presidente, glielo
preannuncio.
Un caso nel quale un uomo è stato oggetto di un tentativo di
accoltellamento durante la notte, si è rivolto alle forze di
Polizia, le forze di Polizia gli hanno detto di rivolgersi al
centro antiviolenza, il centro antiviolenza gli ha detto che non
era competenza loro perché si occupavano solo di donne e quindi di
rivolgersi agli assistenti sociali e gli assistenti sociali gli
hanno contestato di essersi rivolto alle forze di Polizia.
Nel mondo che lei ci ha descritto la risposta data a questa
persona - uomo o donna che sia, in questo caso era un uomo -
avrebbe dovuto essere appunto sufficiente.
Invece nella realtà della situazione che viviamo questa risposta
sufficiente non c'è stata e questa persona non solo è stata
rimbalzata da una parte all'altra, ma addirittura è stata
rimproverata per essersi rivolta alle forze dell'ordine che lei ha
citato.
Dire che ci sono già tutta una serie di servizi evidentemente
cozza con la realtà e io la invito, Assessore, a partecipare ad
alcuni incontri che le associazioni che riuniscono appunto i
genitori separati organizzano, perché, a prescindere dalla simpatia
o meno di coloro che tengono questi incontri, è opportuno parlare
con le persone che vanno a questi incontri che potrebbero fornire
un punto di vista differente di come non vi sia una presa in carico
puntuale, di come non vi sia un servizio che effettivamente arriva
e sostiene e supporta chi vive queste difficoltà e soprattutto di
come sia indescrivibile la situazione di chi vive una situazione di
separazione familiare con i figli che vengono puntati come un'arma
contro il coniuge, con uno dei due coniugi che viene utilizzato
come un bancomat e poi magari lo si ricatta anche, se non paga
puntualmente, e se lei prendesse coscienza di quello che accade,
prenderebbe anche coscienza del fatto che l'emergenza abitativa,
così come l'edilizia residenziale pubblica, non danno risposte di
questo tipo.
Ecco perché questa iniziativa ed ecco perché però voglio
prendere in maniera positiva lo spunto che lei fornisce nella
seconda parte della sua risposta, quindi non sicuramente ritirare
questa iniziativa che rimane, perché vogliamo che rimanga traccia
di questo dibattito, ma prendiamo in maniera positiva e torneremo,
come lei può immaginare, a trattare il tema all'interno di questo
Consiglio, perché questo problema riteniamo non sia più rinviabile
e che la categoria dei genitori separati sia una categoria che
rappresenta ormai oggi una delle categorie più in difficoltà che
sta creando questo nostro presente.
Presidente -
Consigliera Erika Guichardaz, ne ha
facoltà.
Guichardaz E. (PCP) -
Comprendendo la necessità di dare
risposte a determinate istanze sociali, vogliamo sollevare alcune
perplessità rispetto a questo ordine del giorno. Innanzitutto
bisogna sottolineare come le separazioni siano sovente un motivo
reale d'impoverimento delle famiglie con nella quasi totalità delle
volte le madri che si trovino da sole a far fronte alle spese di
mantenimento dei figli senza riuscire a ottenere da parte dei
coniugi il contributo dovuto.
Non si può certo generalizzare e sicuramente la crisi economica
e la pandemia hanno peggiorato le condizioni economiche in
generale, ma anche qui i dati ci dicono che quelle più penalizzate
sono le donne.
Pertanto l'istituzione di un fondo per i genitori separati
dovrebbe comprendere, a nostro avviso, anche i genitori single,
nella quasi totalità donne, che devono da sole sostenere tutte le
spese che meriterebbero e devono essere sostenute.
Non ultimo è da considerare che semmai venisse costituito questo
fondo, dovrebbe essere ad accesso universale, quindi comprendendo
anche le coppie di fatto, non solo quindi quelle coniugate o unite
civilmente e anche naturalmente gli omosessuali con i figli che
hanno le medesime opportunità di sostegno.
In merito al supporto psicologico le ha già risposto
l'Assessore, naturalmente se è il caso può essere potenziato e può
essere potenziato anche rispetto ai soggetti maltrattanti, ossia
quegli uomini che abitualmente usano la violenza contro le donne e
dei cui dati invece siamo ben a conoscenza.
In merito quindi ai centri antiviolenza destinati agli uomini,
non paiono oggi esserci dati, quindi accolgo con favore quello che
diceva l'Assessore Barmasse di poter raccogliere anche i dati degli
uomini che subiscono violenza.
Si potrebbe quindi poi aprire il dibattito sui presidi
antiviolenza e su altri centri antiviolenza, mentre restiamo però
purtroppo in attesa del piano triennale che speriamo di vedere
presto.
Quindi per queste ragioni noi non voteremo.
Presidente -
Consigliere Manfrin.
Manfrin (LEGA VDA) -
Solo perché, giustamente, per votare
bisogna avere tutti gli elementi.
Io evidenzio alla collega Guichardaz, così come a tutta l'Aula,
che nella nostra impegnativa, così come nel testo, non si parla di
uomini se non nella parte dove si evidenzia che non esiste un
centro antiviolenza per uomini, ma nell'impegnativa "Impegniamo la
Giunta regionale a garantire ai genitori separati, in particolar
modo al soggetto più fragile".
Quindi evidentemente un interessante panegirico a difesa delle
donne o di questa o di quella categoria che avrei potuto fare anche
io magari dall'altra parte, in realtà non ha attinenza con il testo
presentato perché abbiamo trattato esattamente, come giustamente è
stato detto, tutti i genitori allo stesso livello.
Abbiamo evidenziato che richiediamo d'intervenire con
particolare attenzione verso il soggetto più fragile proprio perché
riteniamo che proteggere i più fragili sia assolutamente
necessario.
Quindi questa è l'impegnativa e questo è quanto.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 32
Votanti: 13
Favorevoli: 13
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Passiamo all'ordine del giorno n. 33 della Lega che è anche
l'ultimo per quanto riguarda la Lega. Per l'illustrazione il
Consigliere Perron, ne ha facoltà.
Perron (LEGA VDA) -
Tocca a me chiudere con gli ordini
del giorno, parliamo della scuola, cominciamo a dire quello che
succede rapidamente a livello nazionale.
Sono stati indetti tre concorsi nazionali riguardo agli
insegnanti della scuola che sono stati decisamente controversi sia
nelle modalità che nelle tempistiche. I concorsi sono tre,
straordinario per il ruolo, straordinario per l'abilitazione, di
cui tra l'altro non si parla più, e poi l'ordinario, il quale parte
adesso.
Entrambi sappiamo non saranno sufficienti a risolvere il
problema del precariato storico a livello numerico e la pandemia
con le quarantene e con gli altri problemi collegati non faranno
altro che esacerbare il problema.
In questo senso il mio movimento a livello nazionale, come
ricordava stamattina il collega Sammaritani, si fa promotore, ormai
sono anni, di un DDL che risolverebbe probabilmente definitivamente
il problema con una regolarizzazione del precariato storico e
meccanismi regolari di accesso all'abilitazione che, tra l'altro,
sono utilizzati in tutta Europa.
Quindi deve essere chiaro che siamo di fronte a questo problema
davanti a un'anomalia che è un po' tutta italiana che per
motivazioni politiche e diciamo a me sconosciute continua a essere
rinviata ed evitata, famosa è l'opposizione dei 5 Stelle su questo
tema già ai tempi del Conte Uno.
Il tema è all'ordine del giorno, anche oggi, del Governo Draghi
e coinvolge circa 200 mila lavoratori della scuola che annualmente
vengono assunti e poi licenziati in un ciclo che pare eterno.
Detto questo, quello che dobbiamo chiederci noi, la vera domanda
qual è? Possiamo noi in Valle con il nostro ordinamento tentare di
risolvere in maniera autonoma questo problema?
Possiamo agire tra l'altro, sempre nel tema della domanda, tra
le maglie del sistema, considerata la condizione eccezionale
straordinaria senza stravolgere l'intero impianto normativo verso
una regionalizzazione per risolvere almeno in parte la situazione
di molti insegnanti che da anni lavorano nella scuola senza vedersi
riconosciuti i propri diritti?
A questa sollecitazione l'Assessore ha prestato attenzione -
quindi gliene diamo certamente atto - fin dal suo insediamento con
una Commissione poi tecnica che ha analizzato il problema dal punto
di vista giuridico ed è terminata a febbraio dello scorso anno.
Ora su questa, a nostro giudizio, si è scelta l'interpretazione
di tipo più prudenziale.
Ora noi crediamo che un appiglio interpretativo diverso rispetto
a quello che è stato fatto fino a oggi ci sia e sia confermato
anche dalla risposta all'iniziativa del senatore Lanièce e per
questo, vista l'eccezionalità del periodo, presentiamo questo
ordine del giorno.
Abbiamo qui indicato, o quantomeno provato a indicare, quella
che per noi è nel contingente una strada fattibile, al di là di
slogan o proclami.
Sosteniamo che si possa bandire un concorso di tipo non
abilitante, ripeto, non abilitante - perché anche la Commissione ha
chiarito, sebbene ci sia il caso di Trento per cui non è stata
impugnata ma sappiamo che c'è un ordinamento diverso - quindi non
abilitante, di competenza statale, per coloro che facevano parte
della seconda fascia che oggi è prima fascia GPS, quindi già
abilitati, e quindi muovendoci all'interno dell'ordinamento
vigente.
Sicuramente questo sarebbe un atto di coraggio, certamente lo
riconosciamo sul filo di un'interpretazione ma realmente
autonomistico e che metterebbe in atto che quanto è stato scritto
sul DEFR riguardo alla risoluzione del problema del precariato
nella scuola, anche all'interno delle prerogative statutarie, può
quantomeno essere valutato.
Quindi questo sottoponiamo a voi.
Presidente -
Per il Governo, l'assessore Caveri.
Caveri (AV-VdA Unie) -
Ci troviamo a parlare per
l'ennesima volta di questa questione, è vero che negli atti della
famosa Commissione c'è anche un parere di Giovanni Boggero,
costituzionalista, che però alla fine, come lei sa, ha votato la
relazione finale che dice invece una cosa diversa, cioè confluisce
nell'idea che sia necessaria una norma di attuazione allo Statuto
su cui stiamo lavorando e che lasceremo all'attenzione della
Commissione paritetica.
Certo nel frattempo abbiamo cercato degli spazi, come quello
dell'emendamento che quest'oggi è stato reso inammissibile, anche
se io penso che sia ammissibile, ma questo credo che sia una
discussione che faremo quando arriveremo sul punto.
Era una possibilità in più rispetto a degli sbarramenti che
talvolta all'ultimo secondo arrivano e che creano difficoltà nelle
graduatorie degli insegnanti.
Oggi se noi decidessimo di varare una norma di legge, cosa che
sarebbe necessaria per fare un concorso, io sono sicuro al 100% che
la norma verrebbe impugnata dallo Stato e visto che lo status
giuridico degli insegnanti resta legato a quello dello Stato,
avremmo poche possibilità di muoverci.
Non solo, credo tra l'altro che qualunque dirigente regionale
dovesse poi apporre dei visti di legittimità su dei provvedimenti
amministrativi susseguenti a una legge, anche qualora venisse non
impugnata dalla Corte Costituzionale, avrebbe grossissimi dubbi
rispetto a questa legittimità.
Per cui io credo che la via maestra, e su questo c'è un impegno,
sia immaginare una norma di attuazione che possa essere
chiarificatrice e che possa essere in qualche maniera anche scissa
rispetto alla questione molto più spinosa dello status giuridico,
visto che sappiamo che esistono forze sindacali che
inspiegabilmente sono contro questa regionalizzazione, dico
inspiegabilmente perché nella Provincia autonoma di Trento alla
fine i sindacati, per il buon uso che è stato fatto di queste
norme, sono rimasti del tutto convinti della bontà della
provincializzazione, ma da noi continua a esserci questa
arrière
pensée
che io ritengo essere giacobina, cioè alla fine meglio
lo Stato della Regione, poi in effetti nei proclami pubblici, nei
comizi, si è tutti autonomisti, tutti regionalisti, ma poi quando
bisogna aumentare gli spazi di libertà e di autonomia allora si
diventa improvvisamente rigidi e fermi rispetto ai poteri dello
Stato.
Quindi io è con dispiacere che devo dire che ci asteniamo ma è
un dispiacere che deriva dal fatto che io mi rendo conto che le
cose in qualche maniera vanno risolte e purtroppo esiste anche un
ulteriore dispiacere che ci tengo a segnalare, cioè il fatto che
anche nei concorsi ordinari purtroppo c'è stato un numero di
bocciature che lascia francamente perplesso. Ma naturalmente il
mondo della politica non può mischiarsi alle Commissioni
giudicatrici. Avremmo risolto molti problemi, perché poi il
paradosso lei lo conosce meglio di me venendo dal mondo della
scuola: noi non diamo l'imprimatur, per così dire, a degli
insegnanti che vengono bocciati che l'indomani mattina tornano in
cattedra per la necessità di avere degli insegnanti.
È una situazione un po' paradossale che peraltro sembra essere
abbastanza caratteristica ormai di alcuni concorsi pubblici, per
cui effettivamente bisognerà prima o poi fare un punto della
situazione senza ledere naturalmente la necessità di rango
costituzionale che prevede che per un impiego pubblico ci voglia un
concorso e quindi a questo ovviamente non si può venir meno.
Abbiamo studiato il modello Trentino, Trento in realtà si rifà
in maniera molto stretta ai concorsi di tipo nazionale e essi
stessi hanno tutta una preoccupazione che ci è stata manifestata
rispetto al fatto di fare dei concorsi che siano scissi dai
concorsi nazionali per la paura che arrivino tutti in Provincia di
Trento per insegnare e per fare i concorsi e nel caso loro è chiaro
che non hanno quell'elemento, che io ritengo invece positivo, che è
l'esame di francese.
Quindi con dispiacere, però le chiediamo di ritirarlo altrimenti
ci asterremo.
Presidente -
Consigliere Perron.
Perron (LEGA VDA) -
Ovviamente noi oggi questo ordine del
giorno lo portiamo fino in fondo, anche perché abbiamo fatto una
richiesta molto specifica, consapevoli della sua difficoltà,
consapevoli che questa cosa fosse un po' sul filo
dell'interpretazione, l'abbiamo già detto in premessa, non facciamo
certo gli ipocriti su questo tipo d'iniziative, allo stesso tempo
lo portiamo al voto, quanto meno c'è chiarezza su questo punto.
Adesso quindi attendiamo le vostre prossime mosse su questo
tema, perché c'è tanta gente che aspetta veramente una
chiarificazione e soprattutto una prospettiva diversa. Poi su quale
sarà, sarà tutto da valutare perché il tema della
regionalizzazione, come abbiamo detto, è controverso e quindi sarà
necessaria una valutazione molto attenta, però su questo punto
siamo stati molto specifici, abbiamo provato a trovare una crepa
nell'ordinamento, un'interpretazione che potesse essere utilizzata,
l'abbiamo messa sul tavolo, prendiamo atto, portiamo al voto e
grazie.
Presidente -
Consigliera Erika Guichardaz, ne ha
facoltà.
Guichardaz E. (PCP) -
La tematica del precariato è
sicuramente una cosa che ci coinvolge da sempre, riteniamo che la
scuola sia un asse strategico della nostra società e che in questo
debba esserci una priorità negli investimenti e nella riflessione
politica.
Proprio per questa ragione dobbiamo sottolineare come porre
l'attenzione del Consiglio in sede di programmazione del bilancio
sulle assunzioni nel settore scolastico, in particolare del
precariato storico, a noi risulti fuori luogo.
In merito al precariato storico, inoltre, vorremmo sottolineare
come in tutti gli ordini di scuola, tranne quello della scuola
dell'infanzia, sono stati fatti negli ultimi anni concorsi - e lo
ha detto bene prima l'Assessore - e assunzioni da organici di
potenziamento specie nella scuola secondaria, nella primaria invece
il turnover ha consentito addirittura di esaurire le GAE.
Nella scuola dell'infanzia, invece, gli insegnanti in testa alle
graduatorie sono più o meno della mia età, quindi in attesa da
tempo del ruolo.
In questo ordine di scuola, complice il forte calo demografico,
la Regione scelse di non fare alcun organico di potenziamento e
oggi ci ritroviamo con dei docenti che non hanno alcuna prospettiva
di stabilizzazione nel medio periodo.
Per dare soluzione, ad esempio, a questo precariato storico non
serve quindi alcun concorso per titoli ed esami, nessuna norma di
attuazione, è necessario semplicemente fare un organico di
potenziamento, come abbiamo già esplicitato parlando della
sperimentazione dell'infanzia.
In merito poi alla proposta di bandire concorsi autonomi in una
cornice normativa o per lo meno ambigua, così come risulta dallo
stesso lavoro di Commissione, potrebbe solo alimentare le speranze
di chi attende risposte ormai da molto tempo.
Il sistema di reclutamento dei docenti è un tema estremamente
complesso in continua evoluzione, non è certamente il caso che la
Regione s'inventi concorsi o procedure di reclutamento
autonome.
Si valuti le reali necessità e si diano le risposte concrete al
più presto al mondo della scuola. Per questo noi non lo
voteremo.
Presidente -
Consigliere Carrel.
Carrel (PA) -
Grazie al collega Perron per aver riportato
nuovamente, come ha ricordato l'Assessore, questo tema in aula. Noi
come gruppo consiliare ci lavoriamo dal mese di novembre, quindi
dall'inizio della legislatura, da prima della Commissione che poi è
stata istituita dall'Assessore e di cui abbiamo preso appunto nota
della relazione finale.
Crediamo però, come credevamo, che ci può essere un varco in cui
ci possiamo inserire e possiamo trovare delle soluzioni.
Per questo motivo come gruppo votiamo convintamente a favore di
questo ordine del giorno, in quanto non è null'altro di fatto che
quello che avevamo già proposto un anno fa, ma purtroppo nulla è
cambiato.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 33
Votanti: 13
Favorevoli: 13
Astenuti: 20 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet e Testolin)
L'ordine del giorno non è approvato.
Passiamo ora all'analisi degli ordini del giorno presentati dal
gruppo Pour l'Autonomie. Ordine del giorno n. 1. Si è prenotato il
consigliere Carrel per l'illustrazione.
Carrel (PA) -
Iniziamo questo ciclo di ordini del giorno
del nostro gruppo consiliare con una tematica riguardante i giovani
e l'agricoltura.
Nel DEFR vi è scritto che è intenzione di promuovere
l'insediamento dei giovani agricoltori e la nascita di nuova
imprenditoria. Come ci ha detto l'Assessore questa mattina, alcune
misure del PSR sono state prorogate per il 2021-2022, tra queste vi
è la misura 6.1.1: "Aiuti all'avviamento d'imprese per giovani
agricoltori".
A questo bando importantissimo per tutti coloro che con un'età
inferiore ai 40 anni vogliono avviare una attività agricola, è dal
2019 che non si ha la possibilità di aderire, perché, per ovvie
ragioni, l'ultimo bando scadeva il 15 maggio del 2019.
Nei requisiti di accesso a questi bandi - che sono dei requisiti
che dipendono, e mi correggerà l'Assessore se mi sbaglio, anche da
norme europee, quindi che non dipendono esclusivamente da noi - vi
è un limite: avere aperto la partita I.V.A. non prima dei 24 mesi
dalla data di presentazione della domanda, quindi sorge un problema
perché chi ha aperto la partita I.V.A. nel 2019, magari a inizio
2019, e non ha partecipato a quel bando - magari perché non aveva
ancora i capi bovini e quindi aveva paura di non avere un punteggio
sufficientemente alto e per poter accedere alle risorse - ha
aspettato il bando dell'anno successivo che però non è arrivato,
ripeto, non per colpa di nessuno, ma sta aspettando oggi il bando
del 2022 per cercare di non far scadere i 24 mesi e credo che
questo sia un aspetto rilevante per poter usare al meglio questi
fondi e soprattutto per poter incentivare i giovani che vogliono
avvicinarsi a questo tipo d'impresa che, come mi piace ricordare, è
un'impresa che tutela in primis l'ambiente e poi, a cascata, anche
il turismo e l'immagine dell'intera Valle d'Aosta.
Presidente -
Per il Governo, l'assessore Sapinet.
Sapinet (UV) -
Grazie, collega Carrel, che porta in aula
un'iniziativa molto interessante.
Come abbiamo detto la proroga al 2021 e 2022 è arrivata dopo
sei-sette mesi di discussione per gli aspetti del riparto, io
inizialmente ero più ottimista, invece da novembre del 2020 si è
arrivati quasi al mese di giugno del 2021 per definire quei criteri
di riparto.
Da qui tutta una serie di ritardi che, ovviamente, abbiamo
subito.
Il pacchetto dei giovani del PSR 14-22 comprende, oltre alla
misura 6.1.1. che concede il premio primo insediamento dei giovani
agricoltori anche la misura integrata 4.1.2. che finanzia gli
investimenti ai beneficiari della 6.1.1., quest'ultima finanziata
dai fondi Next Generation.
Pertanto al momento è un pacchetto di misure integrate, quindi è
necessario apportare delle modifiche alle schede di misura del PSR,
ai criteri di selezione per renderli coerenti con gli
obiettivi.
Le proposte di modifica predisposte dagli uffici alle schede del
programma di sviluppo rurale devono essere valutate in Commissione
Europea, nelle scorse settimane sono già state oggetto di confronto
con il referente regionale a Bruxelles. I criteri di selezione del
bando, che comunque devono essere conformi alle schede di misura,
devono essere sottoposte alla valutazione del comitato di
sorveglianza regionale; gli uffici stanno già lavorando a tali
modifiche, ma le tempistiche, ahimè, non dipendono solo dalla
nostra volontà.
Faccio presente che la precedente modifica, una modifica che ha
riguardato esclusivamente la ripartizione economica dei fondi, al
fine di consentire lo scorrimento della graduatoria 4.1.1., e
l'altra misura, "Investimenti", hanno impiegato circa tre mesi per
essere approvate dall'Unione Europea.
Difficilmente il termine del 30 marzo che mi si chiede
nell'impegnativa potrà essere rispettato, comunque si garantisce
una celerità nell'azione dell'Assessorato e non appena la
Commissione avrà dato il via libera, si espliciteranno tutti gli
atti necessari a una rapida pubblicazione dei bandi. Pertanto, in
base a quanto detto, si chiede il ritiro. In caso contrario ci
asterremo.
Presidente -
Consigliere Carrel ne ha facoltà.
Carrel (PA) -
Avevo dimenticato la misura 4.1.2, che è
quella economicamente anche più corposa, ma sicuramente sollevo un
quesito: è possibile prevedere nelle schede una deroga ai 24 mesi,
vista la situazione legata alla pandemia che ha imposto per un anno
lo stop di questo bando? Perché credo che se noi allargassimo le
maglie a 36 mesi dall'inizio dell'attività, allora chi ha aperto
partita I.V.A. nel mese di maggio 2019 può ancora rientrare, se
riusciamo ad arrivare nel primo semestre a partecipare a questo
bando credo che qui risolviamo il problema, perché sennò abbiamo
dei giovani che hanno aperto una partita I.V.A. e si trovano
tagliati fuori da questo aiuto.
Se lei magari riesce a garantire questo passaggio allora
potremmo ritirare l'iniziativa e ci prenderemo l'impegno appunto di
verificare quanto fatto.
Presidente -
Assessore Sapinet.
Sapinet (UV) -
Questo è un aspetto che gli uffici stanno
valutando se è possibile o meno. Ovviamente se possibile si
percorrerà anche quella strada.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 2 di Pour l'Autonomie. Illustra il
consigliere Rollandin.
Rollandin (PA) -
Con questo ordine del giorno che si
riferisce, come la gran parte degli altri, al DEFR e alle prese di
posizione su alcuni temi, in questo caso, ritornando al DEFR, ci
riferiamo al capitolo 1.17: "Ambiente, risorse idriche e servizio
idrico integrato".
Preso atto di quanto scritto a pagina 91, in cui si afferma che
una delle priorità trasversali agli obbiettivi di programma del
Governo è quella di dotarsi di tre fondamentali strumenti di
indirizzo politico: una strategia regionale di sviluppo
sostenibile, una strategia regionale di adattamento al cambiamento
climatico e un'ultima strategia di mitigazione, che porti
all'azzeramento delle emissioni di gas climalteranti entro il 2040,
fossil fuel free.
Sentita naturalmente l'audizione dell'Assessore e del
Sovrintendente dei beni culturali, s'impegna la Giunta regionale a
presentare almeno la strategia regionale di sviluppo sostenibile
entro il 30 giugno 2022 con l'obiettivo di andare poi a programmare
assieme agli altri stakeholders la presentazione delle altre
strategie della Commissione competente.
Credo che sia abbastanza chiaro, credo che non ci sia da
aggiungere a quanto previsto questo indirizzo che credo possa
essere accolto.
Presidente -
Il presidente della Regione Lavevaz ne ha
facoltà.
Lavevaz (UV) -
Di fatto questo è un argomento di cui si è
parlato anche in maniera abbastanza diffusa negli ultimi mesi e
nelle ultime settimane per diversi aspetti, anche per alcuni
incontri che sono stati fatti e che si stanno facendo proprio su
questa strategia di sviluppo, anche perché abbiamo approvato, anche
ultimamente, degli atti importanti, ad esempio la strategia
regionale di adattamento è stata approvata in Giunta poche
settimane fa, invece la road-map era stata approvata in Giunta già
nella primavera passata.
Sostanzialmente l'impegnativa, così come è scritta, potrebbe
anche essere approvata, nel senso che il termine del 30 giugno è
sostanzialmente lo stesso che c'è nell'impegno che abbiamo
nell'accordo che c'è con il Ministero. È, secondo me, una questione
di opportunità e di logica, nel senso che la strategia regionale di
sviluppo è e deve essere collegata al quadro strategico regionale,
il cosiddetto QSR, e questi due, insieme, devono confluire in
questo documento che diventa un documentone, che è il quadro
strategico regionale per lo sviluppo sostenibile, quindi un
documento che è una sintesi dei due in buona sostanza.
Questo è quello che è stato concordato con il Ministero a suo
tempo e che verrà portato avanti secondo le direttrici che sono
state individuate, quindi una Valle d'Aosta più intelligente, una
Valle d'Aosta più verde, più sostenibile, più connessa, più sociale
eccetera eccetera.
Quindi di fatto è un impegno che sono certo che rispetteremo
quello dello sviluppo regionale e lo sviluppo sostenibile, ma non
condivido l'impegnativa perché - un po' come il ragionamento che è
stato fatto, ad esempio, sulla questione dello smart working: anche
quello è un aspetto specifico su un lavoro più ampio che si sta
facendo - è un'impegnativa specifica in un contesto più ampio che,
secondo me, non ha senso portare avanti, fatto salvo che
sicuramente questa scadenza sarà rispettata.
Presidente -
Qualcuno vuole intervenire? Se non vi sono
interventi... Consigliere Rollandin.
Rollandin (PA) -
Io credo che quello che è stato detto a
suffragio dell'investimento che con questa nota si fa... lei dice:
ci sono ancora degli aspetti che devono essere... Ma noi abbiamo
messo quella data anche perché ci sono, come lei sa, tutta una
serie d'indicazioni che vanno in quella direzione.
Il fatto di votarlo credo che vada nella direzione di assumersi
una volontà che, come dico, è già prevista nel DEFR e quindi non è
che sia un'invenzione, pensavo che questo potesse essere un
argomento che va a rafforzare quello che è già in qualche modo
previsto dal DEFR.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Minelli,
Padovani, Restano, Rosaire, Sapinet e Testolin).
L'ordine del giorno non è approvato.
Passiamo all'ordine del giorno n. 3 di PA. Illustra il
consigliere Carrel.
Carrel (PA) -
Torniamo a parlare di povertà. La legge 15,
come ben sa chi ha partecipato al tavolo del lavoro - ma
soprattutto l'assessore Bertschy - ci ha messo di fronte
all'articolo 26, a quella proposta che come gruppi di minoranza col
collega Manfrin abbiamo proposto e forse nemmeno noi pensavamo che
esaurisse i fondi così in fretta, ma è un segnale che dobbiamo
cercare di analizzare, dobbiamo cercare di capire dove sono questi
poveri, chi sono, di quali famiglie fanno parte, quali lavori
hanno, se sono occupati, se sono disoccupati e da quanto sono
disoccupati, in modo da capire, e lì rientrano sicuramente in un
altro ambito, quello delle politiche dell'occupazione che è un
aspetto che lavora a fianco a quello che stiamo prendendo in
considerazione.
Credo che dunque sia fondamentale, anche visto il dibattito che
si è tenuto in aula negli ultimi due giorni, come riportato anche
dal DEFR in cui la povertà relativa cresce dal 4,9 al 6,9 in un
anno, credo che sia importante fare uno studio per capire una serie
di elementi fondamentali per poter mettere in atto delle misure più
puntuali e più precise per il contrasto alla povertà.
Per questo motivo abbiamo presentato questo ordine del giorno
che impegna il Governo regionale ad affidare urgentemente uno
studio esaustivo della situazione sulla povertà in Valle d'Aosta
con il fine di presentare i risultati in Commissione consiliare
competente entro il 30 di giugno 2022.
Presidente -
Per il Governo, l'assessore Barmasse.
Barmasse (UV) -
Dico subito che questo ordine del giorno
è condivisibile, sia perché quello di cui ha bisogno l'Assessorato
alla sanità e alle politiche sociali sicuramente è avere dei
numeri; stiamo facendo una valutazione in ambito della disabilità e
bisognerà farlo sulla povertà. È intenzione dell'Assessorato - lo
era già, comunque - di effettuare tale approfondito studio, perché
oltretutto dobbiamo redigere il piano povertà che dovrà essere
adottato dall'Amministrazione nel corso del 2022. Quindi,
sicuramente avere dei numeri da cui partire per cercare di avere
delle soluzioni è essenziale per poter programmare e dare delle
risposte, per cui propongo alla maggioranza di accogliere questo
ordine del giorno.
Presidente -
Consigliere Aggravi.
Aggravi (LEGA VDA) -
Semplicemente per annunciare il
nostro voto favorevole, non torno sul tema ma sicuramente il
dibattito che si è aperto successivamente alla conformazione e
soprattutto all'erogazione della misura di cui all'articolo 26... e
non solo perché ci sono anche i disoccupati da più lungo tempo che
interessano una pulizia di tutta una serie di banche dati che ha
l'Amministrazione, tutta una serie di misure che dovranno essere
valutate. È bene capire di che cosa stiamo parlando, quanto ampio e
soprattutto quali sono le caratteristiche di questa problematica
prima di ristrutturare quello che è oggi ovviamente il sostegno a
queste persone. È bene, l'unica cosa, sottolineare, e questo me lo
auguro, che non si vada a confondere ovviamente il sostegno alla
povertà con quelle che sono invece le politiche del lavoro, che
sono due ambiti ben differenti che spesso purtroppo vengono
incrociati in una maniera non fattiva e non efficace.
Presidente -
Consigliera Erika Guichardaz, ne ha
facoltà.
Guichardaz E. (PCP) -
Solo per annunciare anche il nostro
voto favorevole a questo ordine del giorno, sottolineando che, come
già evidenziato ieri, la povertà e l'incremento della povertà in
Valle d'Aosta è un dato preoccupante, lo abbiamo visto dal rapporto
Caritas, lo abbiamo visto con la misura sulle famiglie, quindi
ritengo molto positiva l'iniziativa presentata dal consigliere
Carrel.
Presidente -
Consigliere Carrel ne ha facoltà.
Carrel (PA) -
Siamo felici che venga accolto questo
ordine del giorno e sono sicuro che da qui a sei mesi quindi avremo
poi dei dati su cui fare dei reali ragionamenti per poter
affrontare questo problema di cui tutti abbiamo forse preso
coscienza nell'ultimo periodo - almeno parlo per me - in modo più
compiuto, ma credo che possa essere utile - o meglio, fondamentale
- avere i numeri per comprendere meglio la portata di questo
problema.
Presidente -
Consigliere Manfrin.
Manfrin (LEGA VDA) -
Ovviamente mi unisco ai
ringraziamenti per la presentazione del collega Carrel e alle
felicitazioni per l'accoglimento di questo ordine del giorno che,
come ho avuto modo di evidenziare più volte, rappresenterà un
unicum da dieci anni a questa parte, anzi, di più, perché l'ultimo
studio fatto sulla povertà è stato effettuato nel 2009 nella nostra
regione, quindi evidentemente anche a seguito della pandemia si
potrà fotografare la situazione e soprattutto la risposta
all'articolo 26 e alle misure sulle famiglie ci potrà dare un'utile
indicazione.
Mi fa anche piacere che a volte la Giunta risponda che una cosa
la vuole fare e la sta facendo ma che comunque accolga gli ordini
del giorno, quindi significa che si possono accogliere ordini del
giorno anche se si dice pubblicamente che lo si sta già
facendo.
Lo misureremo a giugno se effettivamente si stesse facendo
oppure no.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti, votanti e favorevoli: 35
L'ordine del giorno è approvato all'unanimità.
Passiamo all'ordine del giorno n. 4. Per l'illustrazione, il
consigliere Rollandin.
Rollandin (PA) -
Sempre facendo riferimento al DEFR, in
particolare a pagina 77, dove è previsto che "Al fine di utilizzare
in modo efficiente le risorse a disposizione nelle attuali
condizioni socio-economiche conseguenti all'epidemia da Covid-19,
si intendono favorire specifiche politiche creditizie volte anche a
sostenere le aziende in crisi di liquidità" e tenendo conto che su
questo anche altre leggi andavano in questa direzione, vista la
situazione economica di molte aziende, nonostante la riapertura di
questo inverno, s'impegna il Governo regionale ad approvare e ad
assegnare alla Commissione competente il disegno di legge
comprensivo di tutte le misure di credito per le aziende valdostane
entro il 31 luglio 2022.
Ora il fatto di sollecitare i tempi è conseguente alla reale
difficoltà che molte aziende che voi conoscete sono in una
precarietà per cui rischiano di subire ulteriori danni.
Credo che su questo ci possa essere la disponibilità per
ottenere il risultato che tutti vogliamo, cioè di non appesantire
le difficoltà.
Presidente
- Per il Governo, l'assessore Marzi.
Marzi (SA) -
Le misure di credito per le aziende
valdostane sono tipicamente attuate per mezzo dei fondi di
rotazione costituiti presso Finaosta, il cui utilizzo è
disciplinato da norme settoriali - ad esempio la 19/2001 per gli
alberghi piuttosto che per il commercio, la 6/2003 per le industrie
e gli artigiani e la 17/2016, ad esempio, per l'agricoltura -
gestite dalle tre strutture regionali competenti per materia.
Tale impostazione consente di tenere conto delle peculiarità e
delle specificità di ciascun settore dell'economia e di definire
interventi specifici in relazione alle caratteristiche delle
imprese operanti nei diversi ambiti e dai diversi regimi di aiuto
previsti dalle normative vigenti.
Tali misure, volte alla concessione di mutui e finanziamenti a
condizioni agevolate, sono poi affiancate da misure di agevolazioni
di accesso al credito di tipo trasversale quali, ad esempio, i
contributi a sostegno delle imprese e dei liberi professionisti
aderenti agli enti di garanzia collettiva fidi, volti a ridurre gli
oneri degli interessi praticati dagli intermediari finanziari per
la concessione di finanziamenti, così come previsto dalla
21/2011.
Nel frattempo, nel corso del 2021, con voto unanime del
Consiglio, è stata inoltre approvata la convenzione con il Mise e
il Mef per la costituzione della sezione regionale del fondo
centrale di garanzia per le piccole e medie imprese.
Infine, per quanto concerne i mutui agevolati erogati per mezzo
di Finaosta, oltre alla sospensione delle quote di capitale 
delle rate di ammortamento dei mutui, attiva fino al 31 dicembre
del 2022, nell'ambito della legge regionale 17/2020 relativa alla
rinegoziazione dei mutui deteriorati, è previsto che a decorrere
dal 2022 possano essere approvate misure di rinegoziazione dei
mutui agevolati anche con riferimento alle imprese che non hanno
posizioni debitorie classificate come credito deteriorato. 
Inoltre ricordo che questa legge votata all'unanimità prevede la
clausola valutativa che deve poi dopo appunto diventare oggetto di
confronto durante il 2022 stesso, perché questa legge vale fino al
31 dicembre del 2021.
Si rammenta infine che in data 24 febbraio 2021 è stata
presentata da alcuni Consiglieri regionali la proposta di legge n.
12 di modifica della legge regionale 17/2007 recante "Interventi
regionali a favore di imprese in difficoltà" la quale prevede, tra
l'altro, la concessione di finanziamenti a tasso agevolato, di
prestiti e garanzie sui prestiti.
Tale proposta di legge è stata da ultimo notificata all'Unione
Europea per la verifica di compatibilità in materia di aiuti di
Stato.
Tale quadro di misure appare pertanto il più efficace per
garantire misure di accesso al credito specifiche per le singole
imprese, le quali hanno a disposizione un ventaglio di strumenti
sia con riferimento ai mutui agevolati a valere sui fondi di
rotazione regionali, sia con riferimento ai finanziamenti ottenuti
da altri intermediari finanziari.
Ognuna di queste misure è quindi corretto siano vissute
direttamente presso i dipartimenti di riferimento stante
l'organizzazione attuale della Regione. Recependo quindi
positivamente lo spirito della sua iniziativa, allo stato attuale
non può essere accolto e quindi chiediamo alla maggioranza di
astenersi.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 14
Favorevoli: 14
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet e Testolin).
L'ordine del giorno non è approvato.
Ordine del giorno n. 5 di PA. Per l'illustrazione, il
consigliere Rollandin.
Rollandin (PA) -
Dopo aver all'inizio della legislatura
fatto il possibile per definire quelle che potevano essere le
presenze di fauna selvatica in Valle - in particolare per la
questione del lupo, tant'è che avevamo poi approvato la legge n. 11
del 18 maggio 2021 - ecco apparire un nuovo predatore presente
nella nostra Valle, ne avete già sentito parlare e credo che sotto
questo aspetto sia importante che ci sia tutta l'attenzione
necessaria.
Stiamo parlando dello sciacallo dorato, che viene inserito
nell'elenco degli animali predatori che possono aggredire il
patrimonio zootecnico.
Al momento dell'approvazione della legge 11 per il lupo, c'è
stata tutta una serie di osservazioni che prevedevano una serie
d'indicazioni da trasmettere da parte dell'Assessorato competente
al Ministero per rendere conto delle diverse posizioni; non
dimentichiamo che il problema del lupo quest'estate ha creato non
pochi problemi: tutti conoscono quello che è successo in Val
d'Ayas.
Sulla base di queste indicazioni, noi chiediamo al Consiglio
regionale d'impegnarsi a relazionare, entro il primo trimestre del
2022, alla competente Commissione in merito a tutti i contatti
avuti con l'Ispra riguardanti il problema del canis lupus e le
soluzioni poste in essere per aiutare gli allevatori.
Con l'Assessore di questo ho già parlato diverse volte, quindi
chiediamo che ci sia questo intervento importante a salvaguardia
dei giusti interessi, in particolare degli allevatori ma non solo,
perché di fatto poi ci sono dei problemi che esulano dal diretto
interessato ...selvatico e non è solo il problema dei bovini e
ovini ma anche altre situazioni difficili.
Presidente -
Assessore Sapinet.
Sapinet (UV) -
La tematica del lupo l'abbiamo affrontata
diverse volte in quest'aula ma l'affrontiamo nel quotidiano in
Assessorato durante la nostra attività, sia nei passaggi che ci
sono stati, anche ultimamente in III Commissione, ma sia anche
nelle iniziative in Consiglio si è cercato anche di sfruttare
l'occasione per aggiornare sui vari passaggi.
Questo impegno era già stato concordato nell'ultima seduta della
III Commissione, pertanto mi sento di confermarlo e di arrivare in
III Commissione entro il primo trimestre per aggiornare su questi
passaggi, che non sono così banali, con Ispra e che stiamo portando
avanti insieme anche qui con le altre Regioni, in particolar modo
con Bolzano e Trento che hanno legiferato come noi e che hanno
presentato a Ispra un protocollo che è stato bloccato, noi stiamo
facendo la cosa medesima, ma direi non solo sulle relazioni con
Ispra ma anche un po' sull'aggiornamento in generale, tra l'altro
domani pomeriggio avremo una riunione del tavolo del lupo, dedicata
sia alla parte tecnica che alla parte politica.
Quindi si chiede alla maggioranza un voto favorevole.
Presidente -
Consigliere Rollandin.
Rollandin (PA) -
Ringrazio l'Assessore per aver voluto
specificare le attenzioni al problema che abbiamo sollevato e credo
che sia un dato importante che rassereni anche tante situazioni in
Valle d'Aosta.
Presidente -
Mettiamo in votazione. La votazione è
aperta. La votazione è chiusa.
Presenti, votanti e favorevoli: 35
L'ordine del giorno è approvato all'unanimità.
Passiamo all'ordine del giorno n. 6, sempre di PA. Per
l'illustrazione, il consigliere Carrel.
Carrel (PA) -
Parliamo di cultura. Durante l'audizione
con l'assessore Guichardaz, forse un po' per la fretta, non siamo
riusciti ad approfondire il tema che ripresentiamo con questo
ordine del giorno.
Nel DEFR vi è scritto che "non si escludono comunque ulteriori
formule gestionali da valutare con attenzione sulla base di criteri
di efficienza ed economicità", questo riguardo all'importante
servizio che offre la Società di Servizi Valle d'Aosta in tutti i
castelli, la quale appunto gestisce la questione di organizzazione
e assistenza delle attività e valorizzazione di custodia dei beni
culturali.
Quindi la Società di Servizi a oggi per legge, la legge 44/2010,
è colei che è designata ad assistere alle attività di custodia dei
beni culturali.
Credo che questo sia un elemento molto importante: abbiamo già
dibattuto diverse volte con l'Assessore sulla necessità di formare
queste persone che devono ospitare e accogliere i nostri turisti
all'interno dei castelli, magari cercando di avvicinarli a più
lingue od organizzando dei corsi per imparare l'accoglienza in più
lingue; il fatto sarebbe sicuramente gradito ai nostri ospiti, ma
credo anche ai custodi che hanno voglia di portare un servizio
migliore al sistema turismo nel suo complesso.
Ricordiamo che la nostra Soprintendenza non è una Soprintendenza
normale, è una Soprintendenza di una Regione autonoma e una
Soprintendenza della Regione autonoma Valle d'Aosta ha delle
funzioni anche sotto l'aspetto di valorizzazione e di tutela
diverse rispetto alle altre Sovrintendenze.
Quindi per questo motivo, e visto che a oggi appunto, lo ripeto,
tramite una legge si è deciso di affidare la custodia dei beni
culturali a una determinata categoria definita nella società di
servizi, ovviamente affiancata dall'importante lavoro svolto da
tutti gli uffici della Soprintendenza, che non possono gestire
direttamente l'apertura fisica dei castelli e il giro visita che si
tiene ogni mezz'ora, chiediamo semplicemente di meglio interpretare
quanto scritto nel DEFR e - nel caso in cui si decida di affidare a
soggetti terzi rispetto a ciò che è previsto attualmente dalla
legge 44/2010 - di vincolare questa scelta a una scelta che sia del
Consiglio.
Presidente -
Risponde l'assessore Jean-Pierre
Guichardaz.
Guichardaz J. (FP-PD) -
A dir la verità l'abbiamo letto
un po' tutti il suo ordine del giorno e non avevamo capito qual era
la ratio, infatti ci chiedevamo quale fosse il contenuto
dell'impegno nei confronti del Governo regionale.
Lei sostanzialmente vincolerebbe la scelta di esternalizzare i
servizi di gestione dei musei e dei castelli a un atto votato dal
Consiglio regionale, quindi con questo lei impegnerebbe anche il
Consiglio regionale.
Anche perché qua parliamo di esternalizzazione, tra l'altro
questo è un modello che lei conosce benissimo, avendo lavorato
proprio in quel settore; è un modello che da anni viene ogni volta
non dico criticato ma valutato, perché sta diventando di una certa
rilevanza da un punto di vista proprio di relazioni.
Sappiamo di avere decine di persone che fanno riferimento alla
società sulle quali, come dice lei, è difficile poi operare in
termini di riqualificazione, di formazione eccetera... il
ragionamento su questi aspetti secondo me è un ragionamento più
complessivo che diventa difficile semplificare con l'idea
dell'esternalizzazione, perché l'idea potrebbe essere non solo
quella della esternalizzazione ma addirittura quella di una
reinternalizzazione di una parte, per esempio di questi operatori
che operano nel settore diretto, per esempio, della valorizzazione
diretta o dell'accompagnamento.
Io non lo so, non avevamo francamente capito quale fosse il
significato. Io chiederei una piccola interruzione a questo
punto.
Presidente -
Consigliere Carrel.
Carrel (PA) -
Solamente per specificare: un atto votato
dal Consiglio regionale intendevo da un organo del Consiglio
regionale, cioè dare la possibilità anche alla minoranza di
approfondire questa tematica che conosco bene e che so essere molto
delicata, quindi si può bene modificare.
Adesso chiedo, se siamo tutti d'accordo, con "un atto votato
dalla Commissione competente", l'importante è che ci sia una
condivisione, perché credo che sia una questione molto delicata, è
giusto condividerla e coinvolgere anche la minoranza.
Presidente -
...Un parere della Commissione, perché la
Commissione altro non può fare, non può fare della gestione.
Assessore Jean-Pierre Guichardaz.
Guichardaz J. (FP-PD) -
Siccome, ripeto, io non mi voglio
prendere delle responsabilità che non sono state raccordate con la
maggioranza per evitare anche malintesi, se il percorso va bene a
tutti, se siamo tutti d'accordo di modificare in questo modo
l'ordine del giorno...
(intervento di un Consigliere, fuori microfono)
...ci sta, "Per previo parere della Commissione competente",
tanto nessuno ha intenzione di stravolgere... Cioè, la parte della
SPA che tra l'altro riguarda non solo le figure che fanno
riferimento al nostro Assessorato ma credo che sia un tema che vada
affrontato anche in temi più generali, ma nessuno ha intenzione di
stravolgere senza passaggi, ci mancherebbe, è una legge regionale,
quindi va bene.
Presidente -
Pertanto "A sottoporre la scelta di
esternalizzare i servizi di gestione di musei e di castelli, a
parere della Commissione", facciamo così? Votiamo?
Mettiamo in votazione l'ordine del giorno. La votazione è
aperta. La votazione è chiusa.
Presenti, votanti e favorevoli: 35
L'ordine del giorno è approvato all'unanimità.
Ordine del giorno n. 7. Per l'illustrazione, il consigliere
Rollandin.
Rollandin (PA) -
È già stato anche preso in
considerazione dai nostri colleghi e credo che sia un punto molto
importante: credo che, soprattutto di questi tempi, sia importante
incentivare la diversificazione e la multifunzionalità
dell'agricoltura di montagna in modo da generare fonti di reddito
integrativo per molte aziende agricole presenti sul territorio
regionale.
A tal fine è in fase di studio un nuovo testo normativo che
include le diverse forme di diversificazione e multifunzionalità,
quali l'agriturismo, l'enoturismo, l'agricoltura sociale e la
vendita diretta.
Per tutto questo noi sollecitiamo una sensibilizzazione
sull'agricoltura di montagna e a tal fine chiediamo che il
Consiglio regionale s'impegni a presentare il disegno di legge in
oggetto nel primo semestre del 2022.
Sappiamo che ci sono già stati dei convegni, ci sono state delle
direttive relative a questo tema, come riscontrato anche
nell'audizione della II Commissione, quindi ci sono tutte le
premesse per avere un disegno di legge che possa in qualche modo
riassumere tutte le iniziative che vanno nella direzione di aiutare
il settore che insieme a tanti colleghi cerchiamo di salvaguardare,
proprio perché è in una fase molto difficile. Quindi sotto questo
profilo vi chiediamo di avere questa gentilezza, di presentare al
più presto il disegno di legge.
Presidente -
Assessore Sapinet.
Sapinet (UV) -
Il progetto di legge - come già è stato
ricordato l'ultima volta anche in occasione della II Commissione -
è particolarmente articolato e complesso in quanto non si limita
solo ad alcuni aspetti, ma prende in esame e disciplina l'intera
multifunzionalità in agricoltura.
La scrittura da parte degli uffici del disegno di legge che ho
avuto modo di leggere è già a buon punto; gli uffici sono stati
anche impegnati in quella che è una piccola parte che si è poi
sviluppata nella legge sull'agricoltura sociale, proposta dai
colleghi della Lega, anche se è comunque necessario effettuare
ancora alcuni incontri interni per valutare gli aspetti
procedurali.
Un testo molto lungo e articolato che dovrà essere anche
concertato con i rappresentanti del settore.
A tal fine alcuni incontri si sono già svolti durante questi
mesi con i rappresentanti in seno all'ADAVA - la rappresentanza
all'interno dell'ADAVA degli agriturismi - per analizzare le
problematiche e le istanze del settore.
Sono stati presi anche i contatti con il Dipartimento
legislativo, al quale si auspica di inviare la bozza definitiva per
gli adempimenti di loro competenza nelle prime settimane dell'anno
nuovo.
Credo però che sia importante essere prudenti - a livello di
tempistica ovviamente - considerata la situazione perché il carico
di lavoro è tanto e non vorrei prendermi degli impegni, non
dipendendo totalmente dal sottoscritto e dal mio Assessorato il
rispetto degli stessi.
Pertanto propongo di ritirare l'iniziativa, in alternativa
propongo l'astensione, ma confermo il massimo impegno al fine di
limitare le tempistiche, considerata l'importanza di questa legge e
l'attesa che c'è per la stessa sul territorio.
Presidente -
Consigliere Rollandin, ne ha facoltà.
Rollandin (PA) -
Assessore, io credo che le osservazioni
siano corrette. Vorrei solo dire che non è che noi facciamo un
problema se fra dieci giorni, fra due mesi o fra tre mesi... credo
che prima si fa e meglio è per la categoria, come lei sa meglio di
me. Noi non abbiamo messo una data, invece del primo semestre può
essere il secondo, l'importante è che ci sia un impegno "a
presentare quanto prima".
Qui noi abbiamo messo nel primo semestre perché ci sembrava
già... forse, avendo le indicazioni che aveva lei... Se si vuole
mettere nel primo o nel secondo semestre... mi sembrerebbe già una
data che ampiamente va oltre quello che lei immagina.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Ordine del giorno n. 8 di PA. Consigliere Carrel per
l'illustrazione.
Carrel (PA) -
Torniamo sulla cultura e su una discussione
che abbiamo già fatto con l'assessore Guichardaz il 30 aprile del
2021, o meglio, questa era la data forse di presentazione della
nostra interpellanza sulla questione della biglietteria e della
bigliettazione dei siti culturali in Valle d'Aosta.
Avevamo analizzato in quell'occasione l'ingresso per Aosta,
quindi il biglietto di Aosta, che comprendeva Aosta romana e l'area
megalitica a 10 euro e la scelta di avviare in via sperimentale la
gratuità per i ragazzi sotto i 25 anni, quando prima era una
gratuità da 0 a 6 e prezzo ridotto da 6 a 18 anni.
Dunque abbiamo analizzato la delibera di Giunta 583/2021 e il
tariffario madre, che è la delibera di Giunta 665/2016.
Proprio in quell'occasione stavamo parlando dell'apertura di
Aymavilles: sappiamo che vi è un'apertura dal 22 di dicembre, ma è
un'apertura sperimentale, una pre-apertura, quindi non è ancora
adesso il momento in cui dobbiamo, secondo noi, fare un'analisi
specifica dei prezzi e dei circuiti, e quindi magari anche dei
biglietti unici che si possono creare tra i vari castelli in modo
da incentivare coloro che visitano un castello... e magari durante
la visita del castello la guida gli fa notare che dall'altra parte
della Dora vi è un altro castello e non possono andarci oppure
devono pagare un altro biglietto e magari potrebbe essere
l'occasione per riuscire a vendere un biglietto unico che possa
fare leva su questi aspetti.
So che vi sono due biglietti cumulativi da 21 euro, quindi non
eccessivamente costosi, ma che includono tutti i castelli
valdostani o i musei, perché poi sono divisi al loro interno, però
credo che per chi viene in Valle d'Aosta e magari in una giornata
di brutto tempo si reca in un castello, avrebbe magari piacere di
visitare due o tre castelli nella Plaine oppure due o tre castelli
in Bassa Valle senza dover acquistare il biglietto complessivo.
Quindi lei condivideva con me durante la discussione questa
esigenza di rivedere le tariffe dei castelli che, dal mio punto di
vista, sono anche prezzi veramente a volte eccessivamente bassi,
però questa è una mia valutazione.
Ci aveva detto che ne stava parlando con gli uffici, i quali
stavano facendo delle valutazioni.
Con questo nostro ordine del giorno impegniamo la Giunta
regionale e l'Assessore a rivedere questi tariffari entro il primo
semestre del 2022.
Presidente -
Per il Governo, l'assessore
Jean-Pierre
Guichardaz.
Guichardaz J. (FP-PD) -
Come le avevo anticipato, avremmo
valutato anche sulla base di quelle politiche sperimentali che sono
state discusse in questa sede da lei e credo forse anche con altre
iniziative e, come lei saprà, abbiamo appena affidato un servizio
di analisi e studio per l'ottimizzazione proprio del sistema di
gestione dei musei e dei siti culturali che darà degli elementi
necessari per delle opportune valutazioni sulla politica tariffaria
e la concessione degli spazi, perché il problema oggi, al di là
degli aspetti tariffari, che vanno analizzati e che vanno visti
alla luce del sistema complessivo che è il sistema complessivo
dell'offerta culturale turistica dei castelli eccetera, che vanno
visti anche in un'ottica anche di attrattività, poi indiretta
ovviamente, non solo guardando al sito stesso ma agli effetti di
ritorno che certe politiche possono avere poi sul territorio;
queste valutazioni noi le abbiamo demandate a uno studio specifico
che ci dirà e ci darà dei dati sui quali - come le anticipavo ad
aprile - e credo che siamo stati conseguenti anche un po' al nostro
ragionamento e alla sua richiesta, ci daranno dei dati sui quali
ragionare.
Non sappiamo come e quando, può darsi che questi ci
confermeranno la validità delle politiche tariffarie attuali, può
darsi di no, perché effettivamente anche io ho rilevato che in
alcune situazioni certe tariffazioni - che oramai credo siano
storiche e che noi ci siamo ritrovati e non sono mai state
modificate - probabilmente devono essere riattualizzate ma
riattualizzate sulla base dei ragionamenti più ampi, come le dicevo
prima, fermo restando anche che le varie combinazioni possono
essere modificate anche in relazione ai tipi di eventi, lei sa che
adesso per esempio in occasione del mercatino, del Marchi Vert
Noël, abbiamo modificato la struttura tariffaria dando la
possibilità, visto che l'arrivo dei turisti è giornaliero, di
usufruire non solo del cumulativo di Aosta archeologica ma di
spazi, anche singoli e limitati.
Tra l'altro c'è un altro tema che è quello dell'usufruizione e
dell'utilizzo degli spazi nei nostri siti culturali per altri
eventi: lei l'ha citato più o meno indirettamente nell'impegnativa
e anche quello è oggetto adesso di valutazione.
Ho chiesto agli uffici di definire un regolamento di utilizzo,
perché ad oggi vengono concessi, anzi, venivano, adesso li abbiamo
stoppati fintanto che non ci sarà questo regolamento, venivano
concessi - io non ho mai capito con quali particolari criteri e
valutazioni - sulla base di uno storico che sicuramente lei conosce
meglio di me, avendo operato direttamente in quell'ambito.
Quindi le chiederei di ritirare questo ordine del giorno,
garantendo comunque un passaggio sicuramente - visto che si parla
di gestione in termini generali e di tariffazione e anche poi di
regolamento d'uso - garantendo un passaggio comunque nelle
opportune Commissioni, su questo non c'è nessun problema, per
aprire poi i ragionamenti.
Sui tempi io non sono in grado allo stato attuale di definire
dei tempi, proprio perché non sappiamo quali sono le risultanze di
queste valutazioni.
Presidente -
Consigliere Carrel.
Carrel (PA) -
Apprezzo la volontà magari di condividere
questa delibera anche con la Commissione e per questo motivo ritiro
anche l'ordine del giorno; quello che mi preoccupa dal suo
intervento è che - non lo sapevo - è stato affidato uno studio
specifico ma non sappiamo, cito le sue parole, come e quando ci
verranno dati i risultati.
Io credo che nello studio specifico ci saranno delle date di
presentazione di questo studio, quali saranno le valutazioni
ovviamente sennò era inutile fare lo studio, però se questo studio
magari ce l'abbiamo nel primo semestre, poi possiamo agire di
conseguenza e avere la delibera di Giunta in estate, perché io
dubito che ci siano tempi ancora troppo alti, anche perché di studi
ne sono già stati fatti, uno studio è stato fatto da Turismo Okay
tre anni fa, un regolamento, per quanto sicuramente perfettibile,
era già stato abbozzato e quindi un testo base ce l'abbiamo,
bisogna ovviamente lavorarci su e bisogna farlo in fretta, per
questo avevo messo il primo semestre.
Ovviamente aspettiamo i risultati di questo studio e aspettiamo
di avere i risultati e una bozza di delibera anche in Commissione
per poterne discutere al meglio.
Presidente -
L'ordine del giorno è ritirato. Ordine del
giorno n. 9. Consigliere Rollandin per l'illustrazione.
Rollandin (PA) -
Sempre restando nell'ambito
dell'agricoltura e risorse naturali e tenendo conto di quanto
previsto nel DEFR a pagina 96, dove c'è specificato in modo chiaro
che è necessario valorizzare e agevolare il lavoro svolto dai
consorzi irrigui e dai consorzi di miglioramento fondiario che con
l'attività di bonifica rendono vivibili e sfruttabili porzioni di
territorio altrimenti incolte e improduttive.
Tenuto conto di questi impegni è prevista la concessione di
contributi ai consorzi irrigui e di miglioramento fondiario per la
manutenzione straordinaria, nonché per la gestione ordinaria in
funzionamento delle opere comprensoriali.
Per queste ragioni, ricordata l'importanza dei consorzi irrigui
e di miglioramento fondiario, chiediamo al Consiglio regionale di
impegnarsi, quindi il Governo regionale a prevedere nella prossima
variazione di bilancio maggiori risorse per i consorzi irrigui e
per i consorzi di miglioramento fondiario, utili a sostenere le
maggiori spese a cui devono far fronte.
Chiaramente non sono state messe delle indicazioni, perché
capiamo che c'è un lavoro in corso, quindi il tema importante è che
venga mantenuto questo atteggiamento - che c'è già, abbiamo avuto
coscienza di questo - quindi non è che diciamo che si parte da
domani, è solo per tener conto di questa garanzia ai consorzi
perché sono somme, non è poco, quindi, tenuto conto
dell'indicazione generale di operare in questi settori, chiediamo
di prevedere nella prossima variazione di bilancio maggiori risorse
per i consorzi.
Credo che sia giustamente una valutazione che poi l'Assessore
saprà fare, non abbiamo voluto mettere nessuna somma in
particolare, perché sarebbe stata ultronea o comunque non ancora in
grado di capire che cosa si deve fare.
È un indirizzo generale che chiediamo che venga preso a maggior
tutela dei consorzi di cui abbiamo parlato.
Presidente -
Peri il Governo, l'assessore Sapinet.
Sapinet (UV) -
Non si può non ribadire il ruolo
fondamentale che hanno i consorzi di miglioramento fondiario sul
territorio, non solo per quel che riguarda la valorizzazione delle
produzioni agricole dei suoi consorziati e alla riorganizzazione
fondiaria ma anche per quello che attiene alla difesa del suolo,
alla regimazione delle acque, alla tutela dell'ambiente e delle sue
risorse naturali.
Non è chiaro se nell'ordine del giorno faccia riferimento al
bando sportello aperto per le manutenzioni oppure per la domanda
annuale per le spese di gestione, sono le due voci principali.
Per quanto riguarda gli aiuti per la manutenzione straordinaria,
con ricezione delle domande a sportello, una misura è stata messa
in piedi per la prima volta nell'anno corrente, quindi nel 2021,
facilmente il prossimo anno l'adesione sarà maggiore, i consorzi
vengono, chiedono, s'informano, devono avere alcune
caratteristiche, devono mettersi un po' a posto e quindi
immaginiamo che l'adesione sarà maggiore, ma in questa fase i
progetti stanno arrivando un po' alla spicciolata, per dirla in
termini più semplici.
Siamo consci che le risorse messe in campo al momento potrebbero
non essere sufficienti per far fronte a tutte le richieste, ma in
fase di assestamento lì sarà il momento nel quale si dovrà tener
conto delle domande che nel frattempo in questi mesi saranno
pervenute e, se necessario, andrà valutato il rafforzamento delle
misure dal punto di vista finanziario.
Quindi il principio è corretto, ma è un ragionamento che andrà
fatto in base alle richieste e ai progetti che arriveranno.
Stesso ragionamento sarà fatto nell'arco dell'anno per quanto
riguarda il contributo alle spese di gestione, quindi un'analisi
che andrà fatta in quel momento perché è importante sicuramente
avere le risorse, oggi ne abbiamo una parte importante che potrebbe
bastare come no, ma sarebbe più grave ancora averle e non avere poi
i relativi progetti.
Quindi un accordo di principio ma un'analisi che andrà fatta in
quel momento in base appunto ai progetti e alle richieste
pervenute.
Pertanto si chiede il ritiro o in alternativa ci asterremo.
Presidente -
Mettiamo in votazione... C'è un problema con
il sistema. Il sistema è stato riavviato. La parola al consigliere
Rollandin.
Rollandin (PA) -
Tenuto conto delle osservazioni
dell'Assessore, credo che non ci sia da andare in votazione,
teniamo conto però degli impegni che sono stati presi.
Presidente -
L'ordine del giorno è ritirato. Passiamo al
n. 10. Consigliere Carrel, ne ha facoltà.
Carrel (PA) -
Con questo ordine del giorno vogliamo
parlare dell'elaborazione del piano di rigenerazione
amministrativa, il Priga, che deve essere integrato - come ben
specificato anche nell'articolo 6 del D.L. 46 - al piano integrato
di attività di organizzazione, un piano che è disciplinato
dall'articolo 6 del Decreto Legge 80/2021 ed è un piano che è
sicuramente molto innovativo e molto interessante, perché va un po'
nella direzione di cui parlavamo, cioè di cercare di capire come si
può evolvere il fabbisogno, l'Amministrazione nel prossimo
triennio, cercando di mettere degli obiettivi programmatici;
sappiamo che spesso gli obiettivi, anche quelli dirigenziali, ormai
sono ripetuti negli anni e quindi un po' obsoleti e abbiamo bisogno
di qualcosa di più innovativo per cercare di portare la macchina
amministrativa laddove vogliamo arrivare. Poi prevede anche un
piano di monitoraggio e l'aspetto che forse è più interessante di
tutti è anche la rilevazione della soddisfazione.
Quindi un piano sicuramente molto ampio e molto importante,
all'interno del quale vi sta il Priga e noi chiediamo di essere
partecipi a questa attività, ovviamente questi piani vanno
approvati per legge entro il 30 di gennaio del 2022, quindi l'idea
è quella di avviare una discussione in Commissione nei trenta
giorni successivi alla loro approvazione, in modo da poterne
prendere visione e iniziare a comprendere come funzionano questi
nuovi meccanismi e soprattutto poter poi avere gli elementi
fondamentali per poter fare da una parte l'attività di controllo
che spetta a ogni Consigliere e dall'altra avere poi la possibilità
di portare delle integrazioni che potrebbero essere poi utili anche
al dibattito, chissà, del prossimo bilancio o dei prossimi piani in
quanto riguardano appunto un'evoluzione triennale.
Presidente -
Il Presidente della Regione ne ha
facoltà.
Lavevaz (UV) -
. Non la faccio molto lunga, questa è
un'impegnativa che è assolutamente accettabile, chiede di
relazionare, quindi assolutamente sì.
Il PIAO in particolare è un piano nel quale stanno confluendo
diverse programmazioni che avevano altri percorsi.
È stato chiesto dalle Regioni una proroga dei termini, quindi
probabilmente sarà spostato a 120 giorni, quindi vuol dire ad
aprile probabilmente, entro fine aprile.
Peraltro da noi il lavoro di coordinamento per la realizzazione
del PIAO è seguito dalla Segretaria generale e proprio domani è
convocata una riunione nel merito, invece il piano di
rigenerazione, che come giustamente ha detto lei sarà parte del
PIAO, è gestito invece dagli Affari Europei e quindi ha un percorso
leggermente diverso, ma che poi confluirà ovviamente nel documento
finale.
Quindi, ripeto, da parte nostra non c'è nessun problema ad
accettare questa impegnativa e quindi la votiamo.
Presidente -
Consigliere Carrel.
Carrel (PA) -
Grazie per l'approvazione di questa
impegnativa, appunto abbiamo messo trenta giorni dalla loro
approvazione proprio ipotizzando già una deroga dei termini, perché
avevamo intuito che sarebbe stato difficilmente rispettato il
termine di gennaio, se verrà prorogato. Comunque avremo modo di
analizzarlo più avanti ma ci interessa poter apportare il nostro
contributo.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti, votanti e favorevoli: 34
L'ordine del giorno è approvato all'unanimità.
Passiamo al seguente, il n. 11. Consigliere Rollandin ne ha
facoltà.
Rollandin (PA) -
Nella proposta che viene presentata,
viene richiamato il comma 5 dell'articolo 7 del D.L. 46, che
prevede l'assunzione da parte delle amministrazioni regionali e
degli enti di cui all'articolo 1 della legge 22 del 23 luglio 2010
di personale a tempo determinato da impiegare per l'attuazione
degli interventi previsti dal PNRR.
Ora, analizzato l'articolo 1 e sottolineata l'importanza della
gestione coordinata delle risorse del PNRR;
evidenziato i termini molto stretti con cui è necessario
investire i fondi del PNRR;
richiamata l'importanza dei Comuni e degli altri enti locali
riconosciuta dal nostro ordinamento;
sentita la relazione del Presidente della Giunta in II
Commissione;
si impegna il Governo regionale a farsi carico del coordinamento
di tutte le assunzioni a tempo determinato del personale da
impiegare per l'attuazione degli interventi del PNRR.
Questo credo che sia più che comprensibile tenendo conto che c'è
una certa attesa, credo che si è anche parlato degli interventi che
coinvolgono non solo le Regioni ma gli Stati e quindi credo che
sotto questo profilo sia molto importante avere un giusto
coordinamento delle assunzioni che sono necessarie e propedeutiche
a rendere possibile queste iniziativa che ormai sono già
iniziate.
Questo è nell'insieme, quindi non è che si chiede quanto ma
piuttosto di tenere conto di questa esigenza che è un'esigenza
collegata e collegabile con i fondi che poi dovranno essere il
risultato del lavoro fatto in questi mesi.
Presidente -
Per il Governo, l'assessore Caveri.
Caveri (AV-VdA Unie) -
Le chiederei di ritirarlo perché è
esattamente quello che si sta già facendo, peraltro proprio in
questi giorni, entro la fine di quest'anno i quattordici esperti
legati al PNRR previsti da leggi statali verranno prescelti fra
cento domande che sono state presentate, purtroppo va detto che
malgrado la sollecitazione che è stata fatta in particolare dalla
dottoressa Fanizzi e gli ordini professionali, sono solo due
Valdostani fra i cento che hanno presentato una richiesta.
In questi giorni ci saranno le selezioni che devono essere
completate entro la fine dell'anno, quindi per questo le direi di
ritirarlo perché siamo già pienamente nella operatività della
scelta di questi esperti che saranno a disposizione dei
dipartimenti regionali e degli enti locali.
Presidente -
Qualcuno si prenota? Consigliere
Rollandin.
Rollandin (PA) -
Credo che le motivazioni addotte per
questa difficoltà ad attenersi a quello che abbiamo detto siano
compatibili e sia comprensibile quello che è stato detto, quindi
accettiamo di ritirarlo.
Presidente -
L'ordine del giorno è ritirato. Passiamo
all'ordine del giorno n. 12. Consigliere Carrel per
l'illustrazione.
Carrel (PA) -
Torniamo sull'articolo 19 che avevo già
citato anche nella mia dichiarazione nella discussione generale ed
è un articolo che poi ci vedrà anche domani con un emendamento che
prevederà il passaggio di questa delibera di Giunta che dovrebbe
poi affidare, o meglio, prevedere delle deroghe per l'acquisto di
prestazioni sanitarie da soggetti privati accreditati per
l'assistenza specialistica ambulatoriale e per l'assistenza
ospedaliera.
Quello che chiediamo con questo ordine del giorno è di mettere
dei tetti al massimo di comparazione di compensazione sulle varie
aree sanitarie perché in fondo al nuovo articolo 39 bis vi è ha
scritto che la Regione, con la sopra citata deliberazione
regionale, provvede altresì a definire le misure alternative a
valere su altre aree della spesa sanitaria, a compensazione degli
eventuali maggiori costi.
Io credo che sia necessario prevedere dei tetti massimi per
evitare poi di svuotare determinate aree delle risorse necessarie a
far fronte alle loro esigenze.
Presidente -
Per il Governo, l'assessore Barmasse.
Barmasse (UV) -
La norma a cui ha fatto riferimento il
consigliere Carrel è una norma che abbiamo già messo in legge di
stabilità l'anno scorso; quest'anno l'abbiamo voluta rendere
strutturale ed è già di per sé stessa una deroga a dei limiti di
spesa che sono legati a leggi nazionali.
La possibilità di derogare: se noi rimettessimo dei limiti
andremmo contro lo spirito di questa norma che deve essere agile e
che deve permettere all'azienda di agire indipendentemente, come
dicevo già prima, di tetti e di norme, visto che proprio la legge
prevede una deroga a tetti che già esistono a livello
nazionale.
Questa norma - come dicevo era già in legge di stabilità l'anno
scorso - è stata utilizzata più volte e funziona.
Questo è il motivo per cui l'abbiamo voluta rendere strutturale.
Porre dei limiti, visto che comunque c'è un'invarianza di spesa,
renderebbe inutile a nostro avviso la norma, per cui le chiedo di
ritirare questo ordine del giorno, in caso contrario propongo alla
maggioranza l'astensione.
Presidente -
Consigliere Carrel.
Carrel (PA) -
Vede, si può derogare prevedendo dei tetti
più alti, quindi quello che chiedevamo in questo ordine del giorno
era di prevedere dei tetti più alti, consoni alle esigenze che
ormai conosciamo, perché, essendo già stata derogata questa norma,
abbiamo potuto apprendere e avere una esperienza e uno storico
necessario per poter mettere dei tetti diversi da quelli previsti
dalla norma nazionale, perché come Regione abbiamo una conformità e
una sanità diversa da tante altre Regioni, però noi questo ordine
del giorno non lo ritiriamo e lo votiamo, perché crediamo che sia
proprio necessario per un migliore controllo e auspicabile che poi
nella delibera ci siano dei tetti massimi e questo lo richiederemo
anche domani con l'emendamento.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 12
Favorevoli: 12
Astenuti: 22 (Baccega, Barmasse, Bertin, Bertschy, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marquis,
Marzi, Minelli, Padovani, Restano, Rosaire, Sapinet e
Testolin).
L'ordine del giorno non è approvato.
Passiamo al n. 13. Consigliere Carrel ne ha facoltà.
Carrel (PA) -
Con questo ordine del giorno andiamo a
parlare di personale e di norme per l'assunzione di posizioni C e
D; nella legge il comma 3 dell'articolo 10 del disegno di Legge 46
proroga le disposizioni già previste nel 2020 per effetto della
pandemia, che ovviamente ha limitato la possibilità di fare delle
prove scritte in presenza e quindi abbiamo avuto sicuramente dei
problemi a organizzare anche dei concorsi e quindi un rallentamento
anche nelle assunzioni delle pubbliche amministrazioni in
generale.
Soprattutto per la categoria D che sono i funzionari, coloro che
poi dopo cinque anni di esperienza potrebbero addirittura essere
incaricati e fare i dirigenti e in un'amministrazione come quella
auspicata anche dal collega Restano avere anche delle p.p.o.
importanti, dei poteri di firma, e quindi sicuramente una figura
fondamentale per la struttura amministrativa complessiva, chiediamo
di effettuare delle prove scritte che siano composte però da
domande aperte.
Abbiamo notato che nell'ultimo concorso ci sono state delle
domande chiuse a crocette che però non permettono di approfondire
la competenza e la capacità espressiva e di sintesi della
conoscenza, quindi diventano un po' un terno al lotto, crediamo che
non possano essere un criterio equo per valutare quelli che saranno
i funzionari del futuro, perché ci auspichiamo che siano funzionari
i giovani e che possano avere una lunga carriera
nell'Amministrazione e quindi poter poi accedere ai posti da
dirigente o comunque avere delle responsabilità.
Crediamo dunque che sia importante - anche per un concetto di
equità, che questi concorsi, anche in un periodo di Covid,
avallando la scelta di non fare due prove ma di farne una, perché
ovviamente capiamo bene quali sono i problemi anche legati ai
protocolli - che siano comunque composti da domande scritte e
aperte.
Presidente -
Per il Governo, il presidente della
Regione.
Lavevaz (UV) -
Io le dico la sincera verità, vorrei
proprio tanto approvare questo ordine del giorno, perché condivido
completamente la sua analisi e le problematiche che ne sono anche
uscite riguardo gli ultimi concorsi.
La questione è che questa impegnativa riguarda una modifica del
regolamento 1/2013, che peraltro è in corso di analisi, ma il vero
problema è che, fintanto che siamo nell'ambito dello stato di
emergenza che, come sapete, è stato - o sarà in queste ore, non so
se è stato oggi approvato il decreto - prorogato fino a fine marzo,
in questo ambito abbiamo ancora delle limitazioni sulle durate
delle prove eccetera, quindi un combinato disposto di necessità di
fare prove on-line piuttosto che fare prove in presenza con una
durata più corta; ovviamente sulla durata più corta diventa
impossibile fare delle prove con delle domande aperte, perché è
chiaro che ci va più tempo.
Quindi io sono perfettamente d'accordo con lei e mi posso anche
prendere l'impegno di portare avanti questo tipo d'impegnativa
appena sarà finita la fase emergenziale, quindi nella fase di
revisione del regolamento 1/2013.
Presidente -
Consigliere Carrel.
Carrel (PA) -
Io mi auspico che - finita la fase di
pandemia, e quindi la fase di emergenza - si tornerà al regolamento
1/2013 e quindi alle due prove scritte e non solamente a una.
Qui stiamo andando ad analizzare una situazione contingente che
va a riguardare una deroga al regolamento, perché siamo in pandemia
e quindi è comprensibile che si debbano fare delle prove
differenti.
Io credo che la questione dei tempi sia un problema, però
dobbiamo assolutamente cercare una soluzione perché, ripeto, i
funzionari non possiamo selezionarli tramite una prova a
crocette.
Credo che questo sia un problema vero, perché poi una volta
assunti, sono assunti e sono funzionari della pubblica
Amministrazione del comparto unico, quindi credo che su questo lei
convenga.
Non ritiro l'ordine del giorno, capisco il suo impegno ma nulla
cambia perché quando sarà finita la fase di emergenza si tornerà
alle due prove e quindi si tornerà una fase normale che ci
auspichiamo tutti avvenga il prima possibile.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet e Testolin).
L'ordine del giorno non è approvato.
Il consigliere Carrel si è prenotato?
Carrel (PA) -
Mi ero prenotato per l'ordine del giorno n.
14.
Presidente -
Sono le ore 20:44, avevamo l'impegno di
chiudere a '45. Chiudiamo i lavori del Consiglio di oggi che
riprenderanno domani alle ore 09:00. Buona serata.
---
La seduta termina alle ore 20:44.
