Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3816 del 8 ottobre 1992 - Resoconto
OGGETTO N. 3816/IX Dibattito sulla risoluzione della
convenzione Regione – SDS.
PresidenteSi passa ora alla discussione congiunta degli oggetti
iscritti ai punti 31bis e 46 dell'ordine del giorno, di cui do
lettura:
Deliberazione Il Consiglio regionale
Premesso che, a seguito della delibera del Consiglio regionale
n° 2938/IX in data 18 dicembre 1991, controllata dalla Commissione
di Coordinamento il 10 gennaio 1991 con il n° 12813, è stata
sottoscritta tra la Regione Autonoma Valle d'Aosta e la Società di
Servizi SDS la convenzione del 4 marzo 1992 Rep. 1050 registrata il
10.5.1992 al n° 705, con la quale la SDS S.p.A. si obbligava ad
organizzare e porre in essere le attività ed i servizi ivi previsti
nonché a realizzare le opere convenute ed a compiere quant'altro
espressamente indicato, mentre la Regione Autonoma Valle d'Aosta si
impegnava ad erogare i contributi di cui all'articolo 7 della
convenzione stessa;
Richiamata la lettera della Commissione delle Comunità Europee
che, avuta conoscenza della stipula della predetta "convenzione",
ha chiesto alle competenti Autorità Italiane di fornire, in
relazione ai rilevanti aiuti pubblici ivi previsti, le informazioni
necessarie per valutare le compatibilità della convenzione con
quanto disposto dall'articolo 92 del Trattato CEE;
Tenuto conto che la Commissione delle Comunità Europee non ha
ritenuto risolutivi i chiarimenti forniti dalle Autorità Italiane -
in particolare con lettera n. 2345/Gab. del 14.5.1992 - ed in
conseguenza, considerando illegittima la convenzione, ha avviato la
procedura ex-articolo 93.2 del Trattato come da pubblicazione della
relativa decisione nella Gazzetta Ufficiale delle Comunità Europee
C 208 del 15.8.1992;
Considerato che, in presenza di tali fatti non si è dato corso
alla convenzione e che, tenendo conto sia dei rilievi formulati
dalla Commissione, sia dell'esigenza della Regione Valle d'Aosta di
superare la situazione di difficoltà e di contenzioso con la CEE
nonché di evitare conseguenze negative non solo sotto il profilo
economico ma anche sul piano dell'immagine a livello nazionale ed
europeo, la Giunta regionale ha adottato in data 4.7.1992 la
deliberazione n° 6280 in cui esprime la volontà di ricondurre
l'intervento regionale all'interno del quadro di compatibilità con
quanto prescritto dalle normative comunitarie;
Considerato che - anche sulla base dei pareri espressi dai
consulenti legali della Regione - non sembra possa ipotizzarsi una
decisione di archiviazione della procedura da parte della
Commissione CEE in presenza della mera sospensione della
convenzione tra Regione e SDS S.p.A. attualmente esistente e che
appare più opportuna l'ipotesi di revoca della convenzione e
conseguentemente della delibera del Consiglio regionale n° 2938/IX
del 18 dicembre 1991, riconsiderando successivamente modalità e
forme di collaborazione con la Regione Valle d'Aosta nell'osservare
il Trattato CEE e la normativa nazionale vigente;
Considerata la disponibilità espressa per le vie brevi della
Società SDS S.p.A. ad addivenire alla risoluzione consensuale tra
le parti della convenzione per considerare eventuali nuove
collaborazioni nei termini sopraindicati;
delibera
di autorizzare il Presidente della Giunta regionale a svolgere
trattative per la risoluzione consensuale della convenzione Regione
Autonoma Valle d'Aosta-Società di Servizi SDS S.p.A. del 4 marzo
1992 Rep. 1050, nonché a predisporre gli atti necessari affinché il
Consiglio regionale possa deliberare al riguardo.
Mozione premesso che il 1° gennaio 1993, salvo proroga
auspicabile ma non certa, e prevista la caduta delle barriere
doganali con notevoli ripercussioni in sede regionale sia sotto il
profilo finanziario che di quello occupazionale;
sottolineato che a 130 dipendenti delle case di spedizioni
operanti nel-l'ambito dell'autoporto sono state preannunciate le
lettere di licen-ziamento con decorrenza 1° gennaio 1993 e che per
essi non è prevista dalle leggi vigenti alcuna Cassa Integrazione
che permetta di rinviare nel tempo la soluzione di una nuova
collocazione nel mondo del lavoro;
considerato che da tempo l'unica alternativa valida per
mantenere nell'ambito dell'autoporto i flussi finanziari ed i
livelli occupazionali attuali è stata individuata dalla stragrande
maggioranza del Consiglio regionale nell'insediamento della
Mercedes e del suo "braccio operativo" SDS;
valutato che le contestazioni mosse in sede CEE alla Convenzione
concordata con la SDS riguardano aspetti marginali che possono
essere superati attraverso una lieve modifica della Convenzione
stessa;
rilevato che i rapporti tra l'Amministrazione regionale e gli
interlocutori Mercedes hanno subìto negli ultimi tempi una
preoccupante battuta d'arresto che ha già portato alla sospensione
degli sdoganamenti presso l'autoporto di Pollein con notevole danno
alle entrate regionali;
appreso che i rappresentanti della Mercedes avrebbero chiesto
alla Giunta regionale di far conoscere entro il 15 luglio 1992 gli
indirizzi della nuova maggioranza in ordine a tale problematica e
che, pare, siano già in corso contatti con la Regione Trentino-Alto
Adige per ricercare un insediamento alternativo in caso di risposta
negativa da parte della Valle d'Aosta;
ritenuto necessario ed urgente assumere una decisione chiara e
definitiva in merito a tale insediamento, prima delle vacanze
estive;
Il Consiglio regionale della Valle D'Aosta
delibera
di impegnare la Giunta regionale:
1) a concordare con la SDS una modifica della Convenzione che
permetta di superare quelle osservazioni della CEE che abbiano un
fondato rilievo giuridico;
2) a convocare il Consiglio regionale in seduta straordinaria
entro il 31 luglio 1992 per l'approvazione di tale modifica.
F.to - Liborio Pascale - Bruno Milanesio - Aloisi Domenico -
Limonet -
Ha chiesto di parlare il Presidente della Giunta, per svolgere
la sua relazione, ne ha facoltà.
Lanivi (GM) Cercherò di essere il più sintetico possibile, anche
per lasciare ampio dibattito in quest'aula. Tengo a precisare che,
nel corso dell'incontro con le commissioni competenti, credo di
avere con una certa puntualità e completezza presentato l'insieme
dei problemi. Quindi mi limiterò a dire alcune cose di cornice ai
problemi e ad illustrare i motivi della deliberazione che viene
sottoposta all'esame e all'approvazione di questo Consiglio
regionale, cercando di rispondere nello stesso tempo e per evitare
ripetizioni, perché molte cose che mi sono state chieste le ho già
dette in questo Consiglio, disponibile a illustrare in maniera
precisa e puntuale alle commissioni competenti approfondimenti sui
singoli temi.
Nell'incontro con le commissioni competenti ho indicato in
quattro punti essenziali i vertici di una cornice che possono
inquadrare questo problema, che supera il discorso dei rapporti fra
Regione e SDS e si inquadra in maniera più completa nelle
conseguenze che la realizzazione del mercato unico europeo avrà
sulla nostra realtà regionale, sia sotto il profilo economico, sia
sotto il profilo finanziario, sia sotto il profilo occupazionale
per quanto concerne le attività autoportuali.
Partirei dal primo punto. Con il primo gennaio 1993 inizia un
periodo transitorio, che dovrà terminare con la fine del 1996.
Molto probabilmente, proprio sulla definizione della transitorietà
di questo periodo sono nati alcuni equivoci. Periodo di transizione
non vuol dire che con il primo gennaio 1993 non cadranno le
barriere doganali: queste cadranno inevitabilmente, quindi di
questo dato di fatto dobbiamo tenere conto; il periodo di
transizione si riferisce semplicemente al pagamento dell'IVA, a
destinazione nella fase iniziale del periodo di transizione,
all'origine nella fase finale. Questo è il tipo di situazione.
Questa modificazione, cioè la caduta delle barriere doganali,
avrà il tipo di conseguenze che dicevo, che sul piano economico
interesseranno lo sviluppo economico della Regione, interesseranno
le finanze della nostra Regione, interesseranno le attività
autoportuali e quindi i livelli occupazionali in quella zona.
Su questa partita e su questo argomento, e non da soli, abbiamo
sensibilizzato - e credo che siamo fra le regioni più attive in
questo senso - il Ministero delle Finanze (incontri a livello
tecnico dopo quelli politici sono proprio venuti questa mattina),
per consentire non la modificazione di questo regime che
sicuramente andrà avanti, ma che sia lasciata la possibilità,
quindi l'opzione al soggetto passivo di imposta di versare l'IVA in
una sede da lui scelta, cioè che possano avviarsi presso l'area
autoportuale di Pollein quelle attività di percepimento di IVA (non
più di IVA di importazione perché le barriere doganali sono
cadute), che, se sarà così deciso dal Ministero delle Finanze come
modalità di attuazione di queste norme CEE all'interno della nostra
realtà nazionale, potrebbero consentire la continuità dell'attività
occupazionale nell'autoporto di Aosta.
Questo è il primo problema per dare il senso delle cose che
stiamo facendo.
Secondo problema, convenzione con la SDS, a cui si collega il
discorso della deliberazione che presentiamo a questo Consiglio.
Può essere che questa risoluzione possa da qualcuno essere
considerata superflua; credo che invece sia un atto che
contribuisce anche alla chiarezza.
E' vero che autorizza il Presidente della Giunta e lo
responsabilizza, ma rappresenta anche una occasione per affrontare
con serietà l'insieme della problematica legato a questo discorso.
In definitiva, questa deliberazione propone al Consiglio regionale
che il Presidente della Giunta regionale sia autorizzato a svolgere
trattative per la risoluzione consensuale della convenzione Regione
autonoma Valle d'Aosta e SDS, nonché a predisporre gli atti
necessari affinché il Consiglio possa deliberare al riguardo.
Quindi, riassumendo, fase A: autorizzazione al Presidente della
Giunta per avviare trattative per una risoluzione consensuale della
convenzione, fase B: avvio delle trattative, face C:
predisposizione e revoca della convenzione fra Regione e SDS così
come era stata definita.
Nella parte illustrativa di questa decisione sono motivate le
ragioni che ci hanno spinto a questa posizione; si sa - e lo voglio
riprendere in maniera molto sintetica - che la comunità europea ha
avviato una procedura avversa alla deliberazione stessa.
Credo che sia un interesse comune, che non è solo quello della
Regione ma anche della stessa SDS e della Mercedes, di togliere
questo contenzioso con la comunità europea, i nostri legali ci
hanno confermato che pare non ipotizzabile una decisione di
archiviazione della procedura da parte della commissione CEE in
presenza di mera sospensione della convenzione, così come prevedeva
l'ipotesi sulla quale abbiamo lavorato per un certo periodo di
tempo, quindi la via che attualmente pare più opportuna è quella di
giungere ad una risoluzione consensuale.
Risoluzione consensuale che, almeno nei termini verbali e in
assicurazioni ancora orali, ci è stata già assicurata dalla
SDS.
Questo è il contenuto della proposta di deliberazione, che è
all'oggetto n. 31: quindi la risoluzione consensuale e poi la
revoca della convenzione Regione - SDS.
Ho più in dettaglio fornito ogni elemento utile in modo che i
commissari delle commissioni competenti potessero farsi un giudizio
completo, almeno per i dati di cui sono in possesso, quindi credo
di non dover ripetere in aula tutte queste considerazioni. Comunque
la documentazione è stata messa a disposizione e considerazioni
possono essere fatte.
Terzo punto, i rapporti con la Mercedes. Questi rapporti sono
centrati sulla realizzazione di un centro di formazione in Valle
d'Aosta, anche in questo caso è stato avviato un discorso serio,
per vedere nel reciproco interesse e in una equa distribuzione di
oneri la localizzazione e la realizzazione, cioè gli aspetti
attuativi di questa convenzione.
Ultimo punto, il discorso che interessa gli occupati attuali
nell'area autoportuale di Pollein. Ho già avuto modo di dire che
quella modificazione o quelle modalità di applicazione del regime
di transizione, se applicato - e ciò sembra possibile perché le
trat-tative non sono ultimate sul piano tecnico e una volontà
politica, anche se genericamente espressa, non si è ancora tradotta
in atti formali decisivi -, potrebbero attenuare di molto le
preoccupazioni che in questi giorni travagliano gli occupati nella
zona auto-portuale.
Al di là di questo fatto, il Governo regionale segue ed ha
seguito con molta attenzione i programmi, e mi riferisco per non
ripetermi alle risposte già formulate in precedenti interrogazioni,
in cui ho fatto una presentazione molto dettagliata di ciò che ha
rappresentato l'iniziativa comunitaria sia sul lato italo-francese,
sia sul lato italo-svizzero, con i relativi investimenti.
Ho detto che l'Agenzia del lavoro è stata espressamente
coinvolta in questo discorso, che tra pochi giorni (se non è già
iniziato) ci sarà una unità operativa dell'Agenzia del lavoro
presso l'autoporto di Aosta per avviare attività di riconversione
dei lavoratori ed attività formative sempre rivolte agli occupati;
ho anche detto - e questo su suggerimento di alcuni consiglieri
regionali - che abbiamo avuto incontri con le case di spedizione
per formulare insieme dei piani che potessero coinvolgerle e se
possibile mantenere o potenziare delle attività già presenti, e nei
prossimi giorni ci sarà un ulteriore incontro con gli stessi
spedizionieri e case di spedizione con i sindacati.
Siamo stati presenti nella riunione che si è svolta presso il
Ministero degli Esteri il 30 settembre a Roma; sosteniamo quelle
misure a favore dei lavoratori, ma che discenderanno da scelte
nazionali, tipo il discorso del pre-pensionamento, l'estensione
eventuale della cassa-integrazione, in breve la estensione ai
lavoratori delle zone autoportuali di quelle misure riconosciute ad
altri settori. Anche in tutte queste scelte siamo presenti,
l'impegno è costante, direi massiccio e mirato.
Queste sono le cose che avevo da dire e su questa breve,
sintetica illustrazione doverosamente dovrò rispondere alle domande
che i consiglieri vorranno porre.
Presidente
Per la verità, abbiamo forzato il
regolamento nell'abbinare una mozione con questo atto
amministrativo presentato dalla Giunta, perché non lo prevede il
regolamento. Ciò nonostante ritengo che i presentatori della
mozione debbano esprimere il loro punto di vista.
Ha chiesto di parlare il Consigliere Pascale, ne ha facoltà.
Pascale (PSI)
Non mi intendo molto di regolamenti,
comunque ringrazio il Presidente del Consiglio per questo
abbinamento, che ritengo quanto mai opportuno, perché in fondo il
provvedimento della Giunta e la nostra mozione trattano della
stessa cosa, anche se si pongono obiettivi completamente opposti.
Il provvedimento della Giunta mira alla risoluzione di questa
convenzione e noi invece puntiamo ad una modifica di questa
convenzione, che tenga conto delle osservazioni fatte in sede
CEE.
Devo dire anzitutto che sono un po' sconcertato rispetto al
provvedimento che la Giunta ha presentato, tenuto conto anche non
tanto delle dichiarazioni fatte oggi dal Presidente della Giunta
estremamente sintetiche, quanto invece della lunga esposizione che
ha fatto nelle commissioni competenti.
Sono sconcertato perché questa posizione attuale della Giunta
regionale e della maggioranza regionale è completamente diversa da
quella che era stata assunta nel mese di luglio. Vorrei ricordare
che con la delibera 6280 del 4 luglio la Giunta regionale scriveva:
"Concorda di ridefinire la convenzione stipulata fra la Regione
Valle d'Aosta e la SDS, rendendola compatibile con gli orientamenti
e le norme della comunità europea, allo scopo di renderla operante
nell'interesse della intera comunità valdostana".
Questo voleva dire: modifichiamo la convenzione, tenendo conto
delle osservazioni della CEE, e rendiamola operante nell'interesse
della comunità valdostana.
Il provvedimento che oggi viene presentato invece parla di una
risoluzione consensuale, poi si vedrà cosa vuol dire consensuale
(con oneri, senza oneri, non si sa), fra le parti, per considerare
eventuali nuove collaborazioni nei termini sopra indicati. Cioè, di
fatto chiudiamo questo capitolo e poi vedremo cosa fare.
Mi pare una posizione molto diversa, molto mutata. Ci saremmo
aspettati che da luglio ad oggi, in questi tre mesi, la Giunta
regionale provvedesse sull'indirizzo che aveva assunto a luglio e
si presentasse oggi in Consiglio regionale con una convenzione
modificata, o quanto meno con due provvedimenti contestuali: quello
della revoca della vecchia convenzione, e quello contenente la
nuova convenzione, che rispondesse a quelli che erano gli
orientamenti della CEE. Invece c'è una posizione completamente
diversa.
Dalle cose che il Presidente della Giunta ha detto in
commissione mi pare di aver capito che le motivazioni, che hanno
portato a cambiare opinione, sono essenzialmente queste. La prima è
che in questo regime transitorio, dal 1993 al 1997, scompare l'IVA
da importazione e quindi verrebbe a mancare una delle motivazioni
che erano state alla base della convenzione con la SDS, cioè un
flusso di entrate per l'amministrazione regionale. Mi permetto di
dire che questo è vero solo formalmente, nella sostanza non
dovrebbe cambiare molto. E' vero che dal 1993 al 1997 le merci
comunitarie pagano l'IVA a destino, il che vuol dire che se una
società ha la sede legale in Valle d'Aosta, come ce l'ha la SDS, e
importa delle merci che possono essere dei veicoli, cioè agisce
come una specie di grossista import-export, deve comunque pagare
l'IVA in Valle d'Aosta; non la pagherà in dogana ma la paga
all'ufficio IVA, la sola differenza è questa, ma l'IVA rimane in
Valle d'Aosta. E' vero che dal 1997 in poi cambia il regime,
dovrebbe cambiare, perché allora l'IVA si paga in partenza, quindi
la pagherebbero direttamente in Germania; comunque in quel caso
rimarrebbe qui la differenza fra l'importazione delle autovetture e
la rivendita delle autovetture nel territorio italiano, oltre a
tutti gli altri benefici che poi prevede la convenzione con
l'SDS.
Cioè, non sarei così drastico nel dire che qui non c'è più un
beneficio di carattere finanziario per la Regione Valle d'Aosta;
questa è una affermazione che non è veritiera.
L'altra affermazione che ha fatto il Presidente della Giunta in
commissione e che vedo pericolosamente scritta nel promemoria
inviato a tutti i consiglieri, è quella che c'è stato un parere
legale che sconsigliava la difesa della convenzione. Mi permetto di
dire che questo è falso. Nel promemoria del Presidente della
Giunta, 26 maggio 1992, leggo: parere pro veritate degli avvocati
che "sconsigliano una difesa della convenzione". Vedendo parole fra
virgolette, pensavo di trovarle nel parere espresso dagli avvocati,
ma queste parole non esistono. Il parere degli avvocati del 29
maggio è lunghissimo, non lo voglio leggere, voglio leggere solo
alcuni periodi conclusivi; a pagina 14 c'è scritto: "Ne consegue
che, ad un esame concreto, può sostenersi che la convenzione non
sembra integrare i requisiti dell'articolo 92, relativi sia agli
effetti sugli scambi fra stati membri, che alla idoneità dell'aiuto
a falsare o minacciare la concorrenza". E ancora a pagina 15:
"Considerato che la commissione ha aperto la procedura, riteniamo
che si debba a questo punto: 1) ribadire le motivazioni già addotte
a chiarimento della iniziativa; 2) rispondere alle eventuali
osservazioni degli interessati, esigendone l'invio dalla
commissione; 3) ribadire la propria disponibilità a vincolarsi ad
una interpretazione ed esecuzione della convenzione nel senso della
sua legittimità, nonché ad opportune modifiche, e comunque a
consentire una vigilanza sulla sua esecuzione".
Ma il Presidente della Giunta dice ancora l'8.9.1992: "Gli
avvocati Celona e Zambrano inviano un parere in cui suggeriscono di
seguire la strada della risoluzione consensuale della convenzione
fra Regione e SDS"; anche questo è falso, Presidente, e la
inviterei, quando fa dei promemoria, ad essere più preciso nello
scrivere le cose, perché sono cose anche da codice penale queste.
Non si può indurre i consiglieri regionali a capire delle cose che
poi non sono vere, perché i consiglieri che non sono andati a
leggersi gli atti hanno capito quello che lei ha scritto, e questo
non c'è scritto. Le leggo quello che scrive lo studio legale di
Zambrano. A pagina 1 si dice: "Non sembra che possa ipotizzarsi una
decisione di archiviazione della procedura da parte della
commissione in presenza della mera sospensione della convenzione
fra Regione e SDS In tale situazione si presenta indispensabile per
la Regione decidere il definitivo comportamento da seguire, e cioè
se in qualche modo difendere la convenzione, sia pure modificata,
ovvero rinunziarvi. In relazione alla ipotesi di abbandono della
convenzione della precedente delibera si ritiene di consigliare il
seguente iter procedurale...", cioè gli avvocati demandano la
scelta politica a questa Amministrazione regionale. Se la Regione
decide di abbandonare, allora consigliano l'iter procedurale, ma
non che loro hanno consigliato di assumere questa scelta. Quindi il
parere legale non è esattamente quello che viene citato.
La terza motivazione, che ho ricavato dalle considerazioni che
il Presidente aveva svolto in commissione, mi sembra sia quella di
una preoccupazione nei confronti della CEE, nel senso di dire: non
vogliamo avere un contenzioso con la CEE. Questo è il motivo che ho
capito di meno, perché siamo una Regione autonoma che un giorno sì
e un giorno no contesta lo Stato italiano in difesa della propria
autonomia. Nei confronti della CEE c'è un contenzioso di carattere
giuridico e bisogna ancora vedere chi ha ragione, e noi non
vogliamo avere un contenzioso con la CEE. Allora, è questa la
nostra autonomia? Dove sono i leoni rampanti dell'Union Valdôtaine
in difesa dell'autonomia? Se queste cose le avesse contestate lo
Stato italiano, credo che l'Union Valdôtaine sarebbe scesa in
piazza e avrebbe occupato il palazzo per difendere l'autonomia
speciale; se le contesta la CEE stiamo tutti zitti. E' una
autonomia a senso unico, che vale sono in certi momenti e contro
certi soggetti? Se questo è il principio che voi, che siete il
perno di questa maggioranza, volete accettare, fatelo pure; noi su
questo non siamo d'accordo.
Quindi mi pare che le motivazioni che stanno alla base del
mutamento della posizione politica di questa Giunta e di questa
maggioranza non siano molto fondate.
Vero è che la situazione, come si presenta oggi, è diversa da
quella che c'era lo scorso anno quando abbiamo votato in Consiglio
la convenzione, perché lo scenario è indubbiamente mutato in parte.
Ma a me pare che gli obiettivi che ci proponevamo allora e che
hanno indotto tutto il Consiglio regionale a votare quella
convenzione, siano ancora tutti validi. Cos'è che si voleva
raggiungere attraverso la convenzione con la SDS? Un insediamento
produttivo di carattere e di portata eccezionale, cioè il centro
stoccaggio di tutti i veicoli Mercedes destinati al mercato
italiano con la possibilità di trasformazione, assemblaggio,
eccetera, che poi è il punto sul quale la CEE contesta (potremmo
anche toglierlo), con la possibilità di avere flussi finanziari per
1300 miliardi con un minimo di 800 all'anno, con la possibilità di
avere 250 posti di lavoro, che non è cosa da poco di questi tempi e
lo sarà ancora meno nei tempi che verranno. Perché qui quando si
tratta della industria spendiamo miliardi e miliardi, mi pare che
siamo arrivati ad un miliardo per ogni posto di lavoro, con la
differenza che nella industria non abbiamo certezze di prospettiva
perché qualsiasi industria (che sia l'Olivetti, che siano i
giapponesi) domani può chiudere, mentre qui siamo in un settore di
servizi che ha una sua prospettiva, perché le autovetture si
vendono oggi e si venderanno anche fra dieci e venti anni. Quindi
non andiamo a discutere se fra i 250 posti di lavoro e i 130
miliardi o quelli che dovranno essere, non c'è rapporto o il
rapporto è negativo.
C'era la possibilità oltre a questo (ed è citato nella
convenzione) di creare delle aziende complementari; era stato fatto
cenno al centro ricambi, perché se qui c'è il centro operativo di
tutti i veicoli, qui dovrebbe esserci anche una società che si
occupa dei ricambi. E' citata espressamente una azienda di
trasporto per portare poi da Aosta a tutti i concessionari italiani
questi veicoli Mercedes. C'era l'obiettivo di concentrare qui altre
attività legate alla società Mercedes, e qui entra in gioco il
discorso del centro di formazione e di design, che è vero che è una
cosa diversa dalla SDS e dal centro di stoccaggio, ma è
interdipendente. Non prendiamoci in giro, Presidente il centro di
formazione e il centro design della Mercedes vengono in Valle
d'Aosta se c'è qui l'attività fondamentale, altrimenti non è
interesse più della Mercedes farlo, ma soprattutto non è interesse
della Regione Valle d'Aosta. Non andiamo a spendere 50 miliardi per
fare la formazione ai concessionari della Mercedes, per avere cosa?
Quindi, se cade l'ipotesi principale, cade anche il resto, ed è
inutile continuare la trattativa con la Mercedes solo per
questo.
Volevo cercare di capire, perché non l'ho ancora capito, non
solo dal Presidente della Giunta ma dalle forze politiche che
compongono la maggioranza quali effettivamente sono le volontà
politiche in ordine a questo progetto, perché in fondo si tratta di
un progetto di grande portata, che era stato presentato. Mi limito
a fare delle domande molto semplici e molto chiare.
Prima domanda: questa Giunta, questa maggioranza, concorda sul
fatto che è interesse regionale, è interesse della comunità Val
d'Aosta raggiungere gli obiettivi che erano stati previsti nella
convenzione SDS, quindi un insediamento di questa portata con tutto
l'indotto che può generare, con la creazione di altre società e con
quello che può comportare nei rapporti con la Mercedes, con la
prospettiva che allora si diceva e che doveva essere una
prospettiva poi realizzabile, quella di far trasferire qui la sede
legale della Mercedes Italia? Può sembrare una domanda pleonastica,
perché a una domanda del genere chiunque direbbe di sì, ma ho
cominciato ad avere dei dubbi proprio sentendo il Presidente della
Giunta in commissione, quando ha detto che in fondo questi
insediamenti hanno bisogno di troppo territorio e noi abbiamo un
territorio limitato. Questa è l'unica obiezione che ho sentito
fare, ma nei confronti di un progetto di queste dimensioni, con
questi livelli occupazionali, con queste prospettive, non mi sembra
una osservazione valida.
Presumo che la risposta sia sì, e allora se la risposta è
affermativa, passo alla seconda domanda. Si concorda sul fatto che
la SDS possa essere lo strumento attraverso il quale raggiungere
questi obiettivi? Qualcuno dirà no. Il Presidente della Giunta, nel
presentare questa delibera, ha già lasciato capire che voi non
ritenete questo. Noi riteniamo il contrario, però su questo
potrebbe anche esserci un giudizio sospensivo: dipende dalla
risposta alla terza domanda che pongo. Esiste da parte della Giunta
regionale, della maggioranza regionale, una controproposta valida,
concreta, per individuare un nuovo strumento, una nuova società che
dia più garanzia a questa maggioranza, ma che riesca a raggiungere
gli stessi obiettivi? Se c'è questa controproposta, siamo pronti a
votarla. Se la Giunta fosse venuta oggi qui con due provvedimenti:
uno di revoca di quella convenzione con la SDS e un altro
propositivo di una nuova convenzione con un'altra società, quella
che voi volete, ma che raggiunga gli stessi obiettivi, avremmo
votato a favore dell'uno e dell'altro, perché non stiamo qui a
difendere la SDS Stiamo qui a difendere un insediamento produttivo
di queste dimensioni, di questa portata, che poteva risolvere, e
secondo noi può ancora risolvere, tutti i problemi derivanti nella
struttura autoportuale dal 1993 in poi, perché quelle misure che
voi avete pensato nei confronti dei dipendenti delle case di
spedizioni sono solo una presa in giro, in quanto dopo 6-8 mesi di
corsi di riqualificazione, voi dite a questi lavoratori di cercarsi
un lavoro. E dove lo trovano il lavoro, con i tempi che si
preparano nel dopo 1993, con le aziende che chiuderanno a seguito
della concorrenza europea?
Questo lo volevo sottolineare. Noi manteniamo questa mozione,
non per difendere quella società, la SDS, ma per difendere quello
che la SDS poteva portare alla Valle d'Aosta. Se voi avete una
controproposta valida, siamo qui per discuterla e per approvarla.
Ma non potete venire qui a dire che questo progetto è da buttare,
quando dall'altra parte c'è il vuoto, perché questo è un
atteggiamento da irresponsabili e da incoscienti. E ve lo dico non
come Consigliere di minoranza, perché qui non bisogna fare il gioco
delle parti della maggioranza e della minoranza; queste sono cose
sulle quali tutti assieme dobbiamo discutere seriamente e con
responsabilità. E' sulla pelle dei lavoratori...? Ma io mi
interesso proprio della pelle dei lavoratori, caro Bajocco, sono
preoccupato proprio per i lavoratori, e non tanto per le entrate
finanziarie.
E allora, la posizione della Giunta così come oggi viene
espressa è una posizione inaccettabile; a parte l'aspetto formale,
perché non mi pare che il Presidente della Giunta abbia bisogno di
una autorizzazione per modificare questa convenzione, voi siete il
Governo regionale, potete benissimo fare la modifica e poi venire
in Consiglio a chiedere l'approvazione, è la sostanza che non
riusciamo a capire. Non riusciamo a capire quali sono gli
obiettivi, qual è la prospettiva che vi ponete rispetto a questo
progetto, che avrà avuto tutti i suoi difetti, che deve essere
modificato, che ha delle pecche, ma che era un progetto, ed era un
progetto di grandi dimensioni e di grande prospettiva. Diteci cosa
avete in cambio.
Presidente
Dichiaro aperta la discussione
generale.
Ha chiesto di parlare il Consigliere Bondaz, ne ha facoltà.
Bondaz (DC)
Signor Presidente, i popoli anglosassoni
hanno un detto: "Business is business". Noi che siamo latini,
abbiamo delle valutazioni leggermente diverse; anche se diciamo che
gli affari sono gli affari, a monte di questa affermazione
rimangono pur sempre i rapporti umani che si intrecciano nella
esecuzione di affari o altre cose di questo genere.
Credo che sia opportuno per notizia dei signori consiglieri, e
per ricordo mio - e questo perché ho letto questo rapporto fra
Regione - SDS che racchiude, come già ha detto il Consigliere
Pascale, delle falsità, e che comunque racchiude delle affermazioni
quanto meno non veritiere - che il Consiglio regionale sia reso
edotto di quello che è stato tutto un iter che si è venuto a creare
non dal marzo 1991, signor Presidente, ma dal luglio-settembre
1990. Perché se questo rapporto viene letto da un cittadino, da un
consigliere che non era molto addentro alle cose, ha la sensazione
che qui ci troviamo di fronte ad un pateracchio più o meno valido,
a qualcosa che è stato fatto in quattro e quattr'otto, a qualcosa
che non ha avuto e non potrà avere delle conseguenze favorevoli per
la Regione.
Qui si è parlato molto spesso e si è usato ed abusato di frasi
come: noi lavoriamo con umiltà, noi lavoriamo nell'interesse
esclusivo della Valle d'Aosta, cosa che mi sembra più che ovvia e
logica; ma se ci fosse stato un interesse che non fosse viziato da
interessi politici, nulla avrebbe vietato al Presidente della
Giunta (o a chi per lui) di prendere contezza di tutto ciò che era
avvenuto in questo anno e mezzo non con il sottoscritto, perché
poteva essere persona non gradita o persona che poteva dire cose
non esatte, ma prendere visione di quanto è agli atti per darne un
giudizio per quanto possibile più valido con i funzionari della
Regione, che hanno seguito questo problema dalle origini. E non
trovarsi improvvisamente con qualcuno che guarda il fascicolo, vede
le cose in modo piuttosto superficiale e poi stende un rapporto che
suona a mio giudizio perdente.
Ciò detto, mi sia concesso di fare una piccola cronistoria,
altrimenti potremmo non capirci.
Nel mese di luglio o di settembre, non ricordo più, un mese o un
mese e mezzo dopo la mia nomina a Presidente della Giunta, venne a
trovarmi il Presidente della società autoportuale, sig. Ettore
Marcoz (che non ha nulla a che vedere con il nostro collega
consigliere), il quale mi parlò della possibilità da parte di una
grande casa automobilistica, e quindi con il nostro interessamento,
di creare in Valle d'Aosta qualcosa di intelligente e valido.
Aggiunse in quel momento che questa proposta era già stata fatta a
colui che mi aveva preceduto nella poltrona di Presidente della
Giunta, ma forse negli ultimi periodi, prima che succedesse il
ribaltone, che però ottenne una risposta: "Valuteremo, vedremo...";
dopo successe il ribaltone, per cui non posso nè voglio dare
responsabilità alcuna a colui che mi ha preceduto.
Questo fu l'inizio. Il sig. Marcoz, insieme ad altri soci di
maggioranza della società autoporto, proseguì in queste trattative
con la Presidenza della Giunta, e di questi incontri relazionai,
come molto spesso ho fatto durante questo anno e mezzo, alla Giunta
per dire quali erano le soluzioni, o se c'erano queste possibilità
di andare avanti.
Senonché un certo giorno dissi a questi signori che volevo
parlare con questo mandatario: mi avevano parlato di un mandatario
della Mercedes, quindi volevo avere dei rapporti quanto possibile
più diretti. Non è possibile, ci sono delle difficoltà - mi fu
risposto - è sempre via; insomma mi furono portati problemi vari.
Obiettai che la Presidenza della Giunta non poteva andare avanti
trattando le cose in questa maniera, finché un certo giorno, credo
nel mese di novembre, un certo sig. Tocci chiese un appuntamento
alla Presidenza della Giunta, cosa che gli venne concessa.
Non conoscevo il sig. Tocci, nè mi era stata data comunicazione
dalla società autoporto; questo signore venne da me e mi disse:
"Finalmente riesco a parlarle, perché il sig. Marcoz continuava a
dire che lei era irreperibile, che non era avvicinabile, che era
sempre via, che quindi non c'era possibilità di prendere accordi
con lei".
Dopo avergli detto che non avevo mai avuto problemi di quel
genere, gli proposi di valutare insieme le cose. Così iniziarono
due o tre colloqui con il sig. Tocci, al termine dei quali gli
dissi: "Mi sta tanto bene che lei è il mandatario della Mercedes,
ma la Regione Valle d'Aosta vuole parlare con i rappresentanti
ufficiali della società Mercedes". Cosa che avvenne verso Natale
del 1990.
Proseguirono le trattative direttamente con la Mercedes e si
raggiunse - e qui mi riaggancio al rapporto che ha fatto il
Presidente della Giunta - quel protocollo di intesa che fu firmato
il 28 marzo 1991. In questo rapporto viene messo giustamente in
evidenza quali erano, sia pure in sintesi, le ragioni più
importanti di questo protocollo; si parlava dell'avvio della
società entro il luglio del 1991, l'assunzione di 500 unità, la
nazionalizzazione dei prodotti con il marchio Mercedes. La Regione
avrebbe dovuto in quella prima fase provvedere a dare 300mila mq in
comodato, a dare degli interventi finanziari calcolati in
percentuale sui benefici che avrebbe avuto l'Amministrazione
regionale da questa IVA da importazione, ed eventualmente, se
necessario, partecipare al capitale delle società che sarebbero
dovute essere costituite sia per quanto diceva prima Pascale, per
le società di trasporto, sia per altre ipotesi di lavoro che
dovevano avvenire conseguentemente a questo protocollo.
Devo dire che con estrema serietà la Mercedes proseguì nei
rapporti, malgrado le difficoltà che intanto erano sopravvenute, e
qui mi permetto di ricordare (e non riferisco quello che dissi già
allora) il comportamento dell'On. Usellini, il quale in una
intervista mandata in onda da Tele Alpi disse che venendo in Valle
d'Aosta aveva incontrato degli amici valdostani che gli fecero
presente una certa situazione quanto meno irrituale di questa
convenzione.
Da qui nacque tutto un contenzioso, l'amico Mafrica ricorderà
che ritornammo con grande celerità dalla visita che stavamo facendo
con i signori della Seiko, proprio per trovare una risoluzione a
livello governativo, che venne trovata direttamente con il
Presidente di allora, Andreotti, che fece rispondere, giustamente,
accettando quella che era la posizione autonomista della Regione,
che non si poteva ovviare ad una modificazione della legge
sull'IVA, se non ci fosse stato un accordo con la Regione per la
modifica della legge 690.
Si proseguì nei rapporti, e per dire che il rapporto del
Presidente della Giunta regionale è carente quanto meno, devo dire
che viene a mancare uno dei pilastri di questa situazione, e cioè
che in origine i rapporti erano fra Regione autonoma Valle d'Aosta
e Mercedes, non vi era nessun tipo di intermediario, anche perché -
e qui credo che il Presidente me ne potrà dare atto - agli atti
esistono due o forse tre ipotesi di convenzione che la Regione e la
Mercedes direttamente dovevano fare con una certa impostazione.
Solo in un tempo successivo, e quindi riferisco tempo Usellini,
nacque da parte della Mercedes una problematica che non era
preventivabile all'origine. La Mercedes disse che per ragioni sue -
poi scoprimmo in tempi successivi i rapporti tesi che la Mercedes
aveva con la CEE per via di una questione, che credo sia in ballo
ancora oggi, di certi terreni che la Mercedes avrebbe acquistato
nel centro di Berlino, e quindi non vi rientrava la Valle d'Aosta -
preferiva, per evitare che ci fossero delle immaginazioni diverse
da parte della CEE, fare una specie di stop. Quindi nacquero
successivamente le convenzioni, che credo siano agli atti, fra
Regione Valle d'Aosta, Mercedes e SDS, che nel frattempo era stata
individuata dalla Mercedes come sua società di fiducia. Esistono
agli atti le lettere a questo riguardo.
Dopo di ciò si arrivò alla convenzione con la SDS; ma la
convenzione della SDS era la cosiddetta mini-convenzione, era un
passaggio obbligato che la Regione doveva fare, se riteneva di
avere questo incontro con la società multinazionale Mercedes per
garantire sia i posti di lavoro, sia le entrate fiscali.
Qui nasce un piccolo giallo: l'estensore di questo rapporto ha
dato origine, proprio perché per mancanza di umiltà non ha ritenuto
di sentire i funzionari che trattavano regolarmente con il
sottoscritto, con la Mercedes, con gli avvocati e con i professori
di università, ad un piccolo equivoco, perché non si riesce a
capire da questo rapporto che la convenzione principale che doveva
essere quella con la Mercedes era stata suddivisa in due
convenzioni: una con la SDS e una con la società Mercedes, che
avrebbe dovuto essere fatta successivamente.
Anche perché la Mercedes per suoi rapporti interni, per sue
difficoltà interne, aveva chiesto alla Regione una specie di
moratoria di almeno sette, otto mesi per riuscire a risolvere certi
suoi problemi interni, che riguardavano in modo particolare la
Presidenza della Mercedes Benz Italia, assicurandoci comunque - e
qui i funzionari potranno essere buoni testimoni a questo riguardo
- che entro la fine dell'anno 1992 la Mercedes avrebbe fatto due
cose, avendo risolto i suoi problemi interni (poi parlerò dei
problemi che ha avuto a livello di Stoccarda, perché se la
trattativa è durata un anno e mezzo, questo è dovuto a dei problemi
di localizzazione a livello di Stoccarda), su nostra richiesta
proprio per le ragioni che diceva poc'anzi il Consigliere Pascale e
poi quelle che diceva il Presidente della Giunta che con il gennaio
1993 venivano a cadere le frontiere.
Le due alternative erano: o spostava la sede legale o quanto
meno la sede fiscale della Mercedes in Valle d'Aosta, cosa sulla
quale in un primo tempo avevano avuto delle difficoltà sia da
Stoccarda sia a livello di società italiana, ma quanto meno avrebbe
fatto in Valle d'Aosta una società chiamiamola così di importazione
di totale proprietà della Mercedes, che sarebbe stata la società
importatrice di tutto il materiale Mercedes, per cui si sarebbero
superate per questi anni, fino alla fine del 1996, le problematiche
relative alla CEE e quindi gli sdoganamenti sarebbero avvenuti qui,
perché la società che importava aveva sede in Valle d'Aosta, e di
conseguenza i pagamenti dell'IVA.
Non so se questa sia ancora la posizione della Mercedes, ma da
quello che si legge sui giornali e dalle ridotte informazioni che
abbiamo, visto che sediamo nei banchi della minoranza, mi sembra
che la situazione sia abbastanza difficile.
Anche perché risulterebbe - e non so se questo è vero e chiedo
venia se questo non fosse vero - che nei mesi estivi ci sia stato
un certo attivismo da parte di qualche rappresentante della Giunta,
per cercare di convincere la Mercedes ad eliminare da quello che
poteva essere il pacchetto la società SDS Se ciò fosse vero, e
voglio dubitarne, sarebbe una cosa estremamente grave per le
conseguenze a favore della Valle d'Aosta.
Tornando a monte un attimo, si dice in questo rapporto dell'8
novembre 1991 che la Giunta approva lo schema di convenzione
Regione - SDS, che i metri quadrati sono passati da 300mila a
150mila e gli occupati da 500 a 250, che il contributo regionale
non è più in percentuale ma in valore assoluto (stabilito nel 90
percento). A questo punto bisogna capire alcune cose, perché è vero
che la convenzione con l'SDS porta i metri quadrati da 300mila a
150mila e gli occupati da 500 a 250, però l'estensore di questo
rapporto probabilmente dimentica di dire in questa relazione che
agli atti esiste una lettera, e credo che il Presidente ne potrà
dare contezza, in cui la Mercedes nell'esecuzione di quello che
avrebbe dovuto essere il centro di formazione professionale e il
centro design parla di una occupazione minimale di 120 persone.
Per cui voglio dire che con qualche aggiustamento, perché quando
si è fatto il protocollo di intesa le cose erano ancora piuttosto
labili, c'era l'idea che doveva essere fatto, che era una idea
estremamente valida sia per quello che era il futuro della nostra
Regione in ordine a questioni economiche che oggi si faranno
sentire sempre di più, sia per quanto riguarda i posti di lavoro,
che anche questi si faranno sentire. E ci pensavamo già allora alle
conseguenze che potevano venire fuori dalla società nazionale
Cogne, tant'è che nella convenzione si fissò un numero minimale,
cinquanta, sessanta persone se ricordo bene, per il primo anno, e
che nell'arco del 1993 e del 1994 si sarebbe dovuti arrivare alle
250 persone.
Nel frattempo si sarebbe dovuto proseguire nella trattativa e
definire le questioni con la Mercedes, quindi la costruzione del
centro di formazione professionale, la costruzione del centro
design, per il quale vennero ad Aosta alti funzionari della
Mercedes da Stoccarda, i quali individuarono alcune località,
fermandosi poi sulla località di Châtillon (almeno in quel periodo,
poi qui ho visto che ci sono delle proposte alternative che non
conosco, quindi non ne voglio assolutamente parlare).
Come Giunta provvedemmo a fare un ricorso nei confronti del
piano regolatore di Châtillon, per vedere di poter inserire nella
località press'a poco vicina alla scuola alberghiera questo centro,
che avrebbe dovuto comportare 120 posti con tutte le attrezzature
conseguenziali, che riguardavano anche gli sport e cose di questo
genere. Quindi voglio dire che questa relazione è carente, perché
non esprime esattamente quello che è successo.
Il protocollo venne approvato dal Consiglio regionale e a questo
riguardo vorrei solo fare una piccola parentesi: è stato emesso un
comunicato-stampa da parte di due colleghi, nel quale si dice senza
mezzi termini che il Consiglio regionale avrebbe approvato questa
deliberazione in carenza di informazioni e pertanto in modo falsato
o non veritiero. Allora vorrei ricordare, senza polemica, a questi
colleghi: 1) che se erano carenti di informazioni, non avevano la
pena che di chiederle e di non votare la convenzione, cosa che
invece non venne fatta; 2) che non è vero quanto è scritto in quel
comunicato, perché ho avuto la possibilità di rileggermi
l'intervento che feci in occasione della convenzione con la SDS e,
sia pure con le difficoltà (e mi riporto a quei tempi e forse oggi
è più difficile spiegarsi e capirsi) che erano nate per quanto
riguarda la Mercedes in ordine ai rapporti con la Valle d'Aosta e
consequenzialmente con i rapporti con la CEE, già allora dissi,
proprio per evitare che ci fossero delle difficoltà interpretative
sul discorso della Mercedes (cito) - "Questa prima convenzione con
la SDS, che possiamo chiamare quale braccio operativo della
Mercedes".
Quindi non è stato nascosto nulla, anche perché non era il caso
di nasconderlo, dal momento che agli atti, come è riportato poi nel
rapporto, esistono delle lettere (che io pretesi di avere) da parte
della Mercedes sul fatto che la SDS sarebbe diventata società a
maggioranza Mercedes, così come è stato riportato nel protocollo
che qui sto leggendo.
E' vero, sono nate delle difficoltà, c'erano già prima ma sono
venute ancora di più dopo.
Non dimentichiamo che ci siamo trovati di fronte ad una prima
campagna di stampa, se vogliamo anche limitata, ma estremamente
dura, proveniente non tanto dalla Stampa di Torino, che pubblicò
qualche articolo ma niente di particolare, quanto dal Sole 24Ore,
che riportava fra l'altro delle dichiarazioni, che per la verità in
quel momento potevano essere accettate anche se sarei stato più
cauto a fare certe affermazioni, da parte dell'ex Presidente
Rollandin.
Guarda caso, il comitato della CEE nell'aprire questa vertenza
con l'Amministrazione regionale dice (cito quanto è scritto in
questo rapporto) che hanno appreso da un punto di vista
giornalistico questa situazione della Mercedes.
Immagino che sicuramente l'ex Presidente Rollandin risponderà a
queste mie provocazioni, ma rimane pur sempre un fatto che la CEE
iniziò questa procedura, per detta loro, in seguito a notizie
giornalistiche.
Non dico che con questo Rollandin volesse dare una botta in
testa alla Valle d'Aosta, ma certamente queste notizie di stampa
non hanno aiutato la definizione di una certa cosa. Infatti ai
primi di gennaio di quest'anno la Mercedes scrisse una lettera
dicendo che nulla aveva a che fare con la SDS.
E qui nascono gli equivoci, nascono delle difficoltà, veritiere,
testimoniabili, perché la Mercedes si trovava in una situazione di
estrema difficoltà, vuoi per rapporti interni loro non definiti,
vuoi per i problemi CEE (vedasi Berlino), vuoi perché aveva in quel
momento la necessità di chiudere il contenzioso di Berlino e quindi
non avere altre problematiche nei confronti della SDS o con la
SDS
Sembra strano quanto sto dicendo, però ricordate solo il fatto
che Mercedes e SDS si scambiarono delle lettere, dove la SDS dava
il diritto di opzione alla Mercedes e Mercedes rispondeva che
avrebbe preso la maggioranza assoluta di quella società entro il 30
giugno 1993. Ne derivò un comunicato stampa, voluto dalla Mercedes,
fatto congiuntamente con il sottoscritto in quanto Presidente della
Giunta, nel quale si dicevano press'a poco le cose che vi ho detto
prima, anche se avevo ribadito in quel comunicato stampa che la
situazione Mercedes e la situazione SDS erano fra loro connesse,
per cui, al di là del rapporto semplicistico di carattere
economico-commerciale, ci doveva anche essere un rapporto di
carattere imprenditoriale per quanto riguardava la formazione
professionale.
Proseguendo nella lettura di questo verbale, la CEE - dopo aver
detto di avere appreso le cose dai giornali - chiese spiegazioni
alla Regione, in un primo tempo, per sapere com'era la situazione
dei rapporti fra Mercedes e Regione Valle d'Aosta. E' vero, signor
Presidente, risposi a quella richiesta con solo 15 righe di
commento, ma credo che in quel momento, se avessi risposto in
un'altra maniera, probabilmente da parte dell'allora minoranza mi
sarebbe stato rimproverato che non tutelavo sufficientemente quelli
che erano l'autonomia della nostra Regione e le nostre valutazioni
autonomistiche. Per cui mi limitai a mandare la documentazione che
ci era stata richiesta.
Qui si fa poi una illazione, pericolosa, perché richiama
l'attenzione della CEE sulla legge 16 sugli interventi della
Finaosta. Ma io mi chiedo, signor Presidenteè mai stata comunicata
questa legge alla CEE? Sono mai state comunicate le leggi a favore
dell'agricoltura alla CEE da tutte le maggioranze che si sono
susseguite in quest'aula? Mai. Anzi, se devo ricordare bene - qui
lo dissi qualche tempo fa e concordai con quanto era stato fatto in
quel momento -, si disse da parte della commissione di
coordinamento che non ci avrebbero approvato certe leggi se erano
sprovviste dell'autorizzazione da parte della CEE.
La Giunta in quel momento disse no, perché la legge stabiliva
che entro 30 giorni la legge doveva tornare vistata o non vistata;
questo a tutela, come dicevo, della nostra autonomia. Con questo
non dico che è stato fatto male di non comunicare questi leggi, ma
non posso accettare che in questo rapporto si dica che non si sono
mandate le comunicazioni che si doveva mandare alla CEE.
E poi veniamo alla fase finale, almeno per quanto mi riguarda.
Da informazioni indirette avevamo saputo che c'era qualcosa a
livello CEE. Allora ci attivammo per avere dei rapporti con gli
uffici della CEE, con il rappresentante italiano presso la CEE,
persona squisita, che peraltro non potè dirci niente di più
favorevole, come risulta dalle documentazioni che sono state
presentate, e in seguito la convenzione venne approvata, vistata.
Mandai, non mi vergogno di dirlo, una lettera alla Finaosta e alla
SDS per avviare le fideiussioni previste dalla convenzione, perché
in quel momento, 2 aprile 1992, la Regione Valle d'Aosta non aveva
ancora ricevuto nulla da parte della CEE. E' altresì vero che
scrissi una lettera alla CEE, con la quale affermavo che la
convenzione non aveva ancora avuto attuazione. Qui vedo una piccola
parentesi, una piccola carogneria (se mi passate l'espressione),
non esatta perché si è richiesta ed ottenuta la fideiussione dalla
SDS. E' vero, non vi era nulla di strano perché in quel momento non
era ancora aperto nessun procedimento nei confronti della Regione
Autonoma Valle d'Aosta. Procedura che venne poi avviata soltanto -
da notizie CEE - verso la fine di maggio e comunque ne venne data
ufficialmente notizia a questa Regione solo il primo giugno 1992.
In quel caso nominammo gli avvocati, che credo siano ancora i
legali della nostra Regione, due validissimi colleghi che si
occupano quasi esclusivamente di diritto comunitario. Mi spiace
dover dire che non è vero quello che c'è scritto in questo
rapporto, che gli avvocati sconsigliano una difesa della
convenzione, e lo ha già esplicitato il Consigliere Pascale. Non
vorrei qui mettermi a leggere il parere
pro veritate
che
hanno mandato i legali; mi auguro che i signori consiglieri o lo
abbiano letto o lo leggano, perché il consiglio di quei legali era
semmai sottointendente una diversa attuazione, una difesa della
Regione nei confronti della CEE, sostenendo con dati giuridici alla
mano che i rapporti esistenti e le accuse che ci venivano rivolte
erano accuse infondate sia in diritto sia in fatto. Facendo un
ragionamento di carattere giuridico, arrivarono alla conclusione
che forse, tutto calcolato, conveniva difendersi nei confronti
della CEE, perché fino a prova contraria un deliberato negativo nei
confronti dell'Amministrazione regionale non esiste. Per cui mi
permettano i signori consiglieri che il fatto di dire che un
contenzioso a livello comunitario rappresenterebbe una limitazione
della immagine della nostra Regione a livello nazionale ed europeo
mi sembra una gran fesseria, perché ci sono almeno una decina di
Regioni che hanno dei rapporti piuttosto difficili nei confronti
della CEE, senza che questo abbia illeso il loro buon nome o la
loro immagine.
Mi sembra opportuno a questo punto che ricordi alcune cose al
Consiglio, proprio in relazione a quella che è stata la situazione
che si è venuta a creare dopo l'apertura di questa procedura.
Il comitato sostiene che sussisterebbero i presupposti di
applicazione dell'articolo 92 del trattato di Roma; invece i nostri
legali non ravviserebbero gli elementi che sono costitutivi di una
eventuale condanna della Regione: 1) il salvataggio di imprese
pericolanti; 2) il rafforzamento di una impresa rispetto ad imprese
concorrenti; 3) incidenza sugli scambi infracomunitari; 4)
cronicità dei finanziamenti.
Queste cose le leggo perché le dissi già allora, in tempi non
sospetti. Si sostenne dai nostri legali che non esistevano questi
quattro elementi, per far sì che la Regione venisse condannata da
parte della CEE. E si sosteneva che cosa? Poi è chiaro che la
Giunta può decidere di non difendersi, come ha fatto, può decidere
di revocare la SDS, è libera la maggioranza di fare quello che
ritiene opportuno, però direi a lor signori, specialmente a coloro
con i quali ho condiviso certi rapporti di maggioranza e di giunta,
che mi auguro che su una operazione di questa portata questa
maggioranza ne sappia portare un'altra, perché questo
significherebbe veramente rimettere in piedi l'economia della
nostra Regione. Purtroppo stiamo vedendo in questi Consigli che si
sta facendo solo ed esclusivamente quello che è stato preparato
dalla Giunta precedente, mentre qualcosa di nuovo non l'abbiamo
ancora visto. Ma ci auguriamo che questo avvenga al più presto.
Dicevo che non fu ravvisata l'esistenza di questi quattro
elementi, che avrebbero dovuto far condannare la nostra Regione. Si
sostenne invece, primo: il beneficio finanziario che ne consegue a
noi è assai rilevante ed è comunque superiore a quello previsto a
favore della controparte, perché qui si sono fatte delle
valutazioni piuttosto strane, forse per carenza di
informazione.
Nella convenzione con la SDS c'è un paragrafo ben preciso, nel
quale è stabilito che nel primo anno di gestione questa si sarebbe
impegnata a importare di più rispetto al 1990, che era stato preso
come anno immaginato, 800 miliardi, i quali dovevano
successivamente salire a 1300 miliardi. Non c'erano problemi a
questo riguardo, perché ci sono agli atti i bilanci della Mercedes
Benz Italia, e nel 1990 gli introiti della Mercedes ammontavano a
circa 3000 miliardi.
Con questo non dico che tutto quanto la Mercedes importava in
Valle d'Aosta sarebbe stato sdoganato in Valle d'Aosta, perché ci
sono stati dei problemi con il Trentino, il quale non aveva tanta
voglia che la Mercedes venisse a sdoganare in Valle d'Aosta e
lasciasse il territorio del Trentino, dal momento che il Trentino,
più fortunato di noi, percepisce sull'IVA da importazione i dieci
decimi.
E proseguo. Non sono - mi riferisco sempre all'articolo 92 del
trattato di Roma che prevede questa ipotesi - e non possono essere
ipotizzati danni alle imprese concorrenti, perché, data la novità
della iniziativa, non esiste nessuna azienda che attualmente svolga
tale attività nelle dimensioni di scala che l'iniziativa si
propone.
Gli stessi signori dell'autoporto, quando furono messi a
conoscenza ed entrarono in rapporto con la società e con la
Mercedes, furono abbastanza preoccupati della cosa, perché questo
significava un incremento delle loro possibilità operative, che
pure sono già buone, dell'ordine dei 2/3 in uomini necessari per
poter definire con estrema velocità questi sdoganamenti. Si resero
conto che loro stessi potevano avere delle difficoltà, ma che
comunque potevano entrare, in accordo con la SDS, a definire tutta
una situazione che sicuramente era estremamente interessante per
quanto riguarda la Regione. Perché il busillis di tutta quella
questione è che i primi rapporti che facemmo con la Mercedes,
questa disse: vengo, passo da voi, voi mi date un tanto e tutto
finisce lì. Mi è sembrata questa proposta estremamente
semplicistica, ed allora abbiamo individuato (oggi prendendoci la
scure di tante persone) di utilizzare questa grande società per
venire incontro a quelle che potevano essere le necessità di
carattere sociale della nostra Regione.
Pertanto iniziammo con la Mercedes a fare questi tipi di
discorsi, che all'origine non entrarono molto nelle orecchie della
Mercedes, ma alla fine si resero conto che il fatto sociale che
portavamo avanti era un fatto estremamente importante per noi e che
poteva conseguentemente essere valido anche per loro.
Oso dire che manca qualsiasi incidenza sugli scambi
infracomunitari, altra ipotesi del trattato di Roma, in quanto
l'iniziativa tende potenzialmente non già ad accrescere il volume
delle merci introdotte, che sono già elevate - e ricordo che il
Consigliere Riccarand fece in sede di discussione una sparata più o
meno giusta sull'incremento del traffico che ci sarebbe stato in
Valle d'Aosta; in realtà il traffico sarebbe stato estremamente
ridotto perché ci sarebbe stato un incremento di quelle dieci,
dodici, al massimo quindici bisarche giornaliere -, ma
esclusivamente ad incentivare l'immissione in libera pratica nella
Valle d'Aosta di una consistente percentuale dei beni che già
transitavano in Valle d'Aosta. Perché, come dissi allora e ripeto
oggi, e mi auguro che le cose siano cambiate, all'autoporto in
questo periodo mediamente sdoganavano circa il 12, 13, 14, forse il
15 percento delle merci che transitavano in Valle d'Aosta, per
andare nel territorio nazionale. D'altra parte in scala
estremamente ridotta la società autoporto aveva fatto qualcosa di
similare (cioè: tu passi ed io ti Do qualcosa) con la Volvo.
D'altra parte la Regione approvò una legge, che oggi addirittura
è stata portata al 2 percento, per incentivare gli sdoganamenti in
Valle d'Aosta, quindi per fare opera di promozione sotto questo
profilo, cosa che l'autoporto ha fatto negli anni. Anche tenendo
conto che solo il 12-13 o il 15 percento dei transiti abbiano
sdoganato in Valle d'Aosta, mi sembra che questo grande lavorio da
parte della società dell'autoporto non ci sia stato, o quanto meno
se non c'è stato, hanno ridotto quelli che avrebbero potuto essere
i danni conseguenti ad una riduzione degli sdoganamenti.
Altro punto è quello che parla della cronicità dei
finanziamenti; non esiste, e infatti vi è il carattere limitato nel
tempo del contri-buto, che costituisce uno degli elementi
indefettibili della conces-sione. Si diceva, sussistono i requisiti
della specificità regionale, e questo in base a comunicazioni della
commissione sui regimi di aiuti a finalità regionale, che aveva
emesso il comitato CEE.
Ho voluto forse in modo maldestro fare una piccola o lunga
cronistoria di questi rapporti che sono nati, che sono stati
cullati dal sottoscritto e in parte anche dalla Giunta regionale
che ho avuto l'onore di presiedere, alla quale di volta in volta
relazionavo, anche se devo dire che dopo la stipula della
convenzione comiciarono a nascere delle gelosie, invidie (non parlo
tanto degli Assessori) da parte di qualcuno che non vedeva con
estrema bontà o voglia questa convenzione, perché erano abituati a
fare e a disfare quello che volevano; quindi le lobbies economiche
hanno avuto la loro presenza in tutta questa vicenda.
Mi auguro che si trovi una soluzione nell'interesse della Valle
d'Aosta; non voglio ergermi o ergere la Giunta che ho presieduto
come una Giunta di personaggi capaci di fare una cosa di questo
genere, ma sicuramente mi vanto - e credo in questo di poter unire
a me coloro che erano in Giunta con me - di aver iniziato un
progetto di grande rilevanza europea, di grande rilevanza per la
nostra Regione.
Leggo qui - e questa è una scelta della maggioranza, della
Giunta, che mi può lasciare del tutto indifferente -: il 24
settembre il Presidente Lanivi scrive alla commissione CEE e ai
ministri competenti la volontà non solo di non dar corso alla
convenzione, ma di risolverla.
E' una scelta, signor Presidente, io non la discuto ma la
osteggio, perché ritengo che questa sia una - se mi passa
l'espressione, che non vuole essere irriverente - "cavolata",
perché credo che ognuno di noi, sia dal punto di vista personale,
che dal punto di vista di rappresentante di ente, ha il
diritto/dovere di tutelare la propria Regione o se stesso nelle
sedi competenti. A meno che tutto questo disegno sia un disegno
provocatoriamente politico, come si sussurra in giro, per cui
bisogna delegittimare quello che ha fatto Bondaz (e la sua Giunta -
aggiungo io), perché ci sono le elezioni e dobbiamo dimostrare che
era una stupidaggine quello che ha fatto, ora noi mettiamo le cose
a posto e sicuramente le cose andranno per il verso dovuto.
Per mio abito mentale non sono abituato a giocare al revanscismo
politico, è una cosa che non ho fatto quando ho avuto l'onore di
sedere nella poltrona di Presidente della Giunta, cosa che invece
vedo viene fatta, non dico quotidianamente ma molto spesso da
questa Giunta.
E allora, signori miei, ha ragione Pascale; non va più bene la
SDS, risolviamo pure il rapporto con la SDS, non è un grosso
problema, almeno per me. Ma allora ci dovete portare non una
delibera di cui si dice in questo verbalino: "Approva una proposta
di delibera al Consiglio regionale di autorizzazione al Presidente
della Giunta per la risoluzione consensuale della convenzione",
perché credo che ognuno debba giocare il proprio ruolo: il ruolo
della Giunta (che è un ruolo esecutivo) è quello di portare in
Consiglio - se vuole come ritengo voglia - la risoluzione della
convenzione, dal momento che tanto è già stata scritta una lettera
dal Presidente della Giunta senza sentire il Consiglio, che era poi
quello che aveva deliberato la convenzione. E allora ecco che nasce
successivamente, in data 3 ottobre, forse resisi conto della non
giustezza della cosa, la proposta di delibera al Consiglio di
autorizzare il Presidente alla risoluzione consensuale della
convenzione.
Allora, signor Presidente, o lei ci dice - e non solo per
contatti verbali, perché qui dobbiamo decidere, il Consiglio
regionale è un organo deliberativo - che i rappresentanti della SDS
accettano, con documenti alla mano, la risoluzione di questa
convenzione consensuale, e quindi gratuita o cose del genere, e a
questo punto non abbiamo nessuna difficoltà ad accettare non solo
l'autorizzazione, ma addirittura la revoca della convenzione.
Perché questa convenzione dovrà essere - comunque lei la voglia
vedere - revocata dal Consiglio regionale, anche se lei con un atto
a mio giudizio leggermente arbitrario ha ritenuto di scrivere una
lettera alla CEE dicendo che voleva risolverla, credo su
indicazione della Giunta o quanto meno dopo aver sentito la
maggioranza che la sostiene.
Non sono abituato a dare delle deleghe in bianco, mi dispiace
sarà una cattiva abitudine la mia, ma non sono abituato a dare una
delega in bianco quando non so cosa voglia dire risoluzione
consensuale della convenzione, perché la risoluzione consensuale
vuol dire un sacco di cose: vuol dire che non si paga niente, vuol
dire che si paga un sacco di soldi, vuol dire che si fa un'altra
società eccetera.
Personalmente non sono abituato a dare delle deleghe in bianco.
Con questo, con altrettanta franchezza, se lei ci dice: vogliamo
modificare la delibera e revocare la SDS con a fianco una proposta
innovativa, migliorativa, non ci sono problemi da parte nostra di
accettare questa revoca.
Vorrei avere delle informazioni più precise su quali sono
effettivamente i rapporti oggi tra Mercedes e Regione Valle
d'Aosta, perché se questi rapporti sono limitati alla costruzione
di un centro di formazione professionale e quindi di dare una
immagine di presenza della Mercedes - che è pur sempre una cosa
importante -, mi sembra che questa sia una visione estremamente
limitata di quelle che sono le potenzialità della nostra Regione in
relazione alle questioni della Mercedes.
Dopo di che ognuno gioca il proprio ruolo, ognuno ritiene
giustamente di dire quella che è la verità, ma purtroppo le verità
molto spesso hanno delle grosse sfaccettature, se viste da destra o
viste da sinistra.
Quello che mi stupisce - lo dico con un certo senso di amarezza
- è che attuali consiglieri e Assessori, che fanno parte di questa
maggioranza e che erano consiglieri e Assessori nella Giunta che ho
avuto l'onore di presiedere, non abbiano avuto la forza di dare
delle spiegazioni precise su questo argomento, perché ricordo che
per esempio l'Assessore Mafrica, poco tempo dopo essere divenuto
Assessore, mi chiese con una certa giustezza cosa poteva fare per
questo problema della Mercedes, in quanto di sua competenza. E se
l'Assessore Mafrica non mi smentisce, diedi incarico al dirigente
dell'Assessorato, che ha seguito fin dall'inizio le operazioni
della Mercedes, di tenerlo al corrente, a parte le cose che dicevo
io in Giunta. Così come volle essere informato, per ragioni
similari, il Presidente della Finaosta, e diedi a Cilea, che seguì
anche lui l'evolversi di questa situazione, le indicazioni del
caso.
Ho terminato e chiedo scusa se sono stato un po' lungo. Avrei
avuto da dire probabilmente ancora molte altre cose, ma il tempo mi
è tiranno e se sarà necessario interverrò una seconda volta.
Presidente Ha chiesto di parlare il Consigliere Riccarand, ne ha
facoltà.
Riccarand (VA)
La grande operazione Mercedes non ha
partorito neppure un topolino piccolo piccolo, stante i risultati
che oggi abbiamo. Dopo il grande tonfo dell'operazione Olimpiadi,
adesso assistiamo al grande tonfo della operazione Mercedes. I due
grandi progetti strategici con cui le varie Giunte, che hanno
amministrato la Regione, hanno aperto gli anni 1990, si sono
rivelati due progetti fallimentari.
Non ho nessun ruolo e nessun dovere di ricostruire la storia di
questa travagliata vicenda della convenzione Regione - SDS e mi
limiterò a dare un giudizio politico, e spiegherò per quale motivo
esprimo a nome del Gruppo Verde Alternativo un certo tipo di
valutazione e di voto sul documento che viene proposto oggi al
Consiglio.
Avevamo dato un giudizio negativo alla convenzione Regione - SDS
e avevamo espresso un voto contrario, di cui vorrei ricordare oggi
le motivazioni che abbiamo dato allora in aula. Quella convenzione
prevedeva un intervento che avrebbe determinato il sacrificio, la
utilizzazione di un'area vastissima di territorio, in una Regione
come la nostra che di territorio utile per insediamenti produttivi
ne ha molto poco; l'area prevista era un'area di 300mila mq, così
come prevedeva il protocollo di intesa del marzo 1991.
I risvolti occupazionali previsti da questa convenzione erano
molto limitati e sicuramente la cifra di 500 persone buttata lì nel
protocollo di intesa del marzo 1991 non aveva nessuna rispondenza
reale con il tipo di insediamento che si voleva fare. Si trattava
in realtà di un grande magazzino, di un grande parcheggio per auto
con relative strutture per i pezzi di ricambio; non era un
insediamento produttivo, è stato spacciato come tale ma non era
sicuramente un insediamento produttivo, era una attività
commerciale che non aveva nessuna possibilità di creare intorno a
sè un indotto significativo. Anche i benefici finanziari per le
casse della Regione, lo avevamo detto fin da allora, erano
destinati comunque a scomparire nell'arco di pochi anni; anche se
fossero rimasti nel regime transitorio dell'IVA, ma questo regime
transitorio finisce, noi ragioniamo semplicemente sempre nei
termini brevissimi dei mesi che ci stanno davanti, ma il 1997 è
dietro l'angolo e si pensava di creare una grande operazione che
finiva nel 1996, i cui benefici finanziari, comunque la si metteva,
sarebbero finiti alla fine della fase transitoria.
Un castello in aria che contrastava chiaramente fin dall'inizio
con delle normative che esistono a livello nazionale e a livello
internazionale, una operazione che avrebbe determinato un
incremento significativo di traffico di TIR attraverso la nostra
Regione, quando abbiamo invece la necessità di ridurre questo
livello di traffico e di allontanare tutto quello che incentiva il
traffico pesante attraverso la nostra Regione.
Voglio ricordare che i camion che trasportano ancora adesso le
Mercedes che passano dall'autoporto di Aosta, fanno un giro più
lungo del normale, un giro che costa alla società circa un milione
di lire in più di costo aggiuntivo per camion, che noi ripaghiamo
con gli interessi per poterli far passare di qua.
In definitiva, era una operazione dal fiato corto, una
operazione finanziaria furbesca ma anche un po' truffaldina, basata
su una concezione dello sviluppo che ancora una volta faceva leva
su fattori esterni alla nostra Regione e non sulle forze interne
della Valle d'Aosta.
E queste erano state le motivazioni, che adesso ho riassunto
brevemente, con cui il 18 dicembre 1991 abbiamo dato voto contrario
alla operazione SDS; siamo stati l'unico Gruppo consiliare a votare
contro, ma riteniamo di aver espresso un voto responsabile rispetto
ad una operazione che responsabile non era, come poi si è
visto.
In quel momento, 18 dicembre 1991, io non sapevo e credo che
gran parte del Consiglio non sapesse che già c'era in piedi un
carteggio importante fra la CEE e la Giunta regionale, che già
contestava il protocollo del marzo precedente. Mi sono stupito,
leggendo questo resoconto che permette di avere un quadro
complessivo, nell'apprendere che nel settembre del 1991 già la
commissione CEE chiede tramite la rappresentanza italiana a
Bruxelles una informazione su l'accordo RAVA-Mercedes, e il 18
settembre 1991, quindi tre mesi prima della discussione in
Consiglio e della convenzione, il Presidente della Giunta comunica
a Bruxelles che il protocollo di intesa RAVA-Mercedes Benz Italia
non ha avuto seguito. Come non ha avuto seguito, se stavano
preparando la convenzione da votare in Consiglio? Qui c'era un
tirare il sasso e nascondere la mano, un qualcosa che non
funzionava. Fra l'altro il Consiglio, almeno io non ero a
conoscenza di questi precedenti che sicuramente avrebbero motivato
ancora più a fondo il giudizio critico su quella operazione.
Comunque, la convenzione è stata votata nel dicembre 1991 e poi
è successo quello che sappiamo. C'è stata una reazione
significativa all'interno del Parlamento italiano, veniva ricordato
prima Usellini, ma insieme a lui c'erano anche altri parlamentari;
c'è stato l'avvio di un procedimento vero e proprio di infrazione
delle regole comunitarie da parte della CEE, con una procedura che
può anche avere delle conseguenze pesanti sul piano finanziario
anche per la nostra Regione se non si chiude, perché ci sono dei
costi e delle conseguenze finanziarie che si possono dover
sopportare.
Siamo arrivati ad un passo che a nostro avviso è in questo
momento inevitabile, cioè arrivare ad una risoluzione di questa
convenzione Regione - SDS, che era una risoluzione che non aveva
reali prospettive.
Il nostro giudizio è che con questo tipo di grandi progetti in
realtà non si fa altro che agitare delle bandiere propagandistiche,
va a finire che si perde solo del tempo rispetto alle cose serie da
fare. Si è in sostanza inseguito un fiume di denaro troppo facile.
Ricordo che nei comunicati fatti nel marzo del 1991 si parlava di
1000 miliardi in più di entrate nel bilancio della Regione, come se
questa fosse una cosa che ci sarebbe caduta dal cielo per chissà
quale grazia divina.
Invece di preoccuparsi di fare della buona amministrazione,
invece di preoccuparsi di essere un po' risparmiosi e di fare una
politica dell'entrata in grado anche di attingere alle risorse
locali che ci sono, invece di investire oculatamente in settori
produttivi il denaro della Regione, si preferisce avventurarsi in
queste grandi operazioni che poi si rivelano, come abbiamo visto,
operazioni fallimentari.
Dal nostro punto di vista l'operazione Mercedes è bene che
finisca, perché è una operazione da cui la Valle d'Aosta non ha
nulla da guadagnare; è una operazione dell'effimero, è un inganno.
Siamo d'accordo con il documento che è stato presentato dal
Presidente della Giunta, anche se si tratta di una fase di
passaggio ma in una direzione che condividiamo, che è quella di
arrivare alla risoluzione completa di questa convenzione. Se il
documento rimane nella forma che è stata presentata al Consiglio,
il nostro sarà un voto favorevole.
Presidente
Ha chiesto di parlare il Consigliere
Viérin, ne ha facoltà.
Viérin (UV)
Au cours de la dernière séance du Conseil,
nous nous sommes déjà penchés sur le problème de la convention avec
la société SDS, et ce en raison d'une motion qui avait été
présentée par M. Pascale et d'autres Conseillers.
Afin d'approfondir et examiner les différents aspects liés à
cette convention, le Conseil avait décidé de renvoyer la question
en commission, en convoquant à cet égard une réunion de la IIe et
de la IVe Commission.
Les commissions se sont réunies le Président du Gouvernement a
présenté à ce propos un rapport complet, qui est résumé dans le
compte rendu qui a été ensuite distribué à tous les Conseillers.
J'espérais ainsi que les différents thèmes liés à cette convention,
auraient pu avec cet examen des commissions, être éclaircis. Je
croyais qu'aujourd'hui le Conseil régional se serait penché sur les
perspectives futures, en évitant de retourner au passé, pour
attribuer des responsabilités. Je crois que nous sommes maintenant
dans la phase finale, qui n'est pas de mise en place de certains
rapports avec Mercedes ou avec SDS, mais qui représente le point
d'arrivée de cette affaire. La convention que le Conseil régional a
approuvé au mois de décembre 1991, est une convention qui
aujourd'hui n'est pas défendable. Tant'il est vrai que la
proposition formulée par le Gouvernement est de casser cette
convention d'une façon consensuelle.
Or, le consensus signifie qu'il ne s'agit pas d'un acte
unilatéral de la Région Vallée d'Aoste, mais qu'il s'agit d'une
décision concertée, concordée avec SDS et avec Mercedes. A cet
égard je crois que nous devons tous prendre acte qu'il s'agit d'un
choix obligé. Je ne veux pas répéter ce qui est affirmé dans le
texte de la résolution. La Région a déjà répondu aux remarques de
la commission économique européenne. Elle l'a fait au mois de mai
1992, mais ces éclaircissements "non sono stati ritenuti
risolutivi" de la part de la même commission, qui a ouvert
officiellement une procédure d'infraction sur la base de l'article
93, point 2, du traité de Rome.
Je crois donc que le choix pour l'Administration régionale
aujourd'hui est un choix, je répète, obligé, si nous voulons - et
j'ai cru comprendre que certaines interventions les réclamaient -
maintenir nos possibilités de trouver une solution à un problème
d'ordre économique, à un problème de mise en valeur d'une zone
stratégique, telle l'autoport.
A cet égard je veux rassurer M. Pascale que nous gardons haut le
sens de l'autonomie. C'est en vertu de ce sens de l'autonomie que
certaines réflections et certaines remarques ont été formulées
quant aux retombées des rapports avec SDS et avec Mercedes pour ce
qui est du centre de formation professionnelle et de design. En
lisant la documentation fournie, nous pouvons constater que le
souci fondamental du gouvernement est celui de trouver les
solutions pouvant assurer l'intérêt de la communauté valdôtaine, et
non pas pour, une question d'image, simplement affirmer que
certains accords ont été conclus sans tenir en considération les
obligations qui en découlent pour la Région Vallée d'Aoste. Il y a
là un sens véritable de l'autonomie, et la volonté de ne pas
confondre ses rêves avec la réalité. La réalité, même si
déplaisante, nous devons la considérer et à cet effet je crois que
le choix est obligé.
Cela ne signifie pas que nous ne voulons plus considérer cet
aspect, que nous ne voulons plus prendre en considération ce
problème, mais, au contraire, en tenant compte des événements qui
se sont produits, affirmer la volonté d'insérer ce problème dans un
contexte plus ample, dans un contexte plus général, qui puisse
tenir compte également des aspects économiques, des aspects
productifs, des aspects - comme je disais - de mise en valeur de
toute une zone, en dépassant ainsi les aspects d'ordre et de nature
exclusivement financière.
Il est vrai, M. Pascale dans son intervention a mis la barre
vers le futur. Il s'est posé des questions quant aux volontés et
aux projets du Gouvernement et de la majorité, et je crois que
c'est la façon la meilleure pour aborder ce problème. Néanmoins M.
Pascale continue à soutenir que cette convention peut être
appliquée et donc de ce point de vue il oublie lui tout le passé,
il oublie tout ce qui s'est produit auparavant, tous les événements
qui nous ont amenés aujourd'hui à prendre cette décision. A cet
égard je ne peux que confirmer les déclarations exprimées avec M.
Chenuil à la fin de la réunion de la IIe et de la IVe commission.
Je crois que c'est un sentiment qui est partagé par beaucoup de
Conseillers. Je le dis sans polémique, simplement en prenant acte
(finalement) du déroulement d'une certaine situation.
Nous avons mis en évidence un manque d'information sur ce thème,
c'est un fait réel. Je veux citer simplement trois exemples. Le
premier, le protocole d'entente, signé au mois de mars. Au cours de
plusieurs séances du Conseil régional, quand on se référait au
protocole d'entente, on était régulièrement accusé de parler ou de
nous référer à quelque chose qui n'existait pas. On parlait de
"lettera di intenti", mais on nous a toujours dit au sein de cette
assemblée qu'il n'y avait pas de protocole d'entente.
Les procès-verbaux sont là pour le prouver. Pour toute une
période il n'y avait pas de protocole d'entente. Maintenant nous
avons pris acte que non seulement ce protocole d'entente existait,
qu'il avait été signé, mais que, également, sur ce protocole
d'entente il y avait déjà un contentieux avec la commission des
communautés économiques européennes.
Manque d'information également quant aux rapports entre SDS et
Mercedes. Lors de la discussion de la convention après l'exposé de
M. Bondaz, du Président du Gouvernement, nous avions mis en
évidence les déséquilibres existant entre les avantages que la
Région garantissait à SDS et la ristourne pour la Région. Nous
avions déclaré: "Cette convention aurait dû être signée avec
Mercedes, nous traitons par contre avec un importateur sans
contrepartie réelle, dans des conditions de déséquilibre. Et nous
avions formulé des requêtes d'éclaircissement, en demandant
expressément: "Est-ce qu'on est en train de traiter avec
Mercedes?"
Les réponses du Président du Gouvernement avaient été claires,
précises: "Sì, SDS è il braccio operativo della Mercedes". Sur la
base de ces affirmations, sur la base également d'un jugement plus
général sur les perspectives que cet accord avec Mercedes aurait pu
avoir pour l'Administration régionale, nous avions à l'époque voté
à faveur de cette convention.
Je dois donc avouer ma surprise pour avoir pris connaissance
d'une lettre, qu'au mois de janvier 1992 Mercedes Benz Italia
S.p.A. a adressée au Président du Gouvernement. Dans ce cas, le
manque d'information est flagrant et les informations, les données
- ce sont les déclarations de Mercedes Benz Italia S.p.A. - se sont
révélées fausses et mensongères. Je veux donner lecture de quelques
passages de cette lettre. Après que le Président du Gouvernement
avait au cours de l'examen de la convention toujours souligné:
"Convenzione con Mercedes, o SDS che chiamar si voglia, SDS braccio
operativo della Mercedes, discorso con una grande casa e una grande
società per l'insediamento di un'industria che ci porti un nome.
Dietro alla SDS c'è la Mercedes; braccio economico, funzionale
della Mercedes è la SDS".
Alors, coup de théâtre, je ne sais pas comment le qualifier
autrement M. Prange et Messner, au mois de janvier 1992 écrivent au
Président du Gouvernement: "Con grande stupore abbiamo preso nota
della sua intervista pubblicata dalla stampa in data 20 novembre,
nella quale vengono da lei fornite delle spiegazioni relativamente
alla Mercedes Benz, che non corrispondono assolutamente ai fatti.
Dobbiamo insistere affinchè le notizie false apparse sulla stampa
vengano immediatamente rettificate, dato che altrimenti (c'est
important, vu qu'on a insisté sur les rapports qu'on devait tenir
avec Mercedes Benz) la Mercedes Benz non è più nella situazione di
portare avanti il progetto, al quale attualmente si sta lavorando
per un centro di formazione e di design della Valle d'Aosta.
Durante tutte le fasi delle nostre trattative con lei e con la
Giunta valdostana abbiamo sempre, e in modo inequivocabile, fatto
presente che la Mercedes Benz realizzerà un progetto nella Valle
d'Aosta solo nel caso in cui questo non sia in contrasto con le
disposizioni e con gli interessi della Repubblica Italiana, e
soprattutto non contravvenga alla CEE".
A cet égard, comment ne pas apprécier que dans la résolution
l'on affirme: "Nell'osservare il trattato CEE e la normativa
nazionale vigente c'è l'intenzione di riconsiderare modalità e
forme di collaborazione". C'est non seulement le voeu de
l'Administration régionale, mais également la requête de Mercedes
Benz.
"Dopo molteplici contatti - c'est toujours M. Prange et Messner
- con lei, con la nostra casa madre in Germania e con le autorità
della CEE a Bruxelles, avevamo raggiunto l'accordo collegiale di
variare il nostro progetto, così come allora appariva nel
protocollo di intesa, in modo da renderlo idoneo nel rispetto della
normativa CEE, e cioè che la Mercedes Benz avrebbe realizzato
solamente un centro di formazione di design nella Valle d'Aosta, e
per questo avrebbe avuto il supporto della Regione valdostana.
Questo le è stato confermato con nostra lettera del 21 ottobre 91".
Et ce presque deux mois avant que le Conseil régional discute et
vote la convention avec SDS "In sede di successivo colloquio con
lei avvenuto in data 22 novembre 91, abbiamo nuovamente ribadito
che la Mercedes Benz avrebbe ora elaborato questo progetto. Abbiamo
spiegato con la massima chiarezza che la Mercedes Benz Italia
S.p.A. nulla aveva a che fare con la società di servizi SDS da lei
menzionata nella sua intervista, sia per quanto riguarda il
capitale che l'operatività, e che la Mercedes Benz Italia ci teneva
molto che questo fosse noto. Pertanto è falso e trae in inganno se
la stampa riporta come citazione sua che la SDS può essere
considerata in questa operazione come il braccio economico della
casa automobilistica tedesca. Questa notizia, se non viene
pubblicamente e immediatamente da lei smentita, porta al fatto che
la Mercedes Benz Italia non potrà realizzare il previsto progetto
del centro di formazione e design nella Valle d'Aosta, in quanto
senza ombra di dubbio ciò sarebbe in netto contrasto con le
normative CEE e quindi esula dalla volontà della Mercedes Benz
Italia e della casa madre". Je me rappelle qu'après l'approbation
de la convention, a l'attitude du Président du Gouvernement avait
changé. Après avoir affirmé au mois de décembre que SDS était "il
braccio operativo", par la suite il n'y avait plus aucun rapport
entre SDS et Mercedes. Maintenant nous le comprenons, mais à
l'époque on avait à avoir quelques problèmes de dédoublement de
personnalité. "E' molto importante per la Mercedes Benz Italia che
ella smentisca e corregga nella forma più adeguata nei confronti
della opinione pubblica i fatti non correttamente illustrati dalla
stampa relativamente alla convenzione con la SDS e alla convenzione
ancora da negoziare con la Mercedes Benz Italia.
E' di primaria importanza per la Mercedes Benz Italia che
vengano chiariti i seguenti criteri: la Mercedes Benz Italia non ha
alcun legame con la SDS, nè contrattuale nè di partecipazione al
capitale o di altra natura, la SDS non rappresenta alcun braccio
economico della Mercedes Benz Italia. Ci dispiace dover insistere
sul suo immediato intervento chiarificatore, che corregga
pubblicamente le inesattezze apparse nel quotidiano in questione.
In caso contrario la Mercedes Benz si vedrebbe suo malgrado
costretta a non poter proseguire con il progetto del centro di
formazione e design e neppure a poter continuare con gli
sdoganamenti ad Aosta, che ancora oggi avvengono".
L'affirmation qu'il y a eu manque d'information est tout à fait
légitime. Mais il y a plus. Troisième volet: les rapports avec la
commission des communautés économiques européennes. En présentant
la convention, M. Bondaz avait déclaré: "Dobbiamo tenere in debita
attenzione le difficoltà dei rapporti con la CEE, difficoltà che
sono superate in base all'articolo 95 del trattato CEE; la cosa è
ampiamente superata. Oggi - 18 décembre 1991 - non abbiamo delle
difficoltà.
Le difficoltà che abbiamo dovuto superare con la CEE sono state
numerose, ma abbiamo definito un qualcosa che dovrà essere valutato
nel senso più bello che si è andato a fare". Non seulement le
problème n'était pas résolu, mais déjà au mois de septembre 1991 la
commission des communautés économiques européennes avait demandé
des renseignements sur le protocole d'entente. De plus, au mois
d'octobre "...la Cee scrive nuovamente alla Regione di non avere
avuto le informazioni richieste" et elle menace au mois d'octobre
1991 "di avviare le procedure di infrazione ex articolo 93.2". Rien
n'a été fait. Mais il y a encore un aspect à souligner. Au mois de
janvier 1992 la commission déclare avoir pris acte du fait que le
protocole d'entente avec Mercedes n'a pas eu exécution. Très bien,
mais elle ajoute: "Invita peraltro a comunicare e notificare
qualsiasi decisione ed evoluzione che l'operazione assumesse in
futuro". Si nous lisons attentivement le traité de Rome, on ne peut
se limiter à une firme. Il s'agit d'aides en général et on ne fait
pas référence à une société spécifique.
A mon sens l'Administration régionale devait communiquer, et non
pas de se faire écrire au mois de mars 1992 par la même commission
qu'elle a "appreso dai giornali della decisione del Consiglio
regionale in merito alla convenzione con SDS e chiede urgentissime
informazioni in merito", surtout - pour reprendre ce que vient de
dire M. Bondaz - si au Conseil régional il avait dit que SDS
signifiait Mercedes.
Il ne pouvait donc pas ignorer l'invitation de la commission
économique, vu qu'au mois de décembre pour M. Bondaz SDS et
Mercedes étaient la même chose. La requête des communautés
économiques, même si nous voulons interpréter cette requête d'une
façon minimale, concernait de toute façon pour M. Bondaz Mercedes,
alias SDS.
A cet égard je ne veux pas continuer parce que, comme je disais
auparavant, j'espérais que la réunion de la commission aurait
éviter de retourner sur ce thème de refaire son histoire.
C'est la prise d'acte d'une situation et surtout de la gestion
d'une opération que nous pouvons, sur la base des données qui
maintenant sont à notre connaissance, pour le moins qualifier de
superficielle.
Je ne peux donc que confirmer le manque d'information et que le
Conseil régional - ou une partie du Conseil régional - ne
connaissait pas les vraies données du problème et que certaines
décisions ont été donc prises sur la base de données et
d'informations qui par la suite se sont révélées mensongères.
Je crois qu'il est maintenant nécessaire de tourner la page. Il
faut prendre acte de tous ces événements et si nous voulons garder
un minimum de possibilité d'intervention pour sauvegarder un aspect
important de notre vie économique, nous devons tout d'abord
procéder à la résolution consensuelle de la convention. Et ce, afin
de répartir de zéro pour insérer ces rapports dans un contexte plus
ample, dans une logique qui ne se limite pas uniquement à
considérer les aspects financiers de l'opération, mais qui puisse
tenir compte de la nécessité de mise en valeur de toute la zone de
l'autoport et des problèmes y afférents.
C'est pour ces raisons, comme nous l'avons fait au cours de la
réunion des commissions, que nous voulons remercier le Président
Lanivi pour l'information complète qui nous a donnée et que nous
partageons les indications, les orientations, contenues dans cette
résolution. Nous voterons à faveur de la même résolution.
Presidente Ha chiesto di parlare il Consigliere Milanesio, ne ha
facoltà.
Milanesio (PSI)
Sono già state fatte diverse
ricostruzioni di questa vicenda, voglio solo aggiungere poche cose
a quelle che sono già state dette.
Premesso che concordo totalmente con l'intervento fatto dal
Consigliere Pascale, voglio però aggiungere alcune considerazioni
che sono utili per quei consiglieri che non hanno avuto tempo o
voglia di leggersi la documentazione agli atti, e anche per la
stampa che diligentemente fa il suo lavoro e quindi vuole informare
i cittadini, ed è bene che li informi in misura completa. Perché
nelle varie illustrazioni che sono state fatte, nella ricostruzione
della vicenda Mercedes c'è chi ha posto l'accento su alcuni
aspetti, c'è chi lo ha posto su altri, e poi ce ne sono altri
ancora che, pur essendo agli atti, non emergono in una evidenza
solare.
Quindi inviterei il Presidente della Giunta di trasmettere alla
stampa gli atti che sono stati dati in visione ai consiglieri della
nostra Regione, affinché se li possano leggere e affinché i nostri
valenti giornalisti possano esercitarsi sui fatti e poi esprimere
delle opinioni, perché in questo Consiglio questa sera ancora una
volta si è cercato di dare delle ricostruzioni un po' tendenziose
delle vicende.
Credo che non sia sfuggito a nessuno, perché qui nessuno può
fare professione di ingenuità, che raramente questo Consiglio
quando vota una delibera non sa cosa c'è dietro la delibera; quello
che non posso accettare della ricostruzione del Consigliere Viérin,
che peraltro ha fatto un discorso estremamente aperto e
costruttivo, e gliene do atto, è la lettura unilaterale della
lettera di Mercedes Benz Italia, quando si sa che agli atti c'è un
documento firmato dallo stesso autore di questa lettera, che chiede
una opzione sul 51 percento della società SDS da esercitarsi entro
il 1993. Lettera firmata dal titolare della SDS e dal Presidente
della Mercedes Italia: quindi c'è un accordo.
Quindi, mentre il Consigliere Viérin poteva benissimo leggere
questa lettera senza arrossire, perché non l'ha scritta lui, credo
invece che al Presidente della Mercedes Benz, se avesse dovuto
leggere questa lettera, gli si sarebbe allungato il naso come a
Pinocchio. Ma, questo, per la verità. Comunque invito tutti a
leggersi gli atti, perché non basta leggere il sommario degli atti;
questo sommario è preciso in fatto di date, non è fedele in fatto
di contenuti, lo ha già rilevato il Consigliere Pascale. Può essere
una dimenticanza.
Può essere una interpretazione non capziosa data da chi non ha
gestito gli avvenimenti. E mi riferisco ai funzionari che hanno
trattato queste pratiche. Quindi sarebbe bene che si facesse una
lettura attenta di queste cose, e allora da una lettura attenta di
queste cose, che tipo di giudizio (personalmente bene inteso) mi
sento di dare?
Una vicenda certo complicata, una vicenda situata in quella
terra di nessuno che è fra il rispetto delle norme comunitarie e la
volontà di una Regione di reagire ad una crisi economica, sociale
ed occupazionale; fra la volontà di una comunità di avere un
futuro, di aver individuato un partner, e cercare in qualche modo
di forzare le situazioni e le parole per avere questa possibilità
di sviluppo.
Ebbene, signori consiglieri, questa è stata la volontà che ha
animato la Giunta precedente, la quale non è certamente immune da
errori, omissioni, responsabilità, incertezze, ma questo credo che
possa essere imputato a tutti quelli che cercano di agire e di fare
l'interesse comune.
Certamente, in questa vicenda ci sono degli interessi di
carattere regionale, di carattere generale, ci sono degli interessi
privati, ed è dalla commistione non sempre facile di questi
interessi che viene fuori una proposta, che è stata approvata da
questo Consiglio regionale, e mi riferisco non al protocollo di
intesa che aveva il valore che aveva e che era un momento di quella
vicenda, era il momento iniziale, era il momento della presa di
contatto, era un momento per così dire ancora grezzo della vicenda,
dove da una parte c'era Mercedes e dall'altra c'era Regione.
Poi si capì che Mercedes da una parte e Regione dall'altra,
ufficialmente, direttamente e concretamente, in tutta questa
vicenda potevano incorrere nei fulmini delle divinità che siedono a
Bruxelles. Su questo Mercedes si articolò come meglio credette
allora.
SDS non viene fuori dal "grembo di Giove", improvvisamente. Il
Presidente della Giunta di allora disse che era il braccio
operativo: se non lo avesse mai detto, sarebbe stato meglio, perché
questo ha creato dei problemi; ma in realtà era - non so come
definirla, leggete gli atti - una consociata, una società di
comodo, una società strumentale, una emanazione, una creatura, non
so cos'altro.
Comunque avete capito perfettamente anche voi che era legata a
Mercedes, ma legata con dei rapporti sottostanti, che naturalmente
sono agli atti, di cui poi tutti sapevano in questo Consiglio,
perché il Presidente della Giunta, in commissione, disse più cose
che in Consiglio. Tutti le sapevano benissimo queste cose, poi
naturalmente c'è chi fa finta di non saperle neanche adesso, o dà
una lettura dei fatti che oblitera dei documenti.
Morale della favola: il Consiglio regionale con un solo voto
contrario, il solito Riccarand, votò quella convenzione con
soddisfazione e secondo me con nessuna ignoranza dei fatti e degli
atti, oppure forse delle ignoranze ma molto relative; non si
ignorava la sostanza del problema, si sapeva benissimo che avremmo
aperto un braccio di ferro con la CEE.
Qui non voglio fare polemica, non si sa ancora come sono
arrivati questi documenti; le notizie di stampa non si sa ancora
come sono state fatte circolare. A me risulta che è arrivato un bel
plico alla CEE con dentro una serie di ritagli stampa, che
riguardavano la vicenda della Valle d'Aosta, con una importante
lettera di accompagnamento e anche con le pizze delle riprese
televisive che sulla vicenda erano state fatte in Consiglio, nella
presentazione della convenzione e nella firma degli atti, insomma
una documentazione completa, per cui i commissari CEE, se per caso
non leggevano i giornali e se per caso non ci aveva già pensato
Moussanet che scrive su Sole 24Ore a dirle in tutti i modi e a
farle capire in tutte le salse, e se non ci avevano pensato dei
concorrenti eventuali a far arrivare delle segnalazioni, ci pensava
qualcuno che mandava ai commissari CEE una documentazione completa,
completissima, anche con i documenti filmati, che come si sa sono
un documento verità. Per la prima volta c'è anche l'uso della
televisione nei confronti della CEE.
Tutto questo è una cosa legittima (ci mancherebbe!) perché si
porta a conoscenza di un organo preposto a vigilare delle cose
quello che è successo in Valle d'Aosta. I commissari ne prendono
una contezza direi forte, molto robusta, e naturalmente aprono
questa procedura di infrazione. Come si comporta la Regione di
solito di fronte ad organo di controllo, o comunque ad organi che
sono chiamati ad interferire con le decisioni che assume questo
Consiglio regionale, questa Giunta regionale? Di solito, una volta
assunta una decisione, difende questa decisione, come fanno quasi
tutti. Questa Regione si difende sempre, anche quando le cause sono
perse si difende comunque, e secondo me fa bene. In questo caso
però non si difende, in questo caso chiede dei pareri ai
consulenti, i quali come sempre danno dei pareri sibillini, perché
poi sui consulenti avrei qualcosa da dire, come uomo politico sia
ben chiaro. Da quello che dicono i consulenti dell'amministrazione
regionale tutto si può capire, una cosa e il suo contrario, ed è
anche un po' il caso di questi pareri illustri messi agli atti.
Però c'è una cosa che non si poteva capire con evidenza palmare ed
è quello che ha scritto chi ha redatto questa breve memoria, perché
si dice che c'era un parere negativo ma questo parere non salta
fuori da nessuna parte. Se avesse detto: c'è un parere
problematico, forse diceva la verità, ma un parere negativo proprio
non esiste.
Il Consiglio, quindi, penso che dopo tutti questi interventi e
questi contributi abbia un'idea abbastanza precisa di cosa è
successo. Ci interessa molto parlare di quello che è successo? No.
Ristabilita la verità storica, mi sembra che non ci interessi
proprio niente parlare di quello che è successo; noi vorremmo tanto
parlare di quello che potrebbe succedere, che dovrebbe succedere se
la Giunta fosse attiva in un procedimento di questo tipo. Il tipo
di delibera che il Presidente questa sera propone, non mi sembra
che vada nel senso di far fare dei passi avanti; definirei questa
proposta rispetto alla deliberazione del luglio del 1992 di questo
anno, che chiedeva una rinegoziazione della convenzione, una
proposta all'insegna del: avanti piano, quasi indietro.
Ora, che bisogno ha il Presidente della Giunta, titolare di un
potere in parte autonomo, certamente di proposta, titolare anche di
un pacchetto di voti consiliari della maggioranza, di venire a
chiedere al Consiglio regionale una autorizzazione a cercare una
risoluzione consensuale, sulla quale ci sarebbe già un affidamento
verbale? Il Presidente della Giunta ci fa solo perdere del tempo,
perché poteva benissimo presentarsi qui con la risoluzione di
questa convenzione, visto che c'è l'accordo, e noi avremmo preso
atto e avremmo chiesto che cosa si intende fare adesso. Forse lui
voleva darci la possibilità di discutere oggi per dirgli: allora,
se questo succede, cosa faremo? Noi siamo interessati a sapere in
che misura la convenzione, sulla quale siamo disposti a portare
delle modifiche, non tanto per non incorrere nei fulmini della CEE,
perché secondo me valeva la pena di resistere, e ci sono fior di
avvocati che sono pronti a resistere se solo la Regione volesse; ma
la Regione non vuole.
Abbiamo capito che il motto che ispirava Gramsci, cioè quello
dell'ottimismo della volontà e del pessimismo della ragione, qui
viene coniugato al contrario. Qui c'è il pessimismo della volontà,
cioè questa maggioranza non vuole difendere una convenzione perché
non ci crede più; l'ha votata quando era all'opposizione e - a
parte quelli che erano alla opposizione e oggi sono in maggioranza
- quelli che erano nelle due maggioranze mi sembra che siano dei
convitati di pietra in questa vicenda, perché non aprono bocca, non
hanno niente da dire, gli andava bene prima, gli va bene adesso,
gli va bene tutto. Questo è molto importante, ne prendiamo atto. A
noi andava bene fino ad un certo punto prima, ci va bene molto poco
adesso, e lo spieghiamo concretamente.
A noi non interessa - l'ha detto Pascale, lo ha ribadito Bondaz
- quale sarà il soggetto che alla fine farà una convenzione con la
Regione, a noi interessa di salvare il più possibile di quella
convenzione, perché è la sostanza che ci interessa. Ora, quando due
interlocutori, uno pubblico e uno privato, si mettono attorno ad un
tavolo, sottoscrivono una convenzione, prendono degli impegni,
questi impegni non sono solo mica della Regione verso il privato,
sono anche del privato verso la Regione.
C'erano dei posti di lavoro, c'erano una serie di procedure,
c'erano degli sdoganamenti da fare, c'erano una serie di punti
molto precisi. Il giorno che noi abbiamo rescisso, sia pure
bilateralmente con sorrisi, ma non credo tanto, perché questa non
sarà una rescissione (per quel che posso immaginare) non onerosa,
perché abbiamo preteso delle fideiussioni, sono state fatte delle
società, insomma io dico solo c'è un contratto, si chiede la
rescissione di questo contratto.
A questo punto, signori miei, dire non è successo niente,
scusateci, vi abbiamo fatto perdere un po' di tempo, abbiamo illuso
l'opinione pubblica, perché i politici per qualcuno sono dei
prestigiatori che si inventano delle fole, proiettano delle ombre
cinesi sul muro (in questo caso le ombre cinesi erano quelle della
Mercedes e della SDS), abbiamo scherzato, arrivederci e grazie, non
credo proprio che questo sia quello che il Consiglio regionale deve
decidere, nè questa Giunta.
Quindi oggi non possiamo approvare questa proposta, perché è una
proposta che non dice niente di più di quello che avevamo già detto
nel mese di luglio, e ci preoccupa anche infinitamente di più,
perché da luglio ad oggi è passato tutto questo tempo senza che si
arrivasse a nessun risultato concreto.
Quindi noi voteremo contro questa proposta; voteremo contro
perché siamo per rinegoziare, così come lo eravamo nel mese di
luglio, e se rinegoziare vuol dire andare alla risoluzione
bilaterale del contratto per fare un altro contratto, siamo qui,
non abbiamo nessun pregiudizio nè con SDS nè con altri
soggetti.
Quello che ci interessa è salvare una prospettiva che non era un
bidone per la Regione, sia ben chiaro, perché persone responsabili
hanno fatto delle firme, hanno preso degli impegni e questi impegni
non possono sparire nel nulla perché ci siamo spaventati della
tiratina di orecchi che ci ha dato la CEE, senza neanche resistere
e senza neanche andare a spiegare le nostre buone ragioni.
Dico che questo atteggiamento non è un atteggiamento
responsabile, non è un atteggiamento produttivo, è un atteggiamento
che può sottintendere (mi auguro che non sia così) un sottile
veleno, che è quello di dire: "Avete visto quello che ha fatto la
precedente maggioranza? Erano tutte balle, tutte fumisterie, tant'è
che adesso, cari signori che lavorate in dogana, all'autoporto, ve
ne andate a casa e non c'è nessuna alternativa, ma la colpa è loro
perché potevamo in tempo intravedere come risolvere questi
problemi, c'è l'ufficio del lavoro eccetera".
Non voglio fare della polemica, voglio solo invitare a cercare
di essere concreti. Questa deliberazione non è una deliberazione
che va in una direzione concreta, non è un passo avanti. Portiamo
delle proposte, è compito del Governo, è obbligo del Governo fare
delle proposte su questa cosa, è il Governo che governa, non è il
Consiglio che governa. Faccia delle proposte e noi siamo qui, le
esamineremo, e se saranno utili nell'interesse di questa Regione le
approveremo, non abbiamo nessuna volontà precostituita e non
abbiamo nessuna ostilità precostituita.
Presidente
Ha chiesto di parlare il Consigliere
Martin, ne ha facoltà.
Martin (ADP)
Eviterò di fare tutta la storia di questa
vicenda, anche perché altri prima di me l'hanno fatta in maniera
compiuta, vista dalle diverse angolazioni; anzi, mi dispiace che su
un problema di questo genere si continui ancora un po' a fare il
gioco delle parti, ossia la minoranza deve dire qualcosa, la
maggioranza deve controbattere, quando penso che ormai siamo
chiamati tutti quanti ad assumere degli atteggiamenti molto
responsabili e a cercare di dare il nostro modesto contributo per
risolvere questa questione. Perché questa è una questione che, come
ha detto qualcuno prima, riguarda numerosi lavoratori, riguarda
delle entrate fiscali della nostra Regione e quindi va trattata in
un certo modo.
Non avrò degli atteggiamenti filosofici ma piuttosto pragmatici,
e venendo brevemente al problema, devo dire che ho condiviso,
quando ero seduto nei banchi della Giunta, questo accordo con
Mercedes e continuo a condividere un accordo con Mercedes, perché
penso che sia estremamente importante per la nostra Regione
addivenire ad un accordo con la Mercedes. Importante per i problemi
occupazionali, a cui accennavo prima: non dimentichiamo che presso
l'autoporto di Pollein sono in pericolo numerosi posti di lavoro a
breve termine, e non dimentichiamo dei positivi influssi che
avrebbe un accordo con Mercedes per quanto riguarda le entrate
fiscali.
Mi stupisce un po' che questo accordo abbia sollevato un coro di
critiche dalla CEE, anche perché ho l'impressione che questo tipo
di problema non sia molto diverso da altre convenzioni che abbiamo
fatto per la installazione di numerose aziende in Valle d'Aosta,
tutte volte a cercare di salvaguardare l'occupazione nella nostra
Regione. Forse la forma era diversa questa volta, ma la sostanza
era certamente la stessa; si trattava di portare una azienda, una
impresa in Valle d'Aosta, per cercare di risolvere dei problemi
occupazionali in una situazione abbastanza tragica, che si fa
sempre più tragica con l'avvicinarsi dell'1 gennaio 1993.
Ma è inutile stare a discutere di questi problemi; i problemi
con la CEE purtroppo ci sono e oggi siamo nella condizione che
questo accordo con Mercedes è bloccato, per cui qui non si va nè
avanti nè indietro. C'è il serio pericolo che, perdurando questa
situazione, la Mercedes se ne vada altrove, e noi sappiamo che ci
sono altri pronti ad accogliere questa impresa e a fare con essa
degli accordi, pertanto i nostri problemi certamente non verrebbero
risolti.
Credo che, arrivati a questo punto, preso atto della bontà di
questo accordo, preso atto del blocco della situazione - perché
siamo in una situazione completamente bloccata -, dobbiamo pensare
alle prospettive future, dobbiamo pensare cosa possiamo fare per
sbloccare questa situazione e per cercare di dare delle prospettive
a coloro che lavorano presso l'autoporto. Perché anche io penso che
sia molto difficile, in mancanza di questo accordo, dare delle
altre prospettive a quei lavoratori, anche se sono previsti corsi
di formazione, in quanto è un settore che difficilmente potrà
produrre delle altre iniziative di lavoro.
Quindi siamo tutti d'accordo su questo punto, però ci si disputa
su questa delibera, che a mio avviso manca di una parte, perché
questa delibera autorizza il Presidente della Giunta regionale a
risolvere in maniera consensuale la convenzione con la SDS, però si
ferma a quel punto, non dice nient'altro. Penso che questo sia
certamente il primo passo da fare, cioè la risoluzione consensuale
se vogliamo procedere, ma penso che sia altrettanto importante che
in questo deliberato venga messo un secondo punto in cui si impegni
la Giunta regionale a ricercare con ogni mezzo la possibilità di
trattare con la SDS (o con altre imprese, che abbiano comunque
titolo), in modo da poter raggiungere quegli obiettivi economici ed
occupazionali che avevamo indicato nella convenzione del 4 marzo
1992.
Questo penso si possa fare e forse se si farà questa
integrazione alla delibera, probabilmente potremo anche trovare un
fronte molto più largo e magari anche comune all'interno del
Consiglio, per poter dare un contributo a questo problema.
Mi riserverò, al termine della discussione generale, di chiedere
5 minuti di sospensione per poter verificare con la Giunta
regionale e le forze di maggioranza la possibilità di inserire
questo ulteriore comma nel deliberato.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Non ho particolari competenze su
questo argomento, quindi il mio sarà sicuramente un intervento
confuso e non puntuale come quello di tanti colleghi che hanno
parlato prima. Ma siccome avevo votato in piena coscienza a favore
di questa convenzione, in qualche maniera qualcosa mi sento di
dire.
L'impressione generale che ho avuto dal lungo dibattito in
merito è che alla fine l'unico che ne esce veramente bene è il
Consigliere Riccarand. Lui non vuole le autostrade, non vuole le
fabbriche, non vuole dare lavoro a nessuno, dice che l'unica cosa
da fare è mettersi sotto ad un albero aspettando che caschino le
mele marce, quindi tutte le volte che non si fa niente, si alza su
contento e dice: "Avete visto? Siete una manica di cretini, non
capite niente". E' una filosofia, tra l'altro una filosofia
rispettabile, egregia per certi versi, e ne esce bene, perché lui e
gli altri verdi (i Verdi Verdi), che verranno con me la settimana
prossima a fare una manifestazione con me ad Aosta, cioè questi due
movimenti verdi che si presenteranno alle prossime elezioni
raccoglieranno insieme parecchi voti, ammesso che riescano a
raccogliere le firme.
Comunque il Consigliere Riccarand ne esce bene, complimenti,
perché lui dice che non bisogna mai far niente, quindi ha
ragione.
Chi, secondo me, esce male magari non è presente in questa aula.
Il Consigliere Riccarand ha fatto una osservazione intelligente, ed
io ascolto sempre con attenzione quello che lui dice, quando
collegava questa vicenda alla vicenda delle olimpiadi. E' vero, il
suo rimprovero a tutti quanti noi, perché anche sulle olimpiadi io
avevo preso una posizione a favore, è quello di dirci che vogliamo
fare troppo, che è meglio non fare. Ma, se ci ricordiamo, la
vicenda delle Olimpiadi perché è andata in fumo? E' andata in fumo
perché i siluri sono partiti da casa.
Allora, mentre il Consigliere Riccarand parlava, quando dopo il
Consigliere Milanesio ha fatto il discorso di qualcuno che ha
lanciato i siluri a Bruxelles e ha messo in testa a tutti questi
tromboni della CEE che bisognava fregare la Valle d'Aosta, non sono
mica convinto che i siluri contro la convenzione siano partiti da
Usellini o da Roma, anche perché il povero Usellini di siluri ne ha
pochi, visto che lo hanno anche trombato alle elezioni. Ho la
sensazione che il vero dramma rispetto a questa vicenda sono le
carognate, i colpi bassi, vergognosi, perché dati nell'ombra,
magari partiti non dico da qua dentro, ma negli "environs" di qua
di Carema, non oltre Carema.
In questa deliberazione ad un certo punto si dice: adesso
dobbiamo recedere la convenzione per evitare conseguenze negative
non solo sotto il profilo economico ma anche sul profilo della
immagine a livello nazionale ed europeo. Apro una parentesi:
nazionale, ma cos'è: la nation valdôtaine? Rispetto all'immagine
faccio il mio discorso molto pacato. Come? In campagna elettorale
tutta la banda Daffori andava in giro per la Valle d'Aosta a dire
che questa era la Lista dell'autonomia, che doveva fare il braccio
di ferro per difendere l'autonomia della Valle d'Aosta, e adesso la
stessa banda Daffori, nel momento in cui viene attentato ad una
volontà del Consiglio regionale, della Regione, da parte di quattro
deficienti che stanno a Bruxelles e ai quali interessa solo
difendere una immagine di Europa dei mercanti, che deve distruggere
le identità, i poteri, le volontà, questi qua calano giù le brache
e dicono: "Va bene, mettetecelo pure in quel posto perché avete
detto di farlo". Ecco l'immagine che andrà in giro da questa sera:
che alla prima volta che questa Europa, che non ci piace, che non
ci interessa, di cui non vogliamo fare parte perché fatta così è
una Europa controproducente, viene al braccio di ferro contro di
noi, noi diciamo che va tutto bene, accettiamo.
Allora abbiamo il coraggio di cancellare la parola autonomia dal
vostro programma, non fregatela più la gente andando a dire che voi
siete autonomisti e che volete difendere la Valle d'Aosta. Certo,
il gioco sotto non riguarda soltanto lo specifico, se riguardava
questo accordo in se stesso, i discorsi potevano ancora aprirsi,
era tutto discutibile; qui è una concezione dei rapporti che
vogliamo instaurare. Ma come? Abbiamo votato fior di risoluzioni,
ci siamo messi a fare tutti i grandi discorsi possibili ed
immaginabili, che la piccola Valle d'Aosta qui e là, su e giù, e
poi in concreto, di fronte ad un ricatto che vede i grossi poteri,
i grossi interessi, che vogliono privilegiare altre zone e altre
logiche, andare ad attentare ad una nostra decisione, noi diciamo:
"Per carità, l'hanno detto loro, non possiamo andare contro a
quello che hanno deciso."? Non possiamo andare contro? Ma non
andare contro vuol dire proprio che sul piano dell'immagine, caro
Consigliere Viérin, gli autonomisti fanno la figura dei
cioccolatai, dei "gianduia".
Qui siamo arrivati al livello più basso della concezione
dell'autonomia, perché è inutile che voi in campagna elettorale
andiate in giro a dire che volete arrivare a Roma a fare il braccio
di ferro, poi votate per Amato, perché giustamente avete votato per
Amato, ma a parte questo, di fronte ad un pericolo, di fronte ad un
attacco ad una decisione nostra, perché legalmente è ineccepibile,
dov'è Grimaud? Non era Grimaud che andava a parlare in giro di
indipendenza della Valle d'Aosta? L'ha detto lui ed io ero
d'accordo, ma quando l'ha detto ha scandalizzato tutti, ed ora, di
fronte a quattro tromboni della CEE che vanno ad attentare ad una
decisione nostra, lasciamo stare. Qual è la sostanza? Capisco il
gioco delle parti, maggioranza, minoranza, tutte queste fiabe qua,
e mi rendo conto che era troppo piacevole per qualcuno dare in
testa a Bondaz, è simpatica la cosa, ma questo gioco delle parti ha
stufato.
Cioè se voi continuate a prendere in modo strumentale gli
interessi vitali della gente, gli interessi di una concezione
dell'autonomia per questo gioco delle parti, perché adesso litigate
e poi domani sarete insieme, poi chissà cosa farete, avete votato a
favore e adesso dichiarate che non votate più, non fate altro che i
giochi della politica "politichese" all'italiana. Ma lasciateli
fuori dalla Valle d'Aosta, non è questo il modo di fare gli
interessi dell'autonomia.
E' la stessa autonomia di cui avete la bocca sempre piena, in
tutti i momenti, e poi nel concreto l'immagine è andata a pallino
in contrasto con quello che dite voi, sul piano dell'immagine
autonomista, nel momento in cui non si resiste di fronte a delle
scelte che vanno contro gli interessi della nostra gente. Per cui a
tutti i gargarismi, a tutte le masturbazioni che da adesso in poi
voi farete sull'autonomia non crederà più nessuno, e saranno quello
che sono: masturbazioni e gargarismi. E la gente avrà il sacrosanto
diritto anche dopo questa fiaba qua di non credervi più, perché non
vi siete resi conto che la gente non vi crede più. Se arrivate al
punto (dov'è il Consigliere Louvin?) di ipotizzare delle leggi
elettorali truffa per cercare di impedire al nuovo di entrare qua
dentro, è perché vi siete resi conto che questo modo di impostare
le cose, di fare politica, alla gente comincia a dare fastidio
anche in Valle d'Aosta.
Ha ragione il Consigliere Martin che dice: lasciamo aperto
qualcosa; certo, non solo bisogna lasciare aperte delle
possibilità, ma bisogna smetterla di giocare sugli interessi della
gente per i giochi politici, perché a voi, cari colleghi, delle
olimpiadi non vi fregava niente, foste stati in maggioranza voi
altro che referendum! L'unico che ci credeva davvero era il
Consigliere Riccarand e quelli del manifesto di Villeneuve; voi
avete galoppato sulla storia delle olimpiadi solo perché era un
pretesto perché su quello mettevate in difficoltà la maggioranza
che c'era prima. Su questo è accaduto lo stesso, perché a chi ha
lanciato i siluri non fregava niente delle legalità, eccetera, il
problema era che sapeva benissimo che su quello si costruiva un
qualcosa di positivo. Certo, il grande difetto - ha ragione il
Consigliere Riccarand - che ha avuto la maggioranza che c'era
prima, di cui facevo parte, anche se qualcuno adesso preferirebbe
dimenticarlo, era quello di aver avuto la presunzione di volare
alto (dov'è Bajocco?). Invece delle solite cose, si era ipotizzato
qualcosa di più.
C'è stato qualcuno che dal punto di vista legale ha
perfettamente ragione, perché il coltello dalla parte del manico ce
l'hanno loro: bisogna fare l'Europa unita, prima cosa bastonare la
Valle d'Aosta, questa è la logica. Di fronte a questa logica, come
si può reagire? In due maniere: o in un modo subalterno, però non
chiamatevi più autonomisti, oppure in un modo decente. Come avevo
detto la volta scorsa, tutte le volte che da Roma c'è qualcuno che
vuole attentare ai diritti sacrosanti della Valle d'Aosta, bisogna
rispondere come bisogna rispondere, a maggior ragione di fronte a
questa faccenda qua. E invece no. Allora vuol dire che è tutto
strumentale, allora vuol dire che c'è della gran retorica, allora
vuol dire che c'è solo della demagogia, ci sono i giochi politici;
però diciamolo, abbiamo il coraggio di dirlo che questo è un gioco
delle parti politico e che degli interessi della gente non importa,
che i 500 posti di lavoro non importavano a nessuno.
Questa è la logica che sta venendo fuori e io non l'accetto; di
fronte a questa impostazione delle cose veramente devo dire ad alta
voce, per quel poco che conta la mia opinione, ma finché sono qui
conta, che è un modo sbagliato, è un modo inaccettabile di fare gli
interessi della Valle d'Aosta, perché con questo sistema, con
questo buttare anche su questi temi una impostazione di parte,
bassamente strumentale, si fa brutta figura tutti. E giustamente
poi la gente ci castiga, vi castiga.
Presidente
Ha chiesto di parlare il Consigliere
Aloisi, ne ha facoltà.
Aloisi (PSI)
Dal dibattito in quest'aula in merito a
questa vicenda emerge un fatto che ritengo di enorme gravità, e
l'ha accennato il collega Gremmo nel suo intervento, cioè si fa
molta demagogia, ma soprattutto questa demagogia viene fatta da
questa maggioranza e da questa Giunta. Una maggioranza e una Giunta
che sono incapaci di fare delle proposte e sono incapaci di cercare
di sanare una drammatica situazione. Oggi stiamo discutendo del
problema della Mercedes, del problema della SDS e non ci rendiamo
conto che i lavoratori lassù hanno già ricevuto la lettera di
licenziamento. Stiamo disquisendo su delle argomentazioni
giuridiche, su dei pareri di avvocati, mentre laggiù i lavoratori
ormai sono licenziati; non ci poniamo il problema della gravità
occupazionale che esiste all'autoporto, ma non solo all'autoporto,
che esiste alla Ilva Cogne, che esiste dappertutto. Questo dimostra
l'assoluta mancanza di responsabilità di questa Giunta e di questa
maggioranza, che non vuole cercare di sanare e tentare di risolvere
questi problemi. Non sono le mie delle affermazioni campate in
aria, lo dico con documentazione e con prove probanti, perché il
Presidente della Giunta ci porta a conoscenza di cose che poi
risultano agli atti, come ha illustrato in modo egregio il collega
Pascale, completamente sfasate e non veritiere.
Nel momento in cui abbiamo delle dichiarazioni del collega
Viérin, il quale ha iniziato il proprio intervento dicendo: "Mi
sarei augurato oggi che questo Consiglio guardasse al futuro e non
si voltasse indietro a discutere del passato", mi domando con quale
faccia. Quando si è votato la convenzione, dov'era Viérin, l'Union
Valdôtaine, l'Assessore Mafrica, che era Assessore allora e lo è
ancora oggi, il gruppo del PDS? Quella gente che ieri ha gestito
queste cose, oggi si ritrova dall'altra parte della barricata e,
guarda un po', si mette a fare demagogia, come ha detto prima il
collega Gremmo, mentre la situazione diventa sempre più drammatica,
mentre i problemi rimangono irrisolti.
Poi un altro aspetto importante emerge da questo dibattito,
emerge dal vostro comportamento. Cosa è successo nella questione
delle olimpiadi? Che la proposta era stata iniziata allora dalla
vecchia maggioranza, dall'allora Presidente Rollandin e dall'allora
Assessore Faval, poi è cambiata la maggioranza ed ecco la demagogia
di quelle forze politiche, che si sono schierate contro le
olimpiadi. Lo stesso dicasi adesso per questa vicenda: una
operazione che andava incontro alle situazioni drammatiche di
disoccupazione della nostra Regione, portate avanti dalla vecchia
maggioranza, oggi che c'è stato il ribaltone bis, questa
maggioranza, questa Giunta fa di tutto per affossarla, perché non
vuole risolvere i problemi, perché fa soltanto della demagogia,
perché pensa solo a quello che poteva essere un vantaggio politico,
a quelle forze politiche che hanno portato avanti questo discorso
in prospettiva delle prossime elezioni regionali.
Questo è un dato di fatto, è una constatazione. E allora qui è
ora di cambiare metodo, è ora di cambiare sistema, perché la crisi
delle istituzioni, la crisi dei partiti politici deriva proprio da
questo atteggiamento, da questo modo di fare politica. Qui non si
fanno gli interessi della collettività, della popolazione, qui si
cerca soltanto di fare il gioco delle tre carte, dove si dice il
falso e poi si viene qui e si dice il contrario di quello che si
era detto prima. Non si tenta di risolvere i problemi e lo dimostra
la presentazione di questa volontà di revocare questa convenzione
con la SDS senza avere portato, assieme a questa possibilità di
revoca, una alternativa. Non esiste alternativa; si chiude tutto
quanto, la gente viene licenziata, e dopo qual è il risultato? Il
risultato è quello che forse aveva accennato prima il Presidente,
che l'agenzia del lavoro aprirà presto un ufficio laggiù per fare
che cosa? Per indirizzare il personale su qualche ipotetico posto
di lavoro o alternativa occupazionale? Cioè, non si prenda in giro
la gente, lo si dica chiaro quali prospettive ci sono; ecco il
punto chiave sul quale dovremo decidere e trovare una soluzione
chiara, precisa, nei confronti di quella gente che perde il proprio
posto di lavoro.
Qui stiamo parlando da quattro ore per dire soltanto fesserie,
per dire solo contraddizioni, perché abbiamo visto prima i
documenti che ha letto Viérin e ha letto solo quello che
interessava a lui; poi abbiamo ascoltato la lettura di altre
documentazioni da parte di altri colleghi che dicono esattamente il
contrario, ma la realtà la sapevamo tutti.
La realtà è che l'accordo con la Mercedes - questo è il punto
chiave su cui non si deve fare della demagogia - purtroppo andava
contro i regolamenti CEE e questo lo sapevamo tutti. Allora, se ci
sono stati questi disguidi, è perché si è tentato di superare
quell'ostacolo per non incorrere nei provvedimenti della CEE.
Quindi non si può venire qui oggi ed accusare la vecchia
maggioranza di aver voluto fare o strafare, mentre adesso bisogna
revocare punto e basta; bisogna venire qui con dei programmi
precisi per risolvere i problemi della gente, questa è la realtà. E
questo atteggiamento purtroppo manca in questa maggioranza e in
questa Giunta.
Sono questi i problemi che bisogna affrontare e fino adesso, dal
mese di maggio, nel momento in cui c'è stato il cambiamento di
maggioranza fino ad oggi, questa Giunta, questa maggioranza non ha
prodotto nulla. Il problema drammatico della Cogne esiste, è lì
tuttora, ancora non si sa niente di quello che potrà essere il
futuro di questa azienda; altre situazioni drammatiche le vediamo
tutti i giorni e qual è la soluzione che prospetta questa
maggioranza? Il silenzio, la demagogia. Questo è il dato di fatto
che emerge e che purtroppo è un aspetto negativo, perché in questo
momento tutte le forze politiche dovrebbero essere unite per
cercare di trovare la soluzione per andare incontro a queste
situazioni drammatiche, di gente che si trova da un giorno
all'altro senza lavoro e con una famiglia sulle spalle.
Mi auguro che ci sia una presa di coscienza da parte della
Giunta soprattutto e di quelle forze politiche che ieri erano da
una parte e oggi si ritrovano dall'altra parte e smentiscono tutto
l'operato che hanno fatto ieri. Questa è la demagogia che dobbiamo
evitare.
E poi ci domandiamo come mai la gente è stufa della politica,
come mai la gente non ne vuol più sapere dei partiti: è perché si
fa solo demagogia, non si affrontano i problemi reali della gente.
Questa è la realtà drammatica che emerge da questa situazione.
Presidente Ha chiesto di parlare l'Assessore all'Industria,
Commercio e Artigianato Mafrica, ne ha facoltà.
Mafrica (PCI-PDS)
Credo che chi esprime preoccupazione
per le condizioni in cui si troverà la nostra Regione nei prossimi
mesi e nei prossimi anni faccia una valutazione seria.
Indubbiamente la nostra è una piccola Regione con risorse limitate,
che si trova in un contesto nazionale che peggiore di quale è oggi
difficilmente è ipotizzabile.
D'altronde anche a livello europeo le ultime vicende della
Danimarca, della Francia, la guerra delle monete, hanno dimostrato
che non sarà così lineare la costruzione dell'Europa del dopo
novantatrè. Abbiamo un problema importante sotto esame, un problema
che riguarda da una parte l'occupazione, dall'altra le entrate
della nostra Regione; credo che su questo problema occorra
razionalità, occorra capacità di mettere insieme le forze, perché
gli ostacoli da superare non sono pochi. Sono convinto che aver
intrapreso la strada di un accordo con la Mercedes sia stata una
scelta giusta e mi pare che effettivamente le condizioni in cui
questo accordo veniva condotto abbiano indotto a imboccare una
strada sempre più stretta, che ad un certo punto è stata bloccata
dalla commissione della CEE.
Credo però che alcune cose concrete dimostrino la volontà della
Giunta di proseguire nelle forme più opportune in quel discorso.
Abbiamo approvato prima delle ferie estive la legge che portava al
2 percento le quote per incentivare i passaggi attraverso la dogana
di Aosta.
Dopo una breve sospensione dei passaggi delle Mercedes, essi
sono ripresi. Credo che questo non sia capitato per caso, ma questo
dimostra che relazioni e rapporti sono stati intrattenuti.
A me sembra che la relazione del Presidente della Giunta abbia
evidenziato due elementi importanti che voglio anche io
sottolineare: il ruolo strategico che si vuole attribuire all'area
dell'autoporto nei traffici commerciali, nei servizi della nostra
Regione.
La volontà di recuperare la sostanza dell'accordo con la SDS
nelle forme però che non ci contrappongano con la CEE. Credo che
insistere in un contenzioso che ha già avuto fasi precedenti non
positive, possa portare a peggiorare la situazione; credo invece
che sia più utile cercare una strada nuova, quale è quella che si
sta cercando in questo momento, di riuscire ad ottenere rapporti
con la Mercedes, passaggio e sdoganamento delle auto Mercedes in
Valle d'Aosta, senza ricevere da parte della CEE degli ostacoli.
Questo mi pare il senso della volontà della Giunta e in questo
senso credo che possano anche essere accolte favorevolmente le
osservazioni del Consigliere Martin.
Presidente
Prima di proseguire e di dare la parola al
Consigliere Beneforti, vorrei chiarire che per la prosecuzione dei
lavori sarebbe il caso di tenere una riunione dei Capigruppo alla
fine della discussione generale, perché andiamo a scadenza della
seduta pomeridiana e quindi per l'aggiornamento dovremo comunque
confrontarci.
Ha chiesto di parlare il Consigliere Beneforti, ne ha
facoltà.
Beneforti (DC)
Ho avuto l'opportunità, dopo che
l'avevo richiesto ieri, di leggermi questa mattina la
documentazione che ho trovato presso la Presidenza del Consiglio.
Documentazione che mi è stata fatta leggere lì dalla dolce
fanciulla che ho trovato e che mi ha detto che non potevo avere
certamente nessuna fotocopia della documentazione in oggetto. Mi è
dispiaciuto stasera constatare che noi non l'abbiamo avuta, ma che
da parte della maggioranza la si è avuta e la si è letta anche in
questa sede.
Presidente
A chi l'ha chiesta? All'usciere? Ho sempre
dato il massimo della documentazione.
Beneforti (DC)
Signor Presidente, se non mi vuole
credere, non mi creda; l'ordine che aveva avuto la fanciulla era
quello di invitare me e il Consigliere Ricco di sedersi sul divano
dell'ufficio del Presidente, perché era assente, di leggerla e poi
di riportarla, perché fotocopie non ne avrebbe date.
Quindi devo dire che concordo con il Consigliere Milanesio
quando dice che questa documentazione deve essere distribuita alla
stampa, certo, ma anche ai consiglieri di minoranza. Sono convinto
che anche qualche organo di informazione l'ha già avuta, perché la
RAI, che ha preparato questo avvenimento di stasera anche con un
repertorio che ha messo in onda, sono convinto che avrà ricevuto la
documentazione per tempo. Questa RAI che si guarda bene dal mettere
in rilievo quello che viene fatto dall'attuale minoranza, ma che
pensa molto bene a mettere in evidenza quello che fa l'attuale
maggioranza. Ma su questo torneremo in altre sedi, vedremo come
fare nei confronti di certi giornalisti, che sono succubi (almeno
sembra) del movimento di maggioranza relativa di questo Consiglio
regionale.
Dopo aver letto la documentazione che mi è stata fatta leggere,
non mi è risultato che i dati che erano stati forniti in Consiglio
regionale all'approvazione della convenzione non fossero veritieri.
Anzi, ritengo che in quella documentazione esista certamente la
realtà di come si sono svolti i fatti, e questa documentazione va
letta per intero e non solo a pezzi e bocconi.
Il Presidente della Giunta lo ha detto in commissione, lo ha
ripetuto in questa sede, ha affermato che la risoluzione della
convenzione è una strada obbligata, che occorre eliminare ogni
contrasto con la CEE, che occorre ridefinire i rapporti con la
Mercedes, che occorre rivedere in una ottica diversa il ruolo della
SDS. Non concordo con questa posizione del Presidente, perché
qualcuno ha detto che questa posizione del Presidente della Giunta
e della maggioranza è una posizione demagogica, che si intende fare
della demagogia. Io invece vedo in questa presa di posizione, in
questo documento che intende azzerare il lavoro che si è fatto nel
passato, la ricerca di delegittimare quanto ha fatto la precedente
Giunta. Questa è un'azione politica che pur di delegittimare quanto
ha fatto la precedente Giunta, arriva ad azzerare e a passare sopra
a problemi occupazionali, economici e finanziari che riguardano la
nostra Regione.
L'insediamento produttivo toccava 250 unità lavorative; ci si
deve dire quale alternativa si dà per l'occupazione dei 250 posti
che erano previsti. Non basta dire che occorre rivedere la
convenzione, io ripeto che l'intesa che avevamo fatto con la
Mercedes e poi la convenzione con la SDS era stata una scelta
giusta, che poteva portare in Valle d'Aosta una certa occupazione e
un certo introito economico nelle casse della Regione. Allora per
delegittimare non facciamo salti nel buio.
Certo, c'è la contestazione della CEE; ma quando non c'è stata
contestazione nei confronti di questa Regione? Eppure abbiamo
sempre reagito. C'è stato contestazione da parte del Parlamento, da
parte di deputati, ultimamente da parte del Ministro delle Regioni,
Costa, che contesta le Regioni a statuto speciale, ma abbiamo tutti
reagito, abbiamo tutti preso una posizione nei confronti del
Parlamento, dei deputati, di Usellini, di Costa. Si è dato una
risposta a tutti e abbiamo difeso, dando queste risposte, la nostra
autonomia; alla CEE no, perché? Voglio capire perché alla CEE non
ci si può opporre, per difendere la nostra autonomi, questo è
quello che voglio capire, e mi si deve spiegare, perché se Lanivi
riesce a spiegarmelo io voto a favore del documento. Mi deve
spiegare perché non facciamo una azione nei confronti della CEE per
far rispettare la nostra autonomia.
L'autonomia non si fa rispettare solo a senso unico, contro lo
Stato italiano, perché quello che ci sta facendo la CEE forse non
ce lo ha mai fatto.
Non si tiene conto della nostra situazione occupazionale nel
settore industriale, non si tiene conto della situazione che si
prospetta per il turismo nella nostra Regione, non si tiene conto
della situazione che si può prospettare anche nel settore agricolo,
che ha tutti i supporti assistenziali, se non entrano più nelle
casse della Regione certi finanziamenti.
Ma ci vogliamo domandare queste cose? Allora quando si viene qui
bisogna porre delle alternative.
Il Consigliere Martin diceva che qui non si va nè avanti nè
indietro, dobbiamo vedere cosa possiamo fare per il futuro, per
dare occupazione. Mi domando questa Giunta - Bajocco ricorda sempre
che sono solo tre mesi che c'è - quali risposte ha dato alla
problematica della Cogne. Alcuni che fanno parte di questa
maggioranza pretendevano ad aprile, in 60 giorni, e si sono messi
anche loro in una commissione di maggioranza e minoranza per un
piano della Cogne. E cosa è stato realizzato? Nei confronti del
personale dell'autoporto, il Consigliere Aloisi ha fatto vedere la
lettera di licenziamento; in commissione il Presidente Lanivi
sosteneva che aveva parlato con il Sottosegretario Fabbri e si
stava movimentando per trovare una soluzione, e che in attesa
bisognava frenare le aziende degli spedizionieri perché non
arrivassero al licenziamento, in modo da trovare delle alternative
sul piano sociale, sul piano dell'occupazione eccetera. Oggi le
aziende degli spedizionieri non credono neanche alle promesse di
questa Giunta e mandano le lettere di licenziamento, perché se
avessero creduto agli impegni di questa Giunta non avrebbero
mandato le lettere di licenziamento ai lavoratori delle società di
spedizione.
Quindi per noi questa delibera non è neppure monca; non è da
proporre. C'è da rivedere tutta la problematica, ci sono da fare
degli approfondimenti? Ebbene, facciamo tutti gli approfondimenti
possibili. Andiamo a vedere con la SDS, andiamo a vedere con la
Mercedes, perché qui non si deve uscire facendo capire alla
opinione pubblica, come certi organi di informazione vorranno far
capire all'esterno, che la maggioranza precedente ha illuso per
quanto riguarda i posti di lavoro, che non si potevano realizzare.
E se questo non è, e se non è vero che non volete delegittimare il
lavoro che era stato portato avanti dalla Giunta precedente, io
faccio una proposta, signor Presidente non quella di sospendere il
Consiglio per vedere - come diceva il Consigliere Martin - se si
aggiunge nel documento di impegnare la Giunta a ricercare
soluzioni, perché l'abbiamo impegnata per la Cogne, l'abbiamo
impegnata per altre cose e abbiamo sempre fatto Caporetto da tutte
le parti. Quindi noi dobbiamo dare mandato a chi? Avessimo avuto,
Consigliere Martin, almeno delle risposte. Io presento
interpellanze e interrogazioni, ma a queste ci si limita a
rispondere si vedrà, si farà, sempre per il futuro, in modo da
addormentare la situazione per arrivare a passare le elezioni
regionali del 1993, illudendo la gente che questa Giunta è quella
che affronta i problemi e li risolve.
La realtà non è affatto questa. Succede come nel 1988 con
l'accordo IRI-Regione, se andate a rileggere certi articoli che ho
scritto, vedrete che quello che dico oggi lo dicevo ieri, cioè
quell'accordo era un'illusione per passare le elezioni politiche in
quanto quell'accordo certamente non avrebbe dato risultati. Siamo
al 1993, si intenta un nuovo modo di fare una gestione dell'Ilva
Cogne per cercare di passare questo periodo elettorale, per
illudere la gente e a farla credere ancora in determinati movimenti
e in determinate prospettive.
Pertanto la proposta che vi faccio, se è vero che non volete
delegittimare quello che ha fatto la precedente Giunta, è di
incontrarci, a livello di commissione o come volete, con il sig.
Tocci, presidente della SDS, con la Mercedes. Facciamo degli
incontri a livello di commissione, discutiamone ancora, andiamo a
vedere cosa c'è dietro l'angolo di questa situazione.
Presidente Lanivi, se lei ha avuto contatti con il sig. Tocci
che le ha dato il consenso, se lei oggi è convinto di portare
avanti questa posizione e di delegittimare quello che abbiamo fatto
noi in precedenza, le dico che non deve aver timore neanche di
incontrarsi a livello di commissioni consiliari con i
rappresentanti della Mercedes e con i rappresentanti della SDS
Noi non abbiamo alcun timore a mettersi attorno ad un tavolo per
trovare una soluzione, pur di salvare quei 250 posti e
nell'immediato salvare il posto di lavoro dei dipendenti degli
spedizionieri che hanno ricevuto la lettera, che ancora non si sa
se il Governo li metterà in cassa integrazione, perché per loro non
è prevista. E le aziende degli spedizionieri non accettano di fare
corsi di formazione, altrimenti non mandavano le lettere di
licenziamento.
Quindi, se vogliamo cercare di restituire alla Valle d'Aosta un
qualcosa si quello che è stato fatto, propongo che si rimandi la
votazione di questo documento, in modo da permettere a livello di
commissioni consiliari l'incontro con Tocci e con la Mercedes, per
vedere quello che si può realizzare.
Presidente
Ha chiesto di parlare il Consigliere
Chiofalo, ne ha facoltà.
Chiofalo (DC)
Signor Presidente, io avrei molto da
dire su questo argomento e non so se stasera, data l'ora tarda, non
convenga fare un aggiornamento della discussione. Perché anche le
risposte dovranno essere date, così come il problema richiede; non
delle risposte come sono state date fino adesso, perché qui intorno
ho sentito parlare di camomilla, ma sinceramente a quanto ci è
stato detto, sono cose da sonnifero, non da camomilla.
Non ci è stato detto niente nè di quello che si vuole fare
dell'area dell'autoporto, nè di quello che è stato detto a Roma in
questo incontro che il Presidente della Giunta ha avuto oggi con i
nostri amici romani.
Posso immaginare che cosa si pensa di fare, che cosa avranno
promesso; immagino che avranno promesso delle cose di pura
immaginazione. Ad esempio: pensano che, se le merci vanno a Bari,
gli spedizionieri di Aosta possono riscuotere l'IVA ad Aosta. Se si
pensa questo, sono cose di fantascienza, perché queste cose non se
le fa sottrarre nessuna Regione, in particolare modo non è disposto
lo Stato a farsi sottrarre questo discorso, perché se si pensa di
ottenere questo siamo fuori strada. Quindi sarebbe una perfetta
presa in giro, e non solo per i 111 dipendenti dell'autoporto,
perché anche se avvenisse questo, essi non ne guadagnerebbero
niente perché la procedura sarà talmente abbreviata che neanche un
terzo del personale attuale resterebbe al suo posto.
Quindi tutte cose che mi fanno pensare di essere campate in
aria, che non ha senso prendere in considerazione. Come non ha
senso il discorso con cui si dice di acquisire l'area, perché
l'unica cosa che ho capito bene, dopo l'interpellanza presentata
dal Consigliere Pascale, è che l'area è ritenuta un'area strategica
e che quindi deve diventare di proprietà regionale. Credo che
facendo così, continuiamo a creare dei carrozzoni dell'ente
pubblico, diversamente da quello che si sta facendo a livello
nazionale, dove si cerca di liberarsi di questi carrozzoni. Dico
questo perché se ci vogliono 20 miliardi per acquisire l'area
dell'autoporto, poi ce ne vorranno 50 o 60 per la riconversione. E
poi per la riconversione in che cosa - mi chiedo. Se il Presidente
della Giunta ci dice quali possono essere le attività che possono
rimpiazzare il discorso della Mercedes, mi tolgo tanto di cappello
di fronte a quello che mi dirà, se sono iniziative utili. Ma fino
ad oggi queste cose il Presidente della Giunta non ce le ha dette
ed è per questo che nutro delle grosse preoccupazioni, sia per i
lavoratori dipendenti delle case di spedizioni, sia per l'economia
della Regione Valle d'Aosta, perché voglio vedere adesso come si fa
ad approntare il bilancio con 450 miliardi in meno, con quali
condizioni. Non ho visto scendere in campo dei raggruppamento di
persone, così come li ho visti scendere sul tema olimpiadi
sì/olimpiadi no. Lì si sono raccolti tutti, forse giustamente per
loro, che vedevano le cose in questo modo, ed hanno contestato fino
a che siamo arrivati ad un referendum. Per quanto riguarda invece
il discorso della mancata IVA da importazione, non si vede nessun
movimento, nessun raggruppamento a giro. Arrivano 450 miliardi in
meno e nessuno dice niente: un fatto indolore.
Il Consigliere Beneforti mi dice di concludere perché sono le
otto, effettivamente ha ragione, si comincia a sentire un po' di
stanchezza. Io sarei per chiudere alle otto, ma rinviando la
discussione, perché su un problema così importante vale la pena
fare ancora delle riflessioni.
Bisogna sentire la Giunta cosa ne pensa, cosa ci dice di
concreto, perché a mio avviso qui non si vuole uscire allo
scoperto, ma qualcosa dietro le quinte si muove, sarà giù
all'autoporto, sarà qui, non lo so, ma c'è qualcosa. Non posso
credere che ci sia questo disinteressamento di fronte ad un
argomento così importante.
Assessore Lavoyer, vedo con piacere che lei è un bel ragazzo,
veste bene, in maniera elegante, però anche la risposta che mi ha
dato ieri non è stata poi così brillante, perché si spendono 4
miliardi 800 milioni nel 1991 e per il 1992 sono 9 miliardi, quasi
10, e per che cosa si spendono non si sa; perché le assicuro che
quell'incentivo che si doveva dare alle ditte per sdoganare
all'autoporto non è stato dato in maniera sufficiente, perché
qualcuno ha detto prima di me che la percentuale è stata molto
bassa delle merci che attraversano la Valle d'Aosta e quelle che
sono state sdoganate ad Aosta. Caro Assessore, il discorso è
questo, quindi non c'è tanto da ridere, perché - come si dice al
mio paese - la mucca si deve mungere mentre ha il latte, quando non
c'è più latte non si munge niente; e questo non si è fatto.
Per il futuro ho delle grosse preoccupazioni per quanto si è
detto qui; qualcuno ha esagerato, ha strombazzato, però qui ci sono
delle serie considerazioni che si fanno e delle serie riflessioni
che si devono ancora fare a mio avviso, perché si è dormito troppo
su questa faccenda. Chi si è inventato di portare la Mercedes in
Valle d'Aosta, non lo ha fatto per fare un dispetto a qualcuno,
caro Viérin, ma ha pensato a rimpiazzare quello che lentamente è
morto, e mi riferisco al discorso dell'Ilva Cogne.
E quindi non c'è niente di demagogico nell'aver preso questa
iniziativa; semmai demagogico è stato qualcuno che ha preso
l'iniziativa di fare giungere certe notizie alla CEE - l'ho sentito
fare in quest'aula il discorso della CEE -, perché sicuramente non
si prendeva la briga la CEE di andare ad indagare su una cosa di
questo genere se non ne fosse stata messa a conoscenza.
Tanti altri contributi sono stati erogati nell'industria,
nell'agricoltura, ma guarda caso nessuno mai ha detto niente.
Invece in questa faccenda, siccome c'era la lobby non solo politica
ma economica che si contendeva questo discorso della SDS, è stato
sollevato questo contenzioso, e alla fine sono i cittadini
valdostani che ne subiscono le conseguenze. Questo è il discorso,
in poche parole.
Concludo qui il mio intervento, mi aspetto che il Presidente
della Giunta nella replica ci dica delle cose più concrete e più
realizzabili e lo invito a non girare attorno al nocciolo del
discorso per dirci chiaramente cosa si vuole fare.
Presidente
C'è una richiesta di rinvio in commissione
formulata dal Consigliere Beneforti, c'è una richiesta di
sospensiva formulata dal Consigliere Chiofalo, c'è una ipotetica
presentazione di emendamento richiesta dal Consigliere Martin. A
questo punto vorrei essere confortato dal parere della conferenza
dei Capigruppo, come normalmente si fa. Pertanto sospendiamo per 5
minuti la seduta del Consiglio.
Si dà atto che la seduta è sospesa dalle ore 20,15 alle ore
20,56.
Presidente
Riprendiamo la seduta interrotta, restano
in piedi le seguenti proposte: ci sono due proposte di sospensiva
dei lavori, una richiesta dal Consigliere Beneforti con rinvio in
commissione e una richiesta dal Consigliere Chiofalo. Poi c'era una
richiesta di emendamento presentata dal Consigliere Martin.
Noi procederemo come prevede il regolamento, si andrà avanti con
la discussione, se supereremo le ore 24 i lavori saranno sospesi e
il Consiglio sarà riconvocato per lunedì 12 ottobre.
Ha chiesto di parlare il Consigliere Aloisi per mozione
d'ordine, ne ha facoltà.
Aloisi (PSI)
Chiederei una breve sospensione per
potersi riunire come forze di minoranza, per poter prendere una
decisione in merito alle illustrazioni del Presidente.
Presidente
Il Consiglio è sospeso per 5
minuti.
Si dà atto che la seduta è sospesa dalle ore 20,58 alle ore
21,18.
Presidente
Riprendono i lavori. Abbiamo sul tappeto
una richiesta di sospensione e una richiesta di rinvio in
commissione. Poi la presentazione di un emendamento che sarà
illustrato dal Presidente della Giunta e quindi la chiusura della
discussione generale.
Consigliere Chiofalo, lei chiede la parola a che titolo?
Chiofalo (DC)
Per mozione d'ordine. Vorrei correggere
la mia proposta: con questa volevo intendere non di aggiornare ad
un'altra seduta la discussione, ma di rinviare l'argomento, come
era stato detto prima dal Consigliere Beneforti, in
commissione.
Presidente
Viene ritirata una proposta, abbiamo solo
più una richiesta ed è quella del Consigliere Beneforti di rinvio
in commissione di questo argomento.
Adesso facciamo distribuire l'emendamento del Presidente della
Giunta, che poi illustrerà; direi di passare ai voti della
richiesta di rinvio in Commissione.
Ha chiesto di parlare il Consigliere Aloisi, ne ha facoltà.
Aloisi (PSI)
Parlerò a favore del rinvio in
commissione di questo argomento. A seguito di questo ampio
dibattito, che ha coinvolto tutte le forze politiche, ed è stato un
dibattito in parte costruttivo e in parte distruttivo: costruttivo
perché ha evidenziato quelli che sono i veri aspetti della
questione ed ha evidenziato soprattutto la gravità della
situazione, distruttivo perché abbiamo l'impressione che questa
maggioranza e questa Giunta non vogliano tentare di risolvere
questo drammatico problema, nasce l'opportunità da parte nostra di
chiedere il rinvio in commissione, per dare la possibilità a tutte
le forze politiche e al Presidente della Giunta di approfondire
tutto questo problema, che è un problema serio e drammatico, per
cercare insieme - al di là degli steccati ideologici e delle
divergenze di carattere politico - di trovare una soluzione, e
tengo qui a ribadire l'aspetto occupazionale dei dipendenti
dell'autoporto di Pollein.
Per queste ragioni è importante questa richiesta; è importante
perché la situazione diventa sempre più drammatica, quindi è
opportuno che ognuno di noi nella propria coscienza rifletta
attentamente, perché bisogna riuscire a dare una soluzione al
problema.
Non è sufficiente, non ci accontentiamo delle dichiarazioni del
Presidente, che dice che vi sono vari palliativi, vari tentativi
per cercare di coinvolgere il Governo nell'accettazione della Cassa
Integrazione o cose del genere; noi vogliamo avere delle risposte
chiare e oltretutto, siccome sappiamo che il Presidente della
Giunta ha avuto un incontro a Roma in merito a questo problema mi
pare questa mattina, non abbiamo neanche avuto la possibilità di
sapere cosa è stato discusso e quali sono stati gli argomenti e
soprattutto quali sono state le proposte da parte del Presidente
della Giunta su questo argomento.
Quindi ritengo che ogni forza politica abbia la possibilità di
approfondire il discorso, di analizzarlo e di trovare quella
soluzione che tutti ci auspichiamo.
La situazione, ripeto, diventa sempre più tragica, il problema è
molto ampio e complesso, ci rendiamo conto della difficoltà di
questa operazione, della difficoltà di trovare una soluzione di
fronte alle richieste sempre più pressanti da parte della CEE nella
richiesta di violazione di quelli che sono i regolamenti; però
ritengo anche importante che noi nella nostra autonomia di
Consiglio regionale, nella nostra capacità di portare avanti in
autonomia i nostri problemi, troviamo questa soluzione. Altrimenti
sarebbe ridicolo, come già è stato accennato da oratori che mi
hanno preceduto, voler pretendere di mantenere questo concetto di
autonomia per la nostra piccola realtà, quando invece poi non siamo
capaci di gestire l'autonomia di cui noi rivendichiamo sempre e
continuamente il diritto di poterla ottenere e di poterla portare
avanti.
Oltretutto vorrei ricordare un altro aspetto importante sulla
questione dell'autonomia: già in passato avevamo discusso sulla
questione della ingerenza della corte dei conti sul problema, che
era stato sollevato allora, del casinò di Saint-Vincent, anche in
quella occasione purtroppo questo Consiglio regionale non ha saputo
reagire in modo chiaro e preciso a garantire la propria autonomia,
evitando l'ingerenza della corte dei conti su una materia di cui
non era competente e soprattutto su un aspetto importantissimo per
la nostra Regione.
Altre Regioni invece sono riuscite a mantenere questo ambito
fuori dall'intervento della corte dei conti; mi riferisco alle
Regioni Sicilia e Friuli Venezia Giulia. Anche in quella occasione
non siamo stati capaci di portare avanti questo concetto, che
sovente viene sbandierato, di autonomia regionale; l'autonomia
consiste nella nostra capacità di poter far applicare il nostro
statuto, di avere quelle rivendicazioni che ci provengono da una
legge costituzionale, quindi riuscire anche agli occhi e nei
confronti dello Stato nazionale a rivendicare quelle prerogative
che ci derivano dallo statuto.
Ecco perché è importante che in questo momento non abbandoniamo
il discorso, o la possibilità di poter continuare a rivedere la
convenzione con la SDS - se non sarà la SDS potrà essere qualsiasi
altra società -, però dobbiamo rivendicare questa prerogativa per
cercare di trovare la soluzione più adeguata alla soluzione del
problema.
Proprio per questo motivo il fatto di dover discutere questo
problema in commissione ci dà la possibilità di approfondire tutte
le tematiche, perché sono convinto che non tutti i consiglieri
abbiano avuto il tempo di leggere tutta quella ampia documentazione
che è stata illustrata, di cui siamo venuti a conoscenza e che
purtroppo il Presidente della Giunta non ci aveva messo allora a
disposizione; ce l'ha messa a disposizione in questi ultimi due
giorni, quando purtroppo, a causa del tempo ristretto, non abbiamo
avuto neanche la possibilità di approfondirla. In quella
documentazione si sono evidenziate tutte quelle divergenze, quelle
diversità di interpretazione che hanno fatto sì che parecchi
colleghi consiglieri intervenissero smentendo le dichiarazioni del
Presidente della Giunta, smentendo le dichiarazioni di altri
colleghi che sono intervenuti su degli aspetti importanti ma
comunque marginali di tutta la problematica. Quindi ritengo
importante dare la possibilità a tutti i consiglieri di
approfondire il discorso, di trovare insieme una soluzione, perché
questo problema non va preso alla leggera, sotto gamba, è un
problema serio, è un problema per il quale la gente, soprattutto i
lavoratori dell'autoporto si aspettano da noi speranza.
Noi che speranza possiamo dare con una risoluzione che ci viene
presentata, una risoluzione che dice tutto? Che cosa andiamo a dire
a questa gente domattina, quando ci chiederanno cosa abbiamo deciso
dopo aver discusso un intero pomeriggio? E noi cosa rispondiamo a
questa gente? Abbiamo deciso di impegnare la Giunta, è vero, ma
quante volte - ha ricordato anche il Consigliere Beneforti -
abbiamo fatto delle risoluzioni, in cui abbiamo impegnato la Giunta
per la soluzione dei problemi occupazionali all'Ilva Cogne? Quelle
risoluzioni sono rimaste sempre carta morta, sono rimaste soltanto
nella mente e negli intenti, nella volontà astratta di questo
Consiglio, o del Presidente della Giunta, o di questa Giunta.
Dobbiamo smettere di continuare a parlare in astratto, dobbiamo
cercare di concretizzare le cose, di arrivare a delle soluzioni
concrete, chiare, precise.
Proprio in questo senso ritengo importante dare a tutti la
possibilità di analizzare tranquillamente, in coscienza, con
serietà, tutto il problema, e cercare insieme, la Giunta, la
maggioranza, le forze di opposizione, una soluzione giusta, che
vada incontro alle aspettative della gente. Non possiamo più
permetterci di rimanere divisi su questa tematica, dobbiamo insieme
cercare di trovare la soluzione; per questo motivo concordo nella
richiesta di delegare la commissione competente e quindi rinviare
in commissione tutto questo argomento per cercare di trovare una
soluzione.
Presidente
Chi chiede di parlare contro? Ha chiesto di
parlare il Consigliere Andrione, ne ha facoltà.
Andrione (UV)
Nous sommes contraires à tout renvoi; il
ne s'agit que de donner au Président de la Junte chose - et cela a
été dit par un membre de l'opposition - à certains points de vue
superfétatoire, parce que le Président aurait eu le pouvoir de le
faire et de soumettre à la ratification du Conseil. Il s'agit de
donner au Président un mandat spécifique pour traiter la résolution
consensuelle d'une convention intervenue entre une société et la
Région Vallée d'Aoste.
Le fait que cette résolution soit consensuelle, laisse ouverte
la porte à toutes les solutions possibles. Cela est préconisé de M.
Riccarand, cela est préconisé par d'autres membres du Conseil. Par
conséquent nous ne comprenons pas la nécessité de renvoyer en
Commission, alors que toute la documentation est à disposition de
tous les Conseillers, et cela nous paraît un jeu à
l'obstructionnisme qui ne peut faire que perdre du temps.
Presidente
Pongo in votazione la proposta del
Consigliere Beneforti di rinvio in commissione dell'argomento in
trattazione a questa assemblea:
Esito della votazione.
Presenti: 29
Votanti: 28
Favorevoli: 9
Contrari: 19
Astenuti: 1 (Riccarand)
Il Consiglio non approva.
A questo punto chiuderei... ci sono altri che chiedono la
parola?
Ha chiesto di parlare il Consigliere Aloisi, per mozione
d'ordine, ne ha facoltà.
Aloisi (PSI)
Volevo solo ricordare al Presidente della
Giunta che dopo vari interventi di consiglieri di varie forze
politiche, che hanno posto dei problemi che meritano sicuramente
delle risposte precise, prima di chiudere la discussione generale,
sarebbe opportuno da parte del Presidente intervenire e rispondere
nel merito delle richieste poste.
Presidente Questo non costituisce oggetto di mozione d'ordine,
Consigliere Aloisi.
Aloisi (PSI)
Ma lei vuole già chiudere la discussione
generale...
Presidente
... la richiesta di intervento è un
requisito soggettivo che ciascuno può avanzare. La sua non è una
mozione d'ordine, mi consenta.
Ha chiesto di parlare il Consigliere Pascale, ne ha facoltà.
Pascale (PSI)
Il Presidente della Giunta nella sua
introduzione aveva detto che era a disposizione per dare tutti i
chiarimenti possibili. Fra l'altro nel mio intervento ho fatto
delle domande molto sintetiche e molto precise, alle quali nessuno
mi ha risposto. Allora volevo sapere se si intende rispondere e
dare dei chiarimenti, perché se il Presidente della Giunta - ed è
nel suo diritto - vuole solo chiudere la discussione generale,
avrei degli emendamenti da presentare alla mia mozione. Per sapermi
regolare, vorrei sapere se il Presidente della Giunta vuole dare
dei chiarimenti oppure no. E' nel suo diritto darli o non
darli.
Presidente
Ha chiesto di parlare il Presidente della
Giunta, ne ha facoltà.
Lanivi (GM)
Intanto vorrei illustrare l'emendamento
che ho presentato alla Presidenza del Consiglio e che ha cercato di
tenere conto di alcune proposte che erano venute dal dibattito di
questo Consiglio, e che è di questo tenore. L'emendamento è
sostitutivo della parte dispositiva e recita così:
"Delibera: 1) di autorizzare il Presidente della Giunta
regionale a svolgere trattative per la risoluzione consensuale
della convenzione Regione Autonoma Valle d'Aosta - Società di
Servizi S.D.S: S.p.A. del 4 marzo 1992 Rep. 1050, nonché a
predisporre gli atti necessari affinché il Consiglio regionale
possa deliberare al riguardo; 2) di impegnare la Giunta regionale a
ricercare con so-cietà aventi titolo, forme e modalità di
collaborazione con la Re-gione Autonoma Valle d'Aosta per la
realizzazione di un progetto organico di valorizzazione economica
ed occupazionale nel rispetto del trattato CEE e della normativa
nazionale vigente".
Presidente
Chi chiede la parola?
(...Intervento del Consigliere Beneforti, senza
microfono...)
Lanivi (GM) Caro Beneforti, tu non ci crederai ma io ti stimo,
così come stimo tutti i consiglieri e cercherò, anche se quadri di
riferimento, soprattutto certe scadenze possono elevare il tono
della polemica di questo Consiglio, di svolgere con le modeste
possibilità lo sforzo per evitare che i lavori del Consiglio si
arenino in sterili polemiche.
Chiedo scusa se il mio atteggiamento contribuirà a questo,
cercherò di svolgere quello che sono capace di svolgere, quindi mi
presto anche ad un giochino che mi può essere sottoposto, se questo
può contribuire a migliorare i rapporti all'interno di questo
Consiglio.
La risoluzione ha come obiettivo quello di accelerare la
definizione di una soluzione, e credo che questo sia al di là delle
diverse e rispettabili posizioni un obiettivo che ci può
accumunare.
Il Consigliere Bondaz nel suo intervento mi sembra abbia mosso
alcuni appunti circa la definizione della cronologia degli
avvenimenti, me ne assumo completamente la responsabilità. C'è però
un dato di cui tenere conto, e credo che i vari interventi, al di
là dei dati polemici, lo abbiano messo in evidenza.
Intanto vi sono i rapporti problematici fra Mercedes e SDS,
molto probabilmente la convenzione ha risentito di una impostazione
che poteva rappresentare una scorciatoia rispetto a certi problemi
e questa scorciatoia non è percorribile; si tratta di riordinare
insieme delle cose per poter procedere.
Mercedes non ha mai manifestato l'intenzione di collocare la
sede legale, nè, a mia richiesta, il domicilio fiscale in Valle
d'Aosta; questo potete crederlo, questo mi è stato detto dai
rappresentanti della Mercedes.
Non è provocatoriamente politico questo tipo di proposta che
viene avanzata al Consiglio; si tratta di superare un momento di
impasse rappresentato dal blocco che la CEE, che lo si voglia o non
lo si voglia, ha posto. Sono state fatte illazioni su possibili
interferenze, potranno avere un valore ed essere prese in
considerazione se queste avranno un nome e un cognome e non saranno
soltanto delle insinuazioni o delle illazioni.
Quanto alla difesa della nostra autonomia, cerchiamo di
difenderla nel migliore dei modi; il discorso mi pare che sia stato
avanzato dal Consigliere Pascale e da altri consiglieri. Ma qui
siamo di fronte ad una situazione che, lasciata così com'è, non ci
consente di procedere e di questo non siamo convinti solo noi, sono
convinti anche i nostri partner: Mercedes e SDS
Per quanto riguarda le domande che ha posto il Consigliere
Pascale: è di interesse regionale raggiungere gli obiettivi fissati
dalla convenzione SDS? Ho cercato anche in commissione di dire che
l'interesse generale è di valorizzare quell'area, perché possa
fruttare alla Valle d'Aosta in virtù del suo posizionamento
geografico; a prescindere da quello che possiamo decidere,
quell'area è per sua vocazione importante rispetto a traffici e
commerci che hanno da sempre interessato la Valle d'Aosta. Quindi,
se l'obiettivo è quello di valorizzare quell'area, il nostro
disegno è di definire un progetto organico e quindi un rapporto che
non si restringe ad un rapporto Regione - SDS (o Mercedes), ma ad
un disegno organico della migliore utilizzazione di quell'area.
Il Consigliere Pascale poneva la domanda: "La SDS è lo strumento
giusto"? Qui il punto interrogativo lo lascio anche io per i
contenuti della convenzione, perché in effetti quel tipo di
convenzione, pur lasciando intravedere una scorciatoia facile, ha
fatto vedere nel seguito tutte le difficoltà che ancora ci fermano.
Quanto alle modalità, e quindi questo è un giudizio politico,
opinabile, che esprimo, l'idea di trovare un qualcuno e un qualcosa
che ci risolvesse facilmente i problemi derivanti dall'entrata in
funzione, o dalla progressiva attuazione del mercato unico europeo,
non si dimostra così facile nella sua risoluzione. Sarà un impegno
forte, difficile, rispetto al quale credo non ci sono, nè si può
pensare a scorciatoie o a posizioni comode o facili.
Nessuno ha detto della convenzione che prevedeva un fondo
perduto di quasi 140 miliardi di lire; forse si pensava che con
quello strumento - opinione anche questa discutibile - si potesse
facilmente risolvere questo problema. Così non è stato. Il punto
interrogativo rimane.
Esiste una contropartita valida che possa raggiungere gli stessi
obiettivi? La contropartita può essere di questo tipo. Intanto una
valutazione organica dell'intera area, che ha una sua vocazione,
che è quella di essere adatta ad ospitare servizi per i traffici e
per i commerci, che non può avere un solo interlocutore o un
interlocutore prevalente, ma questo dato invece deve essere
mantenuto ed è quello che la Regione non può essere esclusa dalla
regia di quell'area stessa.
Il Consigliere Milanesio ha posto il problema di trasmettere gli
atti per la ricostruzione dei fatti. Ribadisco che la volontà di
questa Giunta e di questa maggioranza, e non solo per questo
episodio, è quello di fare in modo che alcuni problemi che sono di
importanza vitale della Regione diventino motivo di dibattito tra
tutta la gente. Quindi il problema di una corretta informazione è
problema centrale, la messa a disposizione di questi documenti, ma
non solo i mezzi di informazione, è un dato che ci sembra positivo
e che rappresenta una volontà politica precisa di questa giunta e
di questa maggioranza.
Si è parlato di pessimismo della volontà, di sottile veleno,
eccetera; si è cercato di far intravedere 250 posti esistenti, ma
questi 250 posti erano sulla carta, non c'era nient'altro, era
l'idea di poter avere 250 posti ma il meccanismo individuato non è
servito a questo scopo. In questo momento dobbiamo superare una
situazione che ci mette in una condizione di blocco e dobbiamo
superarla con la massima chiarezza e serenità.
E' il Governo regionale che governa e non il Consiglio, si è
detto; mi permetterei di fare alcune considerazioni. E' vero
questo. Il Consiglio in questo modo sarebbe l'istruttore di nuoto
che ai bordi della piscina controlla se l'atleta compie alla
perfezione i gesti, o è qualcosa di più? Lo pongo come punto
interrogativo, non ho la presunzione di dare delle definizioni o
delle indicazioni.
Il Consigliere Martin ha definito importante l'accordo con
Mercedes; anche noi, però con molta franchezza, senza subire o
senza soffrire di complessi di inferiorità. La Mercedes non è Babbo
natale che premia, la Mercedes fa gli affari suoi, noi cerchiamo di
fare gli affari della Regione. E' possibile in un confronto
corretto che ci sia la possibilità di raggiungere degli accordi
equi, è quello che chiediamo.
Sul discorso della Mercedes che se ne va altrove, voglio dire
che in questi tempi pressioni anche di tipo psicologico ce ne sono
state tante; bisogna avere la forza di guardare le intenzioni vere
da pressioni legittime che possono essere esercitate. Non possiamo
in linea di principio dire che comunque la Mercedes deve venire in
Valle d'Aosta; la Mercedes è gradita ospita ed ottimo partner, se a
fronte delle sue esigenze tiene conto delle esigenze della nostra
Regione.
Mi pare che il discorso del Consigliere Aloisi sia, più che un
discorso, una serie di giudizi negativi sulla mia persona, quindi
li ritengo una opinione come tante altre. Non è il solo forse a
pensare le stesse cose, non saprei cosa dire, non ha fiducia in me,
credo che mi accusi di demagogia, di non fare niente, di prendere
in giro la gente: sono opinioni.
Il Consigliere Beneforti mi pone due domande. La convenzione
prevedeva 250 persone - dice - e voi cosa fate? Noi cercheremo di
fare di tutto, e non solo a livello locale, perché il rischio di
traumi di questo tipo non avvenga. Sa il Consigliere Beneforti che
ci stiamo muovendo, ci sono dei progetti forse ritenuti da alcuni
inadeguati, ma sappia che stiamo lavorando non solo in Valle ma
anche nei rapporti con il Governo nazionale per impedire che questo
avvenga.
Dobbiamo anche dire che non tutto dipende da noi, perché certe
misure anche di tutela, se vogliamo temporanea, certi "paracaduti
sociali" riconosciuti ad altre categorie di lavoratori non sono
riconosciuti a questi lavoratori, e noi siamo affiancati con chi
tende, nel caso in cui non siano possibili soluzioni alternative -
forse lo sono, non c'è questo diniego totale come sosteneva il
Consigliere Chiofalo -, a garantire queste misure di ordine sociale
anche ai lavoratori dell'autoporto.
Il Consigliere Chiofalo ha detto che qualcosa si muove dietro le
quinte; io in genere dietro le quinte non ci sto, preferisco fare
brutta figura ma sul palcoscenico, non dietro le quinte. Ecco
perché non ho esitato a presentare la documentazione ed
eventualmente anche di far intravedere errori che posso aver fatto,
ma tutto sul palcoscenico, mai dietro le quinte. Spero che non ci
sia niente dietro le quinte.
Infine, e concluderei in questo modo - so sicuramente che
qualcuno dirà che queste non rappresentano risposte esaurienti ed
esaustive -: prima di dichiarare la mia totale disponibilità di
riferire in ogni momento in commissione su questa vicenda e sulla
sua evoluzione, vorrei dire che ho questa precisa idea. La Valle
d'Aosta attraverserà alcuni anni difficili per motivi non suoi
interni, ma perché è in atto un tipo di trasformazione rispetto
alla quale possiamo porci non nella condizione di doverla subire
passivamente, ma neppure con la presunzione di modificarla da soli.
Dobbiamo allora ricercare alcuni punti fermi, e a mio parere uno
dei punti fermi è quello di non pensare che i nostri problemi
trovino dei benefattori disinteressati dall'esterno. I nostri punti
di riferimento sono i valori della nostra cultura, sono le nostre
risorse umane e le nostre risorse territoriali.
Potremo trovare dei partner più o meno bravi, più o meno
affidabili, ma certamente non potremo pensare a dei Babbi natali
che risolvano i nostri problemi. Quindi questo è il punto di
riferimento.
Una seconda considerazione mia personale è sul ruolo di questo
Consiglio e sulle modalità del dibattito. Tutto potrebbe far
pensare che l'avvicinarsi delle prossime elezioni regionali
esalterà i dati disgregativi, ma io credo che ognuno di noi, anche
per i rapporti che ha al di là di questo Consiglio, in questi tempi
si renda conto che c'è qualcosa di grande e di difficile da
superare, ed è mia convinzione che questo Consiglio e questo gruppo
dirigente politico sapranno trovare un comportamento all'altezza
della situazione.
Presidente
Ha chiesto di parlare il Consigliere
Bondaz, ne ha facoltà.
Bondaz (DC)
Signor Presidente, ho seguito con molta
attenzione la sua pacata relazione. Le dico subito che non mi
aspettavo, come lei ha già premesso, delle risposte esaustive. Non
me le aspettavo perché, cercando di mettermi nei suoi panni, è
molto difficile la sua posizione, è molto difficile la posizione di
venire a proporre qualcosa al Consiglio che viene ad eliminare una
proposta di lavoro che comunque, al di là dei tempi tecnici
necessari, sarebbe stata una proposta valida sia per l'economia
della Regione, sia per le questioni di carattere sociale.
Devo peraltro soffermarmi su alcune sue dichiarazioni, alcune
delle quali condivido, altre non condivido (e mi permetterò di
spiegare le ragioni per cui non condivido); se c'è stata una parola
di pace o una parola valida da parte sua, al di là delle
affermazioni che qualche Consigliere di maggioranza aveva fatto, è
quella di dire che vi sono stati, vi sono o vi erano dei rapporti
problematici fra SDS e Mercedes. Credo che questo è la prima volta
che lo sento dire da un membro della maggioranza, lo sento dire dal
Presidente di questa maggioranza; è la prima volta che viene posto
l'accento e viene confermato quanto ho cercato, forse in malo modo,
di dire nel passato e di dire oggi.
Probabilmente è vero, viceversa, che si è cercato di portare
avanti una convenzione scorciatoia, così come lei l'ha definita; ma
se lei ha avuto modo e tempo di valutare ed esaminare tutte le
problematiche, avrà visto che questa soluzione era l'unica almeno
praticabile. Non perché l'avessimo individuata noi, ma perché anche
noi l'abbiamo sposata ad un certo punto proprio per le ragioni del
punto precedente, e cioè delle problematiche esistenti fra Mercedes
e SDS
Non so cosa questa maggioranza riuscirà a fare di bello o di
buono o di migliore rispetto alla convenzione che avevamo fatto con
la SDS, ma sicuramente questo sarà un punto di partenza, comunque
lo si voglia guardare, anche se un domani saremo chiamati a
revocarla, perché sarà comunque una convenzione che nel bene o nel
male è stata approvata da questo Consiglio.
Vorrei solo aggiungere un'altra cosa, ed è per quello che avevo
sposato la proposta di un rinvio alla commissione per un'audizione
sia dei rappresentanti dell'SDS sia dei rappresentanti della
Mercedes, perché - se ho capito bene le sue parole - i
rappresentanti della Mercedes le avrebbero detto che non c'era mai
stata da parte loro la volontà o il desiderio di mettere in Valle
d'Aosta la sede legale o fiscale della loro società.
Pur con il dovuto rispetto, mi permetto di non concordare su
quest'affermazione che credo riporti dichiarazioni dei
rappresentanti della Mercedes, perché questo punto è stato uno dei
punti focali di svariati mesi di discussione.
E come ho detto nell'intervento precedente, la Mercedes (in
conseguenza anche dei rapporti difficili che si erano instaurati
con la CEE) aveva chiesto un tempo di 7-8 mesi per definire questo
problema, che comunque sarebbe stato risolto o con il mettere in
Valle d'Aosta la sede quanto meno fiscale della Mercedes, o con la
costruzione di una società di completa proprietà della Mercedes,
che avrebbe avuto il compito della importazione dei veicoli da
parte di Stoccarda.
Questo è avvenuto in svariati colloqui, sempre alla presenza di
funzionari regionali e di altri, e devo riconfermare che la
Mercedes aveva delle difficoltà a questo riguardo, ma era un punto
dal quale la Regione non avrebbe assolutamente potuto tirarsi
indietro proprio per le ragioni di carattere giuridico comunitario
che erano nate e che stavano nascendo, perché non avrebbe avuto
senso andare a spendere soldi di una certa entità sia nei confronti
della Mercedes sia nei confronti della SDS se non avessimo avuto la
garanzia assoluta di poter contare su un introito di somme molto
ragguardevoli.
Mi dice che questa proposta non è provocatoria, signor
Presidente, e io ne prendo atto; mi dice che è necessario passare
questo perché c'è un impasse nei confronti della CEE; è una sua
valutazione che io condivido molto poco, ma questo non vuol dire
che io abbia ragione o che lei abbia ragione.
Lei fa molto spesso riferimento ai valori della nostra autonomia
e della nostra tradizione, e io ne convengo, ma queste cose bisogna
poi difenderle, anche là dove ci possono essere delle
difficoltà.
Dobbiamo valorizzare l'area dell'autoporto: la stiamo già
valorizzando, signor Presidente, perché mi domando a questo punto
perché la Regione è intervenuta pesantemente per far fare gli
svincoli all'autoporto, svincoli che dovevano servire per gli
sdoganamenti, che dovevano servire per tutta una sequenza di
proposte che stavano venendo fuori. Perché se così non fosse, mi
domando a chi serviranno questi svincoli: serviranno all'autoporto,
società privata, o serviranno all'autoporto, società pubblica? E'
meglio che queste cose si chiariscano, perché la Regione sta
spendendo, tramite società collegate, svariati miliardi per fare
queste opere, che erano dovute in base ad una certa valutazione. E
se lì non dovesse più esserci quanto era stato previsto a suo
tempo, questi lavori non hanno più ragione di essere e quindi
stiamo spendendo dei soldi inutilmente.
Poi vi è una sequenza di proposte, o meglio di indicazioni, a
cui il Presidente della Giunta dice di non saper dare risposta,
dice che non sa se lo strumento dell'SDS è azzeccato; si interroga
se il fondo perduto è servito o non è servito. Queste sono
valutazioni che ognuno è libero di accettare o di non accettare;
sono convinto viceversa di quanto ha detto, che la Regione deve
essere regista nella valutazione organica dell'area. Condivido
appieno la formulazione, però vorrei sapere cosa c'è sotto questa
formulazione, come questa regia viene fatta, con quali strumenti,
con quali società oso dire.
Quello che non credo di poter condividere è quando mi dice che i
posti di lavoro sono solo sulla carta e che la Giunta lavora per
trovare soluzioni. Allora io dico che qui ci dobbiamo guardare bene
negli occhi, perché sappiamo a priori tutti quanti che quando si
definiscono delle convenzioni, queste o altre che sono state fatte
dalla Regione anche in altri settori, la questione dei posti di
lavoro non è che sia la bacchetta magica per cui oggi faccio la
convenzione e domani mattina ho i posti di lavoro a
disposizione.
Ma sicuramente c'erano le premesse per far sì che questi posti
di lavoro fossero esistenti, tant'è che proprio per ovviare a delle
ipotesi che potevano non essere abbastanza valide, nella
convenzione è stato inserito in quanto tempo questi posti dovevano
essere definiti, trovati, messi a disposizione, e quanto meno nel
primo anno ce ne dovevano essere una sessantina, sempre che la
convenzione avesse avuto un suo seguito, sempre che la convenzione
fosse stata accettata non solo con la firma ma nei fatti sia dalla
Regione sia dalla SDS.
Quindi c'erano dei paracaduti finanziari per cui questo fondo
perduto si sarebbe dovuto dare soltanto a tranches, proprio per
avere la possibilità di dire se la convenzione era stata applicata
o meno dalla società di servizi.
Non credo che nessuno nel trattare la questione Mercedes abbia
avuto mai un complesso di inferiorità, e concordo con quanto lei
dice che la Mercedes è una società finanziaria, una società di
capitali e quindi una società che fa i suoi interessi, ed è
normalissimo che ciò sia; sarebbe meno normale se
l'Ammini-strazione regionale o chi per essa accedesse a delle
richieste della Mercedes o qualche altra società, senza che questo
comportasse un vantaggio non tanto economico quanto sociale. Senza
dimenticare poi che un inserimento di una società come questa
avrebbe creato un indotto di varie altre possibilità di lavoro,
senza parlare ancora del centro design e del centro di formazione
professionale, che avrebbe creato un indotto di lavoro e
contemporaneamente un indotto economico attraverso il recepimento
dell'Irpef.
Non mi piace sentir parlare, come ho sentito qui, di cosa c'è
dietro l'angolo, perché in una legislatura passata un Consigliere
chiese cosa c'era dietro l'angolo e il giorno dopo centinaia di
finanzieri arrivarono a Saint-Vincent.
Quindi è una frase che non mi piace molto, come ricordo storico.
Sono convinto anche io che dietro l'angolo non ci sia niente di
innominato o di innominabile.
E' vero che se si vuole essere seri, dobbiamo dire che la Valle
d'Aosta si appresta a vivere nel futuro alcuni anni di difficoltà.
Come questi anni dovranno essere vissuti? Cosa potrà fare l'ente
pubblico a questo riguardo? Queste sono le risposte che gradiremmo
avere, perché se non abbiamo delle risposte da dare, non solo noi
ma la gente, che comincia a lamentarsi di una certa situazione
economica difficile, non crederà più a noi e (cosa più grave) non
crederà più alla nostra autonomia, alla nostra specificità, alla
quale crediamo tutti, con la quale alcune volte ci si lava anche la
bocca, ma oggi siamo arrivati al fondo del barile. Bisogna che
l'Amministrazione regionale, la Giunta in modo particolare si
attivi e faccia delle proposte e non dica (e non vuole essere un
rimprovero perché ne ho molti da ricevere io) - "Non Do risposte,
non saprò cosa dovrà essere fatto". Credo che la Giunta regionale
non possa essere così; la Giunta regionale deve fare delle
proposte, qualunque esse siano, da portare in discussione al
Consiglio se lo ritiene, diversamente ho l'impressione che ci
avviamo verso un periodo di difficoltà, ma sarà ancora più
difficile se perdiamo dei mesi che sono assolutamente
indispensabili per ovviare o per evitare una parte di quelle
preoccupazioni che potranno nascere nel futuro.
E' vero, signor Presidente, nessuno risolverà i nostri problemi;
però se nessuno risolve i nostri problemi e nessuno ritiene di
darci un colpo di mano, è anche giusto che ci attiviamo. Ecco
quello che critichiamo da un punto di vista politico nel
comportamento di questa maggioranza; notiamo una mancanza di
proposta e di iniziative, che viceversa dovevano esserci, perché da
quando siete venuti qui sono passati 4 mesi e di proposte di una
certa rilevanza non ne abbiamo ricevute ancora una. Mi auguro che
questo sia solo un momento di tranquillità, al quale seguiranno poi
le proposte da parte di questa Giunta, e che siano vere altresì le
sue parole, che il dibattito politico non sia viziato da quella che
è ormai la lotta politica e la lotta per le future elezioni. Le
elezioni sono una cosa estremamente importante, però i valdostani
hanno necessità di risolvere certi problemi, per evitare che una
situazione gravosa possa incidere ancora di più sulle situazioni
delle singole famiglie che vivono nella nostra Regione.
Non accettiamo questo emendamento presentato a nome della
maggioranza, perché lo riteniamo estremamente superficiale e non
confacente a quelle che sono le necessità della nostra Regione, e
soprattutto perché non ho mai dato personalmente una delega in
bianco a nessuno, nè posso accettare che nella delibera della
Giunta sia stato scritto che per le vie brevi abbiamo avuto delle
assicurazioni da parte della SDS.
A queste cose credo molto poco, sarebbe stato molto meglio che
lei, signor Presidente, fosse venuto in Consiglio portandoci una
corrispondenza con l'SDS che comprovasse queste assicurazioni. Non
avremmo avuto nessun problema, come ho detto prima, a votare una
delibera di revoca della convenzione con l'SDS.
Così ci sembra di non fare il nostro dovere nei confronti
dell'Amministrazione regionale, pertanto non voteremo questa
deliberazione, augurandoci che - siccome verrà sicuramente votata
dalla maggioranza - l'impegno che è scritto qui della Giunta
regionale possa portare a questo Consiglio una soluzione
alternativa, tenendo conto che qualunque società potrà venire
successivamente, si troverà nella stessa situazione della SDS nei
confronti della CEE, al di là degli aggiustamenti che comunque
dovranno essere convenuti con la CEE. Anche perché i commissari,
che hanno iniziato questo procedimento nei confronti della Valle
d'Aosta, sono abbastanza poco solerti nel fare i loro lavoro e sono
profondamente convinto che una resistenza da parte della Regione
avrebbe ovviato a queste difficoltà e probabilmente avremmo avuto
già oggi una risoluzione da parte dell'Alta Corte.
Presidente
Ha chiesto di parlare il Consigliere
Pascale, ne ha facoltà.
Pascale (PSI)
Ringrazio il Presidente della Giunta per
aver voluto dare delle risposte alle domande che io ed altri
avevamo posto. Non mi addentro nella storia del passato, non l'ho
voluto fare nel primo intervento, non lo faccio adesso, perché le
storie si prestano sempre a diverse interpretazioni e qualche volta
anche a delle strumentalizzazioni. Avevo fatto nel mio intervento
precedente un discorso rivolto al presente e alla prospettiva. Il
presente è drammatico, e lo sapete tutti; è urgente, perché il
primo gennaio 1993 è alle porte e, al di là di quelli che sono gli
aspetti finanziari sui quali poi alla fine si può sempre trovare
delle soluzioni diverse, rimane preoccupante l'aspetto
occupazionale, che poteva essere risolto all'interno di quel
progetto. Ero tranquillo quando il Presidente della Giunta a luglio
ha fatto quell'affermazione: "I socialisti sono preoccupati adesso,
non lo erano prima"; io non lo ero e lo dico con sincerità, io ero
e rimango convinto che all'interno di quel progetto poteva trovare
una soluzione il problema occupazionale del dopo 1993 e che io
sapevo già ci sarebbe stato.
Ecco perché dico che anche a luglio, quando è stata fatta quella
delibera e quando il Presidente della Giunta nell'adunanza del 17
luglio aveva ribadito quelle cose, di andare verso una modifica
della convenzione, avevo ancora speranza che questo problema
urgente del dopo 1993 potesse venire in qualche modo risolto, pur
modificando tante cose che dovevano essere modificate della
convenzione che avevamo approvato in Consiglio.
E' un problema questo che richiederebbe delle decisioni rapide,
che non ci sono, non ci sono state in questi tre mesi, non le vedo
anche nelle risposte che il Presidente della Giunta mi ha dato.
Il Presidente della Giunta ha guardato nella prospettiva; la
prospettiva che il Presidente si pone, a quello che ho capito, è
quella di considerare la zona dell'autoporto un'area strategica - e
su questo siamo tutti d'accordo per la posizione che occupa, di
voler avere voce in capitolo, e su questo eravamo già d'accordo da
tempo, tant'è che siamo entrati con il 33 percento nella società. E
credo che la presenza della Regione nella società autoporto, che è
proprietaria di tutti gli immobili, sia di per sè una garanzia di
partecipare e di condizionare i processi decisionali futuri. Mi
auguro che quello che il Presidente della Giunta ha detto non
voglia dire arrivare alla acquisizione totale del complesso
autoportuale, perché non credo sia necessario, nè utile. E poi,
dice il Presidente della Giunta, bisogna fare un progetto organico
di tutta l'area, vedere cosa dover insediare in quest'area per gli
anni futuri, dopo di che si cercano i diversi interlocutori e poi
si passa agli insediamenti.
Mi pare che l'iter procedurale sia questo, che mi ricorda lo
stesso iter procedurale che abbiamo seguito per l'area di
Pont-Saint-Martin dell'Ilssa Viola, dove abbiamo acquisito l'area,
abbiamo fatto un progetto organico addirittura di urbanizzazione
dell'area, e poi abbiamo cominciato a cercare gli interlocutori e
li stiamo ancora cercando, perché credo che l'area non sia ancora
tutta utilizzata.
E' un progetto a lungo termine, che richiede tempi lunghi, ed è
un progetto difficile da attuare, perché quando si lascia
intravedere nell'emendamento, ma, al di là dell'emendamento, nelle
parole del Presidente della Giunta, che in un certo senso si
vogliono mantenere gli stessi obiettivi della convenzione SDS ma
magari con altri interlocutori, o in altre forme da ricercare, si
dimentica che, se oggi è stato difficile portare avanti questo
discorso a livello comunitario per la SDS, nel dopo 1993 sarà
ancora più difficile. Attenzione, non siamo ancora nel regime di
concorrenza aperta, non siamo ancora nel regime di mercato comune;
nel dopo 1993 le maglie si stringeranno di più e bisognerà stare
bene attenti ai contributi che vogliamo dare ai nostri
interlocutori per eventuali insediamenti. Quindi, questo sarà molto
più difficile.
Ma al di là della difficoltà, quello che rilevo insufficiente a
risolvere i problemi dell'oggi è la lunghezza dell'iter
procedurale, questo pensare a tempi lunghi, che è un modo di essere
e anche un modo di operare che personalmente non condivido, perché
penso che la storia corra molto in fretta e ci vogliono a volte
decisioni più rapide e più coraggiose, anche se magari si sbaglia -
perché se non si decide mai non si sbaglia -, e comunque questo
progetto a lungo termine non risolve assolutamente quelli che sono
i problemi dell'immediato, sui quali continuo a rilevare una
proposta insufficiente da parte della Giunta regionale, che è
quella che ha fatto nell'ambito delle commissioni.
Ecco perché l'emendamento, presentato prima dal Consigliere
Martin e adesso presentato dal Presidente della Giunta, non
soddisfa assolutamente le nostre posizioni, che sono quelle
espresse nella mozione che avevamo presentato a luglio, una mozione
che in gran parte mantiene tutta la sua validità perché di fatto
dice che, in mancanza di una controproposta in grado di risolvere
oggi determinati problemi, quella proposta vecchia va mantenuta in
piedi, sia pure ricercando tutte le modifiche necessarie. Ed ecco
perché non votando questa risoluzione, pure emendata, noi
manteniamo in piedi la mozione con un emendamento, che tende solo
ad aggiornarla ai tempi, dal momento che la mozione è stata
presentata a luglio. E' un emendamento che sopprime gli ultimi tre
comma della premessa e il punto 2 del deliberato, e naturalmente
chiederemo che venga votato.
Presidente
Ha chiesto di parlare il Consigliere
Lanièce, ne ha facoltà.
Lanièce (DC)
Siccome sembra che dagli interventi della
maggioranza sia stato sostenuto che non c'era una tesi di difesa di
questa convenzione, darò lettura al Consiglio del parere rilasciato
dai legali incaricati dall'allora Giunta per preparare le linee di
difesa della convenzione, avvocati Pietro Zambrano e Giuseppe
Celona.
I presupposti di fatto. Fra la Regione a statuto speciale Valle
d'Aosta e la società di servizi SDS S.p.A. è stato sottoscritto, a
seguito della delibera del 18 dicembre 1991 del Consiglio
regionale, una convenzione per l'insediamento di attività
industriali e di servizi in Valle d'Aosta. La vicinanza più o meno
palese della SDS ad una impresa attiva nel campo della
commercializzazione degli autoveicoli, nonché un oggetto sociale
prevalentemente mirato a questo settore, può aver suscitato qualche
apprensione in concorrenti del ramo, da cui è probabile sia partita
una segnalazione alla direzione concorrenza di Bruxelles. Peraltro
anche la semplice notizia sulla stampa economica può aver alterato
quell'ufficio. Lo stesso tenore della convenzione può motivare la
preoccupazione che l'attività inizianda non si limiti al
potenziamento di servizi connessi con lo sdoganamento delle merci,
ma realizzi una fase terminale di produzione industriale, quale
l'assemblaggio di parti meccaniche, in particolare di
autoveicoli.
A questo proposito un esame particolare merita il punto 3.3
della convenzione, là dove prevede che per lo svolgimento delle
proprie attività la SDS S.p.A. potrà realizzare stabilimenti per la
trasformazione, l'assemblaggio, l'allestimento e il condizionamento
dei beni o merci importate. La dizione è estremamente ampia e
quindi può includere la istituzione di stabilimenti svolgenti
attività del tutto avulse da quelle connesse al servizio di
frontiera e, ad esempio, aventi ad oggetto l'assemblaggio di parti
meccaniche importate, al fine della costruzione di auto, o motori o
altri prodotti finali.
Orbene, mentre non sembrano esservi dubbi sul fatto che
l'attività di immagazzinaggio vada ricompresa tra le attività
connesse al servizio di frontiera, per contro ci sembra di poter
escludere che l'attività di trasformazione delle merci, o comunque
quelle rivolte alla modificazione del valore economico della merce,
ad esempio l'assemblaggio, vadano incluse nel novero di attività
connesse a quelle di sdoganamento.
E' apparso quindi opportuno chiarire alle autorità comunitarie
che le indicazioni contenute nell'articolo3.3 si riferiscono
esclusivamente ad attività strettamente connesse a quelle di
sdoganamento e che nè la SDS nè la Valle d'Aosta hanno alcuna
intenzione di destinare le strutture ad altre attività. In ultima
analisi e se richiesto dalla commissione, si dovrà procedere in
vario modo a modificare la convenzione.
Le conseguenze di diritto. Per poter esaminare la
riconducibilità delle obbligazioni fissate nella convenzione fra la
Regione autonoma Valle d'Aosta e la SDS S.p.A. alle situazioni
previste dall'articolo 92 del trattato CEE, al quale
dichiaratamente la competente direzione della commissione della CEE
si richiama, è opportuno, quanto meno per facilità di lettura,
indicare sia pure sinteticamente e i principi e gli apporti
giurisprudenziali da ritenersi essenziali sull'argomento.
L'articolo 92.1 sancisce che sono incompatibili con il mercato
comune nella misura in cui incidono sugli scambi al commercio tra
gli stati membri gli aiuti concessi dagli stati, sotto qualsiasi
forma che, favorendo talune imprese o talune produzioni, falsino o
minaccino di falsare la concorrenza.
Perché si verta nella situazione di incompatibilità posta dalla
norma è quindi necessario che siano presenti tutti e
contemporaneamente i tre seguenti presupposti:
1) sussistenza di un aiuto di stato
2) che tale aiuto incida sugli scambi commerciali fra stati
membri
3) che tale aiuto, favorendo talune imprese o talune situazioni,
sia idoneo a falsare o minacciare di falsare la concorrenza.
In merito al punto sub 1, la nozione di aiuto di stato,
identificazione soggettiva e oggettiva. Con il termine stati
l'articolo 92, secondo una ormai consolidata giurisprudenza, ha
inteso individuare non solo gli stati secondo il significato che
tale parola assume nel diritto internazionale e nel diritto interno
di ciascun ordinamento giuridico statale, bensì anche altri enti
pubblici e quindi fra essi le regioni (corte di giustizia, 14
ottobre 1987, in Raccolta 4013), nonché le imprese controllate da
soggetti pubblici e per quanto riguarda l'Italia pertanto l'IRI,
l'ENI, i vari consorzi pubblici, le società a capitale misto,
purché il soggetto pubblico ne abbia il controllo.
Ne consegue che non si può porre alcuna eccezione di natura
soggettiva.
Sotto l'aspetto oggettivo, la giurisprudenza comunitaria è
pervenuta ad una nozione estremamente ampia, tanto che vi sono
state fatte rientrare anche fattispecie quali i contributi in conto
capitale, le dotazioni di beni anche non fungibili, le agevolazioni
fiscali e comunque qualunque altro apporto o beneficio, anche
mediante esenzione, che si rivolga in un vantaggio per una o
determinate imprese.
A questa ampia accezione di aiuto reca del resto pieno sostegno
la letterale dizione del trattato, come la corte di giustizia non
ha mancato di rilevare: "Il trattato riguarda gli aiuti concessi
dagli stati e mediante risorse di stato sotto qualsiasi forma".
Ne consegue che non si può fare una distinzione di principio a
seconda che l'aiuto venga concesso sotto forma di prestiti o sotto
forma di partecipazione al capitale dell'impresa (corte di
giustizia, 10 luglio 1986, in Raccolta 2281).
L'argomento è stato affrontato ex professo in seno alla XIV
relazione sulla politica di concorrenza della commissione della
CEE, pubblicata in connessione alla XVIII relazione generale
sull'attività delle comunità europee 1984.
Le considerazioni della commissione avevano preso spunto dalla
controversa e susseguente sentenza della corte di giustizia nella
causa Intermillis. Con decisione del 22 luglio 1982 la commissione
aveva autorizzato il Belgio a concedere alla società produttrice di
carta Intermillis due aiuti sotto forma di prestito agevolato e di
anticipazione rimborsabile, considerati compatibili con il trattato
CEE, in quanto contribuivano alla realizzazione di un programma di
investimento, che consentiva alla società di orientare la propria
produzione verso il settore delle carte speciali, senza alterare le
condizioni degli scambi in misura contraria all'interesse
comune.
Un terzo aiuto sotto forma di partecipazione della Regione
vallone al capitale della impresa, la cui precaria situazione
finanziaria rendeva difficile se non addirittura impossibile il
ricorso al mercato dei capitali, era stato invece ritenuto
incompatibile dato che, indipendentemente dalla forma, costituiva
un aiuto di salvataggio inteso a sopperire al fabbisogno
finanziario corrente della impresa, e pertanto atto ad incidere in
misura particolarmente sensibile sulle condizioni di
concorrenza.
Nell'indicata relazione infatti si legge che gli aiuti possono
consistere non soltanto in sovvenzioni o contributi, ma anche in
prestiti a condizioni più favorevoli di quelle del mercato:
agevolazioni fiscali, esenzione da oneri sociali, o assunzione di
partecipazioni pubbliche. Ma tale elemento - e cioè l'apporto o
beneficio che determina un vantaggio - è di per sè solo idoneo ad
integrare l'intera connotazione dell'aiuto di stato.
Nella stessa relazione la commissione ha poi tenuto a
sottolineare che l'aiuto di stato, sotto qualsiasi forma erogato, è
tale quando avvenga in circostanze o in condizioni tali che un
operatore privato non avrebbe nessun interesse ad effettuarlo.
Tale principio è stato ribadito di recente dalla corte di
giustizia, la quale ha avuto modo di chiarire (Italia, commissione
del 21 marzo 1991 in causa 305/89, in Nuova giurisprudenza civile
1992) che per stabilire se un intervento abbia natura di aiuto
statale occorre anche valutare se in circostanze analoghe un
investitore privato di dimensioni paragonabili a quelle degli enti
che gestiscono il settore pubblico, avrebbe impegnato somme di
simile entità (corte, 10 luglio 1986).
In merito al punto sub 2, incidenza dell'aiuto sugli scambi
interstatali, altro requisito per integrare una fattispecie di
aiuti di stato è che essa incida sugli scambi interstatali.
L'articolo 92 considera infatti incompatibile con il mercato comune
soltanto gli aiuti che incidono sugli scambi fra gli stati membri.
Anche per tale requisito l'orientamento generalmente accolto in
sede comunitaria risulta assai ampio e comprende tutte le ipotesi
in cui il flusso di una merce da uno stato membro ad un altro venga
modificato, o si sviluppi in modo diverso rispetto a come si
sarebbe svolto in assenza dell'aiuto: importazione di alluminio dai
paesi dell'est, fibre ottiche eccetera, in Gazzetta Ufficiale della
CEE 1986.
Si noti che in tali casi, pur non afferenti all'articolo 92, ma
non per ciò irrilevanti ai fini della presente indagine, il
presupposto dell'incidenza sul commercio fra gli stati membri è
stato ritenuto esistente per il solo fatto che i prodotti potessero
essere stati oggetto di importazione o esportazione (Questione
Iveco in Gazzetta Ufficiale della CEE, 1983).
Questo orientamento, alquanto restrittivo, di commissione e
corte di giustizia è in qualche misura gravato dalla irrilevanza
dell'eventuale analisi relativa alla consistenza della
incidenza.
Nella sentenza imposta para-fiscale applicata ai prodotti
tessili in Francia del 25 giugno 1970, causa 47/69, in Raccolta
1970, n. 487, la corte ha avuto modo di affermare che un aiuto,
anche se minimo, può cionondimeno alterare gli scambi fra stati ed
essere quindi considerato illecito, quando sia aggravato da un
sistema di finanziamento che renda del tutto incompatibile l'aiuto
con le finalità del trattato di Roma.
In merito al punto sub 3, aiuti....
(...Interviene il Consigliere Gremmo, senza
microfono...)
Presidente
Consigliere Lanièce, la prego di continuare
il suo intervento.
Lanièce (DC)
In merito al punto sub 3, aiuti che
favorendo talune imprese falsano o minacciano di falsare la
concorrenza, in ogni caso l'articolo 92 è applicabile solo agli
aiuti che, favorendo talune imprese o talune produzioni, falsino o
minaccino di falsare la concorrenza.
"In primo luogo ritenere la convenzione lo strumento atto a
favorire certe imprese in danno di altre, occorrerebbe che le altre
imprese che forniscono i servizi di frontiera venissero
discriminate rispetto alla SDS. Tale discriminazione consisterebbe
nel fatto che SDS, per il fatto di beneficiare dei sovvenzionamenti
regionali, potrebbe offrire prezzi più contenuti. Per tutto
risultato i concorrenti di SDS non sarebbero in grado di competere
nel mercato dei servizi di frontiera alle nuove condizioni.
Rilievi e conclusioni dei competenti uffici della comunità. Sono
stati sollevati due ordini di contestazioni, uno di carattere
sostanziale e un secondo di carattere formale. Rispetto alla
sostanza della convenzione è stato ritenuto, alla luce del suo
testo, che la convenzione fra la Regione e la SDS e, in via
fondamentale, il contributo del 90 percento dei costi di
investimento costituisce un aiuto all'investimento stesso,
riducendo i costi normalmente sopportati dagli imprenditori e
suscettibile di falsare la concorrenza e sviare gli scambi. Lo
stesso vale per il contributo in caso di perdite derivanti dai due
primi esercizi, che costituisce un aiuto al funzionamento della
impresa beneficiaria. Queste due misure costituiscono quindi aiuti
ai sensi dell'articolo 92.1 del trattato CEE, vietati da tale
disposizione.
Inoltre si è posto in luce che la Regione autonoma Valle d'Aosta
non risponde ai criteri chiesti dalla commissione per
l'applicazione dell'articolo 92.3 a) e c) agli aiuti a finalità
regionale, comunicazione della commissione sul metodo per
l'applicazione dell'articolo 92.3 a) e c) agli aiuti regionali
(Gazzetta Ufficiale della CEE del 12 agosto 1988). Ciò in quanto il
PIL per abitante misurato in standard di potere d'acquisto è per la
Regione uguale a 130,2 percento della media comunitaria, periodo
1985-89. Supera quindi notevolmente la soglia del 75 percento
determinante la compatibilità con il mercato comune dell'ammissione
di una Regione agli aiuti di Stato a titolo dell'articolo 92.3
a).
Viene fatto rilevare inoltre l'elevato prodotto interno lordo e
la rilevante modesta disoccupazione, con la conseguenza che nessuna
deroga a titolo della loro finalità regionale può essere accordata
agli aiuti in questione, essendo tutti i nuovi aiuti a finalità
regionale nella Valle d'Aosta incompatibili con il mercato
comune.
Ulteriormente è stato osservato che, secondo la comunicazione
della commissione del 21 dicembre 1978, sui principi di
coordinamento degli aiuti a finalità regionale (Gazzetta Ufficiale
della CEE del 3 febbraio 1979) sono incompatibili con il mercato
comune gli aiuti a finalità regionale concessi in maniera puntuale,
quali gli aiuti in questione.
Infine, non può ignorarsi il rilievo che la non identificazione
del settore economico interessato, nonché la dimensione importante
della impresa, escludono ogni eventuale giustificazione settoriale
o a titolo di attività eleggibile degli aiuti.
Per quanto attiene all'elemento formale, si assume che,
comportando un aiuto di stato, la convenzione doveva essere oggetto
di notifica ai sensi dell'articolo 93, paragrafo 3, del trattato
CEE e prima che la commissione si fosse pronunciata sulla sua
compatibilità con il mercato comune.
Considerazioni allo stato sulla conformità della convenzione
alle norme comunitarie. Richiamando quanto ha formato oggetto di un
primo parere orale, non può essere taciuto che nella forma attuale
e con le condizioni che la sostanziano, la convenzione può
suscitare dubbi sulla sua compatibilità con la normativa
comunitaria. E' vero infatti che l'oggetto dell'attività della SDS,
come previsto, è più ampio e quindi non esattamente determinato;
che manca qualsiasi collegamento fra conseguimento di un utile per
la Regione e mantenimento del beneficio; che non sono previsti
controlli sulla fase attuativa del programma nè eventuale sanzione
per l'inadempimento o l'inesatto adempimento.
I parametri relativi alla situazione economica sociale ed
occupativa nella generalità non permettono che si rinvenga la
condizione che autorizzi una deroga. Infine, il guadagno che la
Regione verrebbe a conseguire potrebbe essere ritenuto, più che il
fatto dell'investimento, versamento dell'aiuto, l'effetto del
ritorno di una parte delle imposte.
Individuazione delle linee di difesa. Rispetto al concetto di
aiuto di stato è possibile svolgere le seguenti argomentazioni che
si incentrano nella indagine sulla sussistenza o meno degli
elementi necessari, perché di aiuto di stato si possa parlare.
E qui viene la parte interessante, dove viene evidenziato che da
parte della Regione c'era la possibilità di difesa.
Certamente, l'erogazione dalla Regione, ente paragonato a tal
fine allo Stato, a favore della SDS S.p.A. integra un beneficio ad
impresa determinata. Ma ciò solo non è sufficiente ad integrare gli
estremi dell'aiuto di stato. Si tratta in sostanza di valutare se
la Regione possa trarre un vantaggio economico dalla elargizione in
favore delle imprese, se cioè il capitale impegnato dall'ente
pubblico sia suscettibile di remunerazione.
Nel caso di spese, la Regione intanto si è assunta l'obbligo di
erogare il contributo in quanto la SDS S.p.A. realizzi un servizio,
dall'attività della SDS S.p.A. scaturisca per essa, Regione, un
incremento di entrata o riduzione di spesa sotto vari aspetti, tali
da potersi considerare come corrispettivo o utile
dell'investimento.
Al fine di argomentare in linea difensiva le ragioni della
Regione, sul presupposto che non si verte in una situazione di
aiuto di stato, dovendosi indicare e quantificare - sia pure
presuntivamente ma comunque a priori - i vantaggi di ordine
strettamente economico ulteriori rispetto a quelli sociali, come
detto, fra i vantaggi che la Regione trarrà dalla stipulazione
della convenzione, l'aumento dei traffici e dell'attività di
sdoganamento è destinato ad incrementare le entrate fiscali. E'
fondamentale rilevare a tale proposito che le somme vengono
concesse dalla Regione a condizione che la SDS si impegni a
mantenere determinati volumi di traffico commerciale. Orbene, è
evidente che sulla base dei volumi minimi è possibile prevedere con
sicurezza quali saranno le entrate minime in termini fiscali. Non è
tuttavia chiaro nella convenzione, come sopra esposto, quali
possono essere le conseguenze nel caso in cui la SDS non riesca a
rispettare i volumi richiesti. Tale aspetto è certamente
importante, posto che l'assenza di conseguenze di rilievo, ad
esempio obbligo di restituzione del prestito con interessi in caso
di mancato raggiungimento degli obiettivi, eccetera, potrebbe in
qualche modo legittimare la conclusione che la Regione abbia voluto
concedere alla SDS un aiuto di stato, ai sensi dell'articolo 92, e
non realizzare un sostanziale investimento. Inoltre la SDS si
impegna ad organizzare corsi di formazione professionale a proprie
spese.
Se consideriamo che l'organizzazione di un corso di formazione,
cui è tenuta la Regione, può costare sino ad 80mila lire ad ora,
non vi è dubbio che anche in questo caso la stipulazione della
convenzione possa tradursi in un risparmio di costi per la
Regione.
Per quanto riguarda i corsi di formazione professionale notiamo
tuttavia che la convenzione non impone un livello minimo di ore o
di persone, e non si può quindi, al contrario del caso dei volumi
di traffico, determinare ex ante quale potrebbe essere l'impegno
finanziario della SDS e quindi il risparmio della Regione. Anche in
questo caso potrebbe essere opportuno fissare i livelli minimi di
impegno della SDS nella organizzazione dei corsi di formazione.
Esistono poi altri vantaggi indiretti, ma non per questo non
determinabili, che la Regione potrebbe acquisire a seguito della
stipulazione della convenzione, e quindi dell'incremento dei
traffici: pensiamo ad esempio all'aumento delle entrate derivanti
dal flusso in autostrada, dall'incremento della occupazione
eccetera.
Deve in ogni caso trattarsi di benefici direttamente derivanti
dalla operazione a vantaggio dell'ente erogatore; non varrebbe, ad
esempio, sostenere che dal vantaggio di una impresa pericolante lo
stato si troverà ad avere nei successivi anni un contribuente
solvibile anziché una impresa che abbia cessato l'attività.
Con riferimento alla incidenza sugli scambi interstatali, va
certamente rinnovata la dichiarazione esplicativa della effettiva
volontà della Regione, per la quale le attività alle quali si è
rivolto l'aiuto sono esclusivamente i servizi di frontiera e quelli
direttamente connessi, ponendo in luce che l'incidenza sulla
situazione di concorrenza potrebbe al più avere effetti all'interno
del territorio nazionale.
Se fossero esatti i rilievi della comunità, e cioè che altre
imprese che forniscono servizi di frontiera potrebbero venire
discriminate rispetto alla SDS, la quale, avendo beneficiato della
convenzione, potrebbe fornire servizi migliori ed a prezzi meno
elevati, l'aiuto sarebbe certamente contrario all'articolo 92.
Sempre in tesi difensiva va però notato che il giudizio di
anti-competitività non va rimesso ad una valutazione astratta e
teorica, ma deve invece essere svolto tenendo conto della
particolare condizione di mercato e soprattutto dell'impatto che
l'aiuto potrebbe avere nel mercato comunitario.
Quanto alle condizioni di mercato, osserviamo in via preliminare
che la progressiva abolizione delle barriere doganali rende il
mercato dei servizi di frontiera irreversibilmente in declino, si
prevede solo in Italia la perdita di 9300 posti di lavoro, ed
impone procedure di riconversione delle strutture nonché del
personale nel più breve tempo possibile, considerata l'imminenza
del primo gennaio 1993.
La convenzione dovrà necessariamente comportare la integrazione
di talune attività, come quelle di immagazzinaggio e di gestione
delle merci in transito, posto che l'inevitabile contrazione della
domanda di servizi di sdoganamento influirà sulla scala delle varie
imprese.
I potenziali concorrenti danneggiati sarebbero nel caso in
specie solo operatori doganali che svolgono la medesima attività,
che vedrebbero accelerata una crisi già irreversibile per altre
cause.
Senonché tale categoria di concorrenti di fatto non esiste, o
comunque ha una consistenza minima, dal momento che già oggi
l'autoporto accentra molti dei servizi doganali offerti agli
importatori, nè l'autoporto a quanto ci risulta entrerebbe in
concorrenza con la SDS
Nè può dirsi che eventuali concorrenti possano trovarsi
all'estero, dal momento che attività della specie di quelle
doganali sono normalmente effettuate solo in prossimità della
frontiera, nello stesso territorio nazionale ove gli uffici
competenti sono ubicati.
Ne consegue che, ad un esame concreto, può sostenersi che la
convenzione non sembra integrare i requisiti dell'articolo 92,
relativo sia agli effetti sugli scambi fra stati membri, che alla
idoneità dell'aiuto a falsare o minacciare la concorrenza.
Individuazione delle linee operative. Posto che, da quanto
abbiamo potuto conoscere, è stata decisa l'apertura ufficiale del
procedimento avanti la commissione, è necessario indicare le linee
operative.
A tal fine sono indispensabili alcune considerazioni. Primo, la
procedura ha ora i crismi della ufficialità, quindi eventuali
contatti personali devono essere coordinati e predisposti
nell'ambito della difesa formale e dei contatti ufficiali. La
commissione rappresenta ufficialmente non l'amico, bensì il
contraddittore, che ha già ritenuto, salvo riesame, la sussistenza
della violazione da parte della Regione.
Non può ignorarsi che il comportamento della commissione non è
stato totalmente rettilineo, dal momento che, dopo aver fatto
credere di essere in attesa di esaminare le precisazioni e gli
argomenti forniti, ha deciso tout court di aprire la procedura.
Terzo, la commissione può richiedere in via ufficiale chiarimenti,
modifiche, integrazioni, proporre misure di garanzia. Quarto, la
controversia non si esaurisce avanti la commissione, ma può avere
sviluppi successivi avanti la corte di giustizia.
Fatta questa premessa generale, passiamo alla situazione
concreta. Una volta aperta la procedura, ex articolo 93, è diritto
della Regione interloquire e conoscere le osservazioni presentate
da eventuali terzi interessati. Secondo la corte, il rispetto del
diritto di difesa, principio fondamentale del diritto comunitario,
esige che lo stato membro sia posto in grado di far conoscere
efficacemente il proprio punto di vista sulle osservazioni
presentate dai terzi interessati a nome dell'articolo 93, n. 2
(corte di giustizia 21 marzo 1990 in Raccolta 959).
Considerato che la commissione, dopo essersi detta in attesa
delle osservazioni, ha aperto senz'altro la procedura, riteniamo
che si debba a questo punto:
1) ribadire le motivazioni già addotte a chiarimento della
iniziativa;
2) rispondere alle eventuali osservazioni degli interessanti,
esigendone l'invio dalla commissione;
3) ribadire la propria indisponibilità a vincolarsi ad una
interpretazione ed esecuzione della convenzione nel senso della sua
legittimità, nonché ad opportune modifiche, e comunque a consentire
una vigilanza sulla sua esecuzione.
Il tutto va presentato come osservazione di una parte
interessata, ai sensi dell'articolo 93, n. 2 del trattato, dal
momento che anche in questa fase interlocutoria l'interlocutore
diretto della commis-sione rimane la Repubblica italiana in qualità
di stato membro. In questa fase può intervenire come interessata
anche la SDS.
Veniamo ora al punto più delicato, quello della possibilità e
degli effetti di una esecuzione della delibera regionale, che
prescinda dall'apertura del procedimento e da un eventuale esito
negativo dello stesso. A questo proposito va subito detto che nella
giurisprudenza della corte in materia di aiuti, le sentenze
pronunziate in cause promosse da stati membri contro la commissione
per impugnazione di decisioni proibitive di aiuti, si alternano a
quelle promosse dalla commissione contro stati membri per
inadempimento all'obbligo di non dare esecuzione all'aiuto, o di
richiederne la restituzione una volta eseguito.
Va subito rilevato che la citazione in giudizio dello stato
membro da parte della commissione, prevista dall'articolo 93, punto
3, del trattato costituisce una particolare applicazione
dell'articolo 169 dello stesso trattato (corte di giustizia, 21
marzo 1990 in Raccolta 959) e riguarda quindi solo gli stati
membri, per cui nel caso in esame non sarebbe la Regione Valle
d'Aosta ad essere convenuta ma la Repubblica italiana; sarebbe
quindi quest'ultima ad essere dichiarata inadempiente. Nel giudizio
naturalmente la Regione potrebbe intervenire, come pure la SDS ed
eventuali controinteressati.
Quanto al recupero dell'aiuto già erogato e successivamente
dichiarato illegittimo, esso verrebbe dalla commissione ingiunto
allo Stato e non alla Regione direttamente. Esso dovrebbe essere
attuato nel rispetto delle pertinenti norme procedurali
dell'ordinamento nazionale, a patto però che dette norme vengano
applicate in modo da non rendere praticamente impossibile il
recupero prescritto dal diritto comunitario.
Da quanto precede può trarsi la conclusione che, in ottemperanza
alla decisione della commissione sia prima che essa sia
formalizzata, sia dopo la sua emanazione, e in pendenza della
impugnazione alla corte, sia dopo un eventuale rigetto della
impugnazione stessa non avrebbe poi conseguenze così
traumatiche.
E' quindi possibile una valutazione politica della opportunità
di adottare un comportamento del genere come forma di resistenza ad
un comportamento della commissione".
Quindi, da quanto sostenuto dai legali incaricati a suo tempo
dalla Giunta si evince che si poteva benissimo resistere e quindi
mantenere in atto la convenzione stipulata. Per questo motivo siamo
contrari a che venga recisa la convenzione stessa.
Presidente Ha chiesto di parlare il Consigliere Andrione, ne ha
facoltà.
Andrione (UV)
M. le Président, je voudrais d'abord
affirmer devant ce Conseil que j'aime bien M. Lanièce, mais que la
vérité m'oblige de dire que rarement il y a eu dans ce Conseil une
intervention plus ennuyeuse que la sienne, et que nous avons
écoutée avec le même intérêt qu'il mettait pour la lire,
c'est-à-dire vraiment c'étaient des paroles d'un avis légal mais
des paroles en liberté, dites pour gagner quelques minutes sur
l'horaire, parce qu'il faut et nous sommes tous convaincus qu'on
arrivera à minuit, parce qu'après on se retrouve à lundi. Grande
victoire politique.
Alors je me permettrais, comme j'ai le texte italien, de
demander au Président et aux différents Conseillers, tout en étant
conscient qu'on arrivera quand même à minuit, mais peut-être d'une
façon légèrement moins cloroformisante que celle qu'on a employée
jus-qu'à maintenant, de prendre le
Regolamento interno per il
funzio-namento del Consiglio all'articolo 62, comma II, che
recita
:
"Cia-scun Consigliere può, a nome del rispettivo
gruppo, in qualunque momento, domandare la chiusura della
discussione e il Presidente, concessa la parola, se v'è
opposizione, ad un oratore contro e ad uno a favore
- et je
suis l'orateur à faveur -
... mette ai voti la richiesta".
Autrement dit, au nom du Groupe de l'Union Valdôtaine, je demande
qu'on met un terme à la discussion générale qui est en train de
dégénérer.
"Il Consiglio delibera a maggioranza. Chiusa la discussione
sono ammessi a parlare solo un oratore per ciascun gruppo, i
relatori, gli Assessori competenti e il Presidente della
Giunta".
Je demande au Président du Conseil d'appliquer l'article 62, n.
2, du réglement intérieur du Conseil.
Presidente
C'è una richiesta, ai sensi dell'articolo
62 del Regolamento interno, di porre termine alla discussione
generale. Chi chiede la parola per esprimersi contro la proposta
avanzata dal Consigliere Andrione?
Ha chiesto di parlare contro il Consigliere Gremmo, ne ha
facoltà.
Gremmo (UAP)
Ho un problema, ho sei emendamenti da
presentare, li ho qua: Lei li accetta o non li accetta?
Presidente
Se il Consiglio si esprime a favore della
mozione d'ordine richiesta dal Consigliere Andrione, non ha più la
facoltà di presentare emendamenti, perché dopo la chiusura della
discussione generale non è possibile presentare
emendamenti.
Consigliere Beneforti, la richiamo all'ordine!
Ha chiesto di parlare contro il Consigliere Gremmo, ne ha
facoltà.
Gremmo (UAP) E io non parlo più, perché questo qui è
prevaricare.
Presidente
Consigliere Gremmo, rinuncia alla
parola?
Gremmo (UAP) Non rinuncio, troppo bello!
Mi chiedo perché i miei sei emendamenti non possono essere
accettati, perché sono sei emendamenti che vale la pena di
accettare, perché sono tutti soppressivi.... A questo punto, a me
non piace tanto giocare, facciamo una cosa molto simpatica: visto
che voi volete votarvi la vostra mozione, io me ne vado a casa e
fate quello che volete.
Domani mattina faccio il comunicato e dico che il PDS ha
dimostrato di essere un partito molto democratico, l'Union
Valdôtaine ancora più democratica, e il Presidente è ostaggio di
queste due forze qua. Divertitevi voi.
Presidente
Allora pongo in votazione la proposta del
Consigliere Andrione, ai sensi dell'articolo 62.
Gremmo (UAP)
Chiedo la votazione segreta.
Presidente
Il regolamento prevede votazione palese per
le mozioni d'ordine.
Gremmo (UAP)
... lei la deve dare perché la chiedono 7
consiglieri... votazione segreta per appello nominale. Come no, ma
scherziamo!
Non può passare al voto...
(...Vivaci proteste dai banchi dell'opposizione...)
Presidente
Silenzio!
Pongo in votazione la proposta del Consigliere Andrione.
Esito della votazione.
Presenti: 27
Votanti: 16
Favorevoli: 16
Il Consiglio approva.
Dichiaro chiusa la discussione generale. Recita l'articolo 62,
3° comma:
"Terminata la discussione generale, si procede alla
discussione sugli articoli dei progetti di legge o di regolamento o
sulle singole disposizioni dei provvedimenti amministrativi. In
questi casi la durata degli interventi non può eccedere i dieci
minuti".
Chiusa la discussione, sono ammessi a parlare soltanto un
oratore per ciascun gruppo, i relatori, i proponenti, gli Assessori
competenti e il Presidente della Giunta.
Milanesio (PSI)Vorrei sapere che fine ha fatto la mozione
presentata.
Presidente Abbiamo chiuso la discussione generale congiunta; è
stata accetta-ta unanimemente dal Consiglio la procedura di
unificare la discus-sione generale della mozione e del punto 31bis,
ovvero dell'atto amministrativo concernente la revoca della
convenzione con la SDS. Quindi si passa ai voti, prima, del punto
31bis per la revoca consensuale della convenzione, e
successivamente della mozione, votando prioritariamente i due
emendamenti presentati dal Consigliere Pascale, che era uno dei
presentatori.
In sede di votazione hanno la parola anche i quattro
proponenti.
(Interviene il Consigliere Beneforti, senza
microfono)
Presidente
Per favore, Consigliere Beneforti, lei è
stato per due anni.... io nei suoi confronti sono sempre stato
educato, lei non ha la parola in questo momento, quindi parla
impropriamente.
Il suo intervento è ipocondriaco, non ha nessun senso, lo fa
solo per creare turbativa. Mi dispiace ma non posso che adeguarmi
compiutamente all'articolo 62 del regolamento interno, pertanto la
chiusura della discussione è già avvenuta, sono ammessi a parlare
solo un oratore per ciascun gruppo. Chi chiede la parola?
Ha chiesto di parlare il Consigliere Milanesio, ne ha
facoltà.
Milanesio (PSI)
Mi sembra che questa sera il Consiglio
regionale, di fronte ad un atteggiamento non ancora dichiaratamente
ostruzionistico, ma di fronte ad un atteggiamento di un Consigliere
che ha letto una relazione discutibile, noiosa fin che si vuole, si
sia voluto tagliare la possibilità di affrontare fino in fondo la
discussione che era stata aperta.
Per esempio, io avevo delle cose da dire e non avevo nessuna
relazione da leggere; ritengo precipitoso, "preventivo" questo tipo
di comportamento e liberticida. Mi dispiace che a proporlo sia
stato il Consigliere Andrione, che in altre circostanze ha sempre
difeso le prerogative del Consiglio. Ora, prima di dire che c'è
ostruzionismo, bisogna che questo ostruzionismo si manifesti;
voglio dire che questo è un precedente pericolosissimo, ne terremo
conto nei rapporti con questo Presidente del Consiglio e con questa
maggioranza, perché il fair play deve esistere quanto meno in una
istituzione parlamentare come questa.
Ritengo che sia stato gravissimo questo gesto di insofferenza
per quello che l'opposizione ha da dire; ora c'è chi ha da dire
leggendo una relazione e c'è chi ha da dire delle cose. E'
gravissimo e di questo vi garantisco che ve ne pentirete, perché ci
sarà modo per avere atteggiamenti duri in questo Consiglio, ci sarà
modo per ricordare a certi partiti che sono stati alla opposizione
cosa significa stare all'opposizione.
E' vero che qui ci sono dei convitati di pietra, ai quali va
bene tutto, l'importante è stare dalla parte della maggioranza; ma
ce lo ricorderemo questo.
Mi sembra che si sia fatto un attentato molto grave al
funzionamento di questo Consiglio, perché abbiamo assistito ad
atteggiamenti ostruzionistici ben maggiori, ben più forti, ben più
radicati, ben più lunghi in questo Consiglio; voi non vi rendete
conto di quello che avete fatto: avete fatto una stupida
prevaricazione, una imbecille prevaricazione. Ne prendiamo atto. Ci
comporteremo di conseguenza.
Sull'argomento di questa sera voglio solo dire al Presidente
della Giunta, che ha proposto una risoluzione finale nella quale
propone delle modifiche al testo presentato, che sono di una
insipienza unica, globale, totale. Mi riferisco al punto dove dice
"di impegnare la Giunta regionale a ricercare con società aventi
titolo...": cosa vuol dire "società aventi titolo"? Ripeto, qui ci
stiamo sforzando di rendere utili e produttivi i lavori del
Consiglio regionale, con difficoltà, siamo stanchi tutti, poi qui
c'è qualcuno che non soffre la gente che viene qui a fargli le
bucce, benissimo; allora, cosa vuol dire le società aventi
titolo?
Continua ancora l'emendamento: "... forme e modalità di
collaborazione con la Regione Autonoma Valle d'Aosta per la
realizzazione di un progetto organico di valorizzazione economica e
occupazionale nel rispetto del trattato CEE e della normativa
nazionale vigente", cioè niente, aria fritta. Insomma, abbiamo
perso una giornata dei lavori del Consiglio per arrivare ad una
proposta di deliberazione che modifica quella originariamente
presentata dal Presidente della Giunta, che dice niente.
Abbiamo raggiunto l'equilibrio verbale, ed è già molto, per
carità, con una classe politica che non sa come uscire dalle
situazioni. Ne prendiamo atto e riteniamo che questa maggioranza
non potrà produrre nient'altro che aria fritta ed ordini del giorno
che non dicono assolutamente niente, perché dopo tre mesi che il
Consiglio regionale ha votato un ordine del giorno dando mandato
alla Giunta di rinegoziare, ci troviamo con un ordine del giorno
che dice che c'è una disponibilità verbale - ed io ho presentato un
ordine del giorno per chiedere che questa disponibilità venga
accertata per iscritto - e sulla base di una disponibilità verbale
arriviamo qui stasera a litigarci, a compiere degli atti che in
questo Consiglio non si erano mai visti, solo perché c'è
l'insofferenza che qualcuno discuta su delle proposte che non
condivide, e non gli si vuole lasciar dire fino in fondo
questo.
Mi pare che ci sia una voglia di autoritarismo, mi pare che ci
sia una insofferenza verso quelli che non condividono le posizioni
di questa Giunta. Ne prendiamo atto.
Comunque non ce ne andiamo questa sera, rimaniamo fino alla fine
dei lavori, e se del caso, a questo punto, faremo
dell'ostruzionismo. Non sono d'accordo sull'ostruzionismo, l'ho
sempre condannato, l'ho condannato quando ero in maggioranza, lo
condannavo anche oggi che ero in minoranza, però questa sera mi
metterò a fare dell'ostruzionismo anche io, perché queste sono le
risposte che vi meritate, perché non volete lasciare parlare
qualcuno mezz'ora in più.
A me della mezzanotte non me ne frega niente, perché se dobbiamo
tornare qui a ridire le stesse cose, state tranquilli che se ci
saranno atteggiamenti di un certo tipo, noi ridiremo le stesse
cose, magari in modo più brillante, o più aggressivo o più
cattivo.
Quindi non mi pare che sia questo il modo di comportarsi,
rifletteteci sopra; la democrazia vuole il rispetto di regole, a
volte queste regole giocano a favore della minoranza e a volte no,
però chiede il rispetto delle regole e tutto sta nell'equilibrio. E
non mi pare che questa sera si sia esagerato nell'intervenire nella
questione SDS, non mi pare che nessuno sia venuto qui a leggere il
vocabolario. Discutibile la lettura da parte del Consigliere
Lanièce di quella relazione, ma era pur sempre la relazione che
riguardava questa vicenda, quindi non si può venire a sostenere che
era un atteggiamento ostruzionistico.
Deploro vivamente quanto è successo, ce lo ricorderemo.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Penso che abbia ragione un collega che
passando di qua mi ha detto: "Stiamo dando un brutto spettacolo
tutti insieme". Io poi mi diverto, però francamente richiamerei
tutti quanti al senso delle cose. Dieci minuti una volta ogni tanto
va bene fare gli stupidi, ma non facciamolo più di tanto, e lo dico
prima a me stesso che cedo sempre; quindi ringrazio il Presidente
Bich che mi ha richiamato benevolmente.
Al di là di questo, volevo entrare nel merito della cosa. Ho
davvero la sensazione, ma lo dico ai colleghi della maggioranza,
che non se ne esce con niente di concreto, anche con la mediazione
che ha proposto il Presidente, del quale peraltro apprezzo sempre
la capacità di essere concreto. La ripresa da parte sua della
proposta che è partita dal Consigliere Martin francamente non è
molto convincente, perché quando abbiamo fatto la riunione dei
Capigruppo, il collega Andrione ha proposto, rispetto a quello che
doveva essere il testo presentato dal Consigliere Martin (dove si
parlava della vecchia società, cioè della SDS), di omettere questo
nome lasciando più aperte le possibilità di intervento, perché mi
pare che adesso il testo suoni: "di impegnare la Giunta a ricercare
con società aventi titolo".
Questo credo che indebolisca il senso dell'impegno, mi
permetterei sommessamente di farvelo presente; è evidente che nel
momento in cui viene proposto in termini generici, le possibilità
reali di attivazione vengono a mancare.
Allora qual è l'osservazione che mi sento di fare? La scelta
politica che è stata fatta dall'esecutivo regionale è quella di
recedere dalla convenzione per accettare - subire io dico (l'ho
detto prima in termini più espliciti) - il diktat che è stato posto
da organi europei; a questo proposito apro una parentesi.
Non mi sono affatto annoiato e non considero, contrariamente a
quello che dicevano i colleghi, ostruzionistica la lettura del
documento che ha fatto il collega Lanièce, intanto perché non mica
l'avevo letto e poi perché c'erano gli spazi di manovra per una
contrattazione, per l'apertura di un contenzioso. La Giunta ha
ritenuto di non praticare questa strada, quindi si giustifica il
discorso della risoluzione consensuale della convenzione.
Invece trovo deboli, e credo che anche il Consigliere Martin
quando lo ha proposto non andava nella direzione della genericità,
ma chiedeva un minimo di pregnanza, un minimo di adesione, trovo
deboli le quattro righe che lasciano aperta qualunque
possibilità.
Ho seguito l'intervento che ha fatto il Presidente e non vedo,
cioè non si riesce a trovare l'interlocutore, anche perché dal
dibattito di questa sera (se qualcosa ha detto di più di quello che
già si sapeva) è saltato fuori abbastanza bene come questo
progetto, fatto in un certo modo, con un certo interlocutore e con
una certa dimensione, si faceva; ho la sensazione che qui finisce
che non si faccia più niente.
Per questa ragione - come vede è un intervento di merito, cioè
cerco di fare un discorso che superi la bagarre, la
contrapposizione schematica che è venuta prima - nel merito non mi
riconosco in questo emendamento; avrei voluto e vedrei qualcosa di
più. Quello che mi sentirei di suggerire è se la indeterminatezza
dell'interlocutore può essere superata, ma per fare questo
occorrerebbe quell'atto politico di coraggio che alcuni colleghi
hanno suggerito, cioè quello di non prendere delle determinazioni
affrettate, e questa è una determinazione affrettata. Questa voglia
di arrivare, a meno che non nasconda qualcosa (mi auguro non sia
così), a chiudere stasera la discussione e quindi il problema, ha
un valore quasi di rimozione, quasi di impotenza. Ma questo non
rafforza voi, non rafforza l'immagine complessiva della vostra
compagine; dà il senso di indeterminatezza e permette a noi, che
siamo la controparte politica con cui dovete confrontarvi, di dire
quello che poi diremo, cioè il fatto che se ne esce con la
incapacità di trovare una effettiva posizione di uscita dallo
stallo in cui ci si è venuti a trovare.
A questo punto la mia modesta osservazione in merito
all'emendamento proposto dalla Presidenza è di contrarietà
abbastanza forte, proprio perché non vedo questa capacità e questa
volontà. Capisco che quando si accetta un diktat iniziale, quando
si accetta una logica di abbandono del campo, è chiaro che questa
logica diventa una spirale in cui ci si trova dentro, ma forse
valeva la pena di vedere se non c'erano altre possibilità.
Quello che mi dispiace è che tutta la discussione ha forse
evidenziato un altro aspetto per me preoccupante. E' la prima volta
che devo constatare la debolezza nostra come Consiglio, ed ha
ragione il Consigliere Beneforti quando prima diceva i veti da una
parte, i regolamenti dall'altra, i vincoli dall'altra, in qualche
maniera stanno ingabbiando. Io l'avevo detto nell'intervento di
prima, che era più focoso di quello di adesso, io avrei visto
almeno lo studio (se non l'esperimentazione) di obiezione civile,
legale, democratica rispetto a certi diktat, naturalmente se questo
significava una volontà autonomista forte. E' evidente se questa
volontà non si può o non si vuole manifestare non è colpa di
nessuno, cioè è colpa di chi politicamente ritiene di assumere
questo.
Presidente
Ha chiesto di parlare il Consigliere
Beneforti, ne ha facoltà.
Beneforti (DC)
Devo ringraziare perché avendo la
parola devo ringraziare, la parola si dà quando vuole il Presidente
o quando vuole una maggioranza, altrimenti la gente non può parlare
in questo Consiglio. Presidente, lo avete dimostrato; si è alzato
il Consigliere Andrione, ha chiesto ai sensi del regolamento di
chiudere la discussione generale, senza prima vedere se avevamo
parlato tutti, e lei ha messo subito in votazione la proposta. E'
la logica dei numeri, no? e questa porta anche a sistemi che ho
definito fascisti, perché quello che è stato proposto è un sistema
fascista dopo che è un pomeriggio intero che si discute su un
argomento. Avevamo chiesto al Presidente di dare alcune risposte;
quante volte, quando ero Assessore, mi avete chiesto nella
discussione generale intanto di dare delle risposte, che poi si
sarebbe continuato la discussione? Sentite le risposte, si poteva
benissimo replicare al Presidente e dire quello che c'era da dire.
Invece qui si è preferito chiudere la discussione generale? E'
stato perché il Consigliere Lanièce ha letto il parere dei legali?
Ma credo che il parere dei legali bisognerebbe rileggerselo con più
calma e con grande attenzione per vedere qual è la strada da
seguire nei confronti anche della CEE. Se il parere è stato
chiesto, lo si è fatto proprio per avere la possibilità di poter
rispondere alle osservazioni della CEE.
Ma si sente un certo clima: i documenti in fotocopia che non ci
vengono dati, certi discorsi che vengono fatti in commissione, come
vengono convocate le commissioni, certi atteggiamenti che si
riscontrano in questa situazione, che lasciano intravedere che c'è
un ufficio di Presidenza che non dà la centralità al Consiglio, ma
la dà alla Giunta regionale o a qualcuno che qua dentro conta di
più o che ha la maggioranza relativa.
Tornando all'argomento in discussione, Presidente Lanivi, lei mi
ha detto che mi stimava ed io stimo lei, ma c'è bisogno di fare un
emendamento e di firmarlo per dire di impegnare la Giunta
regionale? Lo faccia firmare a qualche Capogruppo. Non credo ci sia
bisogno, dopo quello che ha detto, di firmare un emendamento che
impegna se stesso. Io dico, lo faccia fare a qualche Capogruppo, ma
che la Giunta impegni se stessa su un ordine del giorno di questo
tipo, che non dice proprio niente, che risente dello spirito di
quegli ordini del giorno sulla Cogne che sono stati fatti o di
documenti stilati in altre occasioni. Cosa vuol dire: "di impegnare
la Giunta regionale a ricercare con società aventi titolo, forme e
modalità di collaborazione con la Regione autonoma Valle d'Aosta
per la realizzazione di un progetto organico di valorizzazione
economica e occupazionale nel rispetto del trattato CEE e della
normativa nazionale vigente"? Forse che, se invece di essere la SDS
è un'altra società, cambierà qualcosa da parte della CEE? La
domanda che ci dobbiamo porre è questa. Cambierà qualcosa se invece
della SDS è un'altra società a livello europeo? Allora, si è voluto
dare il contentino al Consigliere Martin e si è accettato in linea
di massima l'emendamento che il Consigliere Martin aveva
pronunciato nel corso del suo intervento. Ma con tutta la buona
volontà del Consigliere Martin, credo che questo emendamento non
sia accettabile, perché non dice niente. Questo è un impegno che la
Giunta si deve per forza assumere e che ha.
Si dice che la Mercedes non si è impegnata a portare in Regione
la sede legale; ma, signori miei, il Presidente della Giunta dice
una cosa, qualcun altro dice un'altra cosa, avevamo chiesto di
rinviare in commissione per poter fare una valutazione più
approfondita anche su questi aspetti, perché resta il dubbio in noi
e magari anche in altri se effettivamente la cosa è così o non lo
è. Per cui, prima di tenerci questo dubbio, suggerivo di tornare in
commissione per approfondire questo argomento e per renderci conto
insieme ai rappresentanti della Mercedes e della SDS di quelle che
sono le posizioni di queste società.
Non si può difendere l'autonomia nei confronti della CEE, dice
il Presidente della Giunta, perché non ne sono convinti nemmeno i
nostri partner. Io dico che i nostri partner, al di là che siano
più o meno convinti, hanno fatto una convenzione e un accordo con
noi; sta a noi cercare di impostare tutto quel discorso che deve
essere impostato senza subire supinamente, perché qui si sta
subendo supinamente le decisioni della CEE. E io dico che non ci
credo che il Presidente della Giunta possa subire supinamente le
decisioni della CEE, come del resto altri che siedono su questi
banchi, ad esempio, il Consigliere Rollandin, che è sempre focoso
su queste cose. Io l'ho sempre visto accanito nella conferenza
Stato-Regioni nella difesa dell'autonomia regionale, e oggi me lo
trovo qui seduto che supinamente accetta la decisione della
CEE.
Allora mi nasce il dubbio (lo dicevo nel primo intervento) che
ci siano altri motivi per i quali questa convenzione deve essere
azzerata; e allora mi torna in mente tutto un discorso politico che
ci può essere, in quanto non penso che in questo Consiglio nessuno
voglia rinunciare ai presupposti di autonomia.
Si dice che la SDS è una scorciatoia facile; ma oggi se si può
inventare anche una scorciatoia facile, io dico prendiamola questa
scorciatoia, perché cosa andiamo a raccontare ai 100 e passa
dipendenti delle società di spedizione dell'autoporto? Che questa
scorciatoia non è la sicurezza per loro? Che non era un tentativo
da fare? E' più facile fare il discorso della cassa integrazione,
su cui lo Stato ancora non si è pronunciato? E sappiamo che questi
dipendenti non possono entrare in cassa integrazione finquando non
viene fatto un decreto del Ministero del Lavoro o del Governo e
viene approvato dal Parlamento. E a questi cosa andiamo a dire: che
si fa un corso di formazione professionale tramite l'agenzia del
lavoro e intanto li mettiamo in cassa integrazione, per non
prendere la scorciatoia di vedere se la SDS è la strada per poter
dare loro maggior sicurezza?
Il Presidente della Giunta parla di una valutazione organica
dell'intera area che può avere più interlocutori, e con la Regione
primo interlocutore. Voglio dire una cosa...
(Il Presidente del Consiglio richiama il Consigliere
Beneforti allo scadere del tempo concesso per l'intervento)
Beneforti (DC)
Non sono ancora dieci minuti,
Presidente, non mi tolga la parola perché non ho parlato dieci
minuti. E mi lasci almeno finire il filo di un discorso.
Quando si sente dire che l'accordo con la Mercedes è importante,
che la Mercedes fa gli affari suoi e noi dobbiamo fare i nostri, ma
è chiaro; e perché non dobbiamo fare i nostri affari noi? Perché
l'Olivetti non ha fatto i suoi interessi quando le abbiamo dato
l'area di Pont-Saint-Martin? Cosa ha preteso per venire a
Pont-Saint-Martin l'Olivetti?
E anche Gambardella viene a trattare con noi e intavola un
discorso con Lucchini e cede delle attività produttivi della Cogne
a Lucchini. Quindi, sia il pubblico che il privato fanno i loro
interessi. E nel caso di Gambardella è ancora più grave, perché
mentre tratta con la Regione un piano di rilancio produttivo e
occupazionale della Cogne, tratta anche su un altro tavolo e sembra
che abbia ceduto anche delle attività produttive dello stabilimento
di Aosta.
Dice il Presidente della Giunta: cercheremo di realizzare i 250
posti di lavoro, ci sono dei progetti, stiamo lavorando con il
Governo nazionale per ottenere i paracaduti sociali eccetera.
Se vuole, ormai sono fuori tempo, ma gli posso leggere il
discorso del sindacato nazionale unitario, CGIL, CISL e UIL....
Gremmo
(...fuori microfono...)
... e il
SAVT?
Beneforti (DC)
Guarda, ho sempre rispettato il SAVT, ma
qui siamo a livello nazionale, quindi gli posso dire cosa chiedono
i sindacati a livello nazionale allo Stato e alle Regioni, gli
interventi che le Regioni devono fare nei confronti dello Stato
perché di certo non c'è ancora niente.
Di certo c'è una cosa: che alcuni paesi a livello europeo hanno
fatto già degli interventi e hanno attinto a fondi regionali e a
fondi sociali della CEE. Lo Stato italiano deve porsi anche lui
questo problema, che ancora non si è posto, per affrontare e dare
magari quei contributi di disoccupazione speciale o di cassa
integrazione per fare andare avanti un po' questo personale, in
attesa che da solo trovi un'altra occupazione.
Confermo che voteremo contro questo emendamento e contro quello
che viene proposto, e riconfermo che qui occorre continuare ad
approfondire questo argomento. Non vorrei fra due o tre mesi qua
dentro sentirmi ancora dire: "In attesa vedremo", come succede per
la Cogne e per altre situazioni.
E' stato grave stasera chiudere la discussione generale, perché
non sono valdostano, ma Chanoux si rivolterà nella tomba per quello
che è successo stasera qua dentro. Sono convinto, ripeto, che a
livello di commissione potevamo continuare a discutere di questo
argomento e fare delle verifiche, che oggi, non fatte, ci lasciano
dei grossi dubbi.
Gremmo (UAP)
Chiedo la parola per mozione
d'ordine.
Presidente
Un attimo, devo fare una comunicazione. E'
stato depositato, prima della votazione della mozione d'ordine per
la chiusura della discussione generale, dal Consigliere Milanesio
un ordine del giorno che, in forza della chiusura della discussione
generale, non ha potuto essere svolto dal presentatore stesso.
Pertanto, ai sensi dell'articolo 64 del regolamento interno, punto
5, il proponente dell'ordine del giorno ha la facoltà per dieci
minuti di illustrarlo, dopo la chiusura della discussione
generale.
Capisco, Consigliere Gremmo, che lei prima di venire qui in
Consiglio regionale deve aver svolto la sua attività nei Balcani o
in Jugoslavia, perché come provocatore è perfetto! Però non può
intervenire continuamente.
Allora ha la facoltà....
Gremmo (UAP)
.... no, lei mi dà la parola!
Presidente
Sì, per fatto personale.
Gremmo (UAP)
Non siamo sulla Sila, qui non ci sono i
consiglieri della 'ndrangheta, ha capito! Quindi lei mi dà la
parola.
Presidente
Certo che le do la parola.
Ha chiesto di parlare il Consigliere Gremmo per fatto personale,
ne ha facoltà. Ha cinque minuti a disposizione.
Gremmo (UAP) Cinque minuti, e siamo alle 23,46 e perdiamo cinque
minuti.
Guardi, io non sono uno punitivo, perché capisco che si può
perfino essere socialdemocratici a questo mondo, quindi si
immagini... Io nei Balcani non ci sono mai andato, non sono mai
andato neanche sulla Sila, e lei apra bene le orecchie e cerchi di
capirmi. E il discorso potrebbe anche finire qui. Stabilito questo,
e spero che lei abbia capito bene, non mi faccia più tornare su
questo argomento.
Le chiederei modestamente una cosa, siccome non capisco mai
niente; ho la sensazione che questa sera, nel nervosismo generale,
lei abbia più di una volta violato il regolamento, e le spiego
anche perché. Se cinque consiglieri - e questo voglio che rimanga a
verbale perché sarà oggetto di rimostranze in altra sede - chiedono
la votazione a scrutinio segreto, lei la deve dare.
Presidente
Lei deve parlare per fatto
personale.
Gremmo (UAP)
Ma il fatto personale è cominciato lì,
perché lei ha violato un minimo di regola perché se cinque
consiglieri chiedono la votazione segreta, non può far arrabbiare
tutti quanti non dandola. Lei oltretutto mi attribuisce delle
posizioni di tipo geografico che non ho mai avuto, perché fa queste
cose?
E non è finita lì, perché oltretutto glielo ho già detto prima
in modo pacato e politico che non ne usciamo bene comunque da
questa serata. Sono demoralizzato a vedere che dobbiamo ridurci a
fare queste cose, per non ammettere da un lato che c'è soltanto
dell'aria fritta e dall'altro che siamo tutti scornati, perché
abbiamo perso un'occasione. Sarebbe stato molto più politico che
tutti quanti avessimo detto: abbiamo perso un'occasione, ci è
andata male, volevamo fare una cosa. Ma l'abbiamo persa perché sono
emersi dei giochi politici che non dovevano saltare fuori,
Presidente, è questo il discorso che le sfugge completamente.
Adesso le chiedo una cosa: questo documento del Consigliere
Milanesio adesso lui lo illustra, poi abbiamo diritto di parlare
oppure no su questo? No, neanche questo.
Presidente
Ma lo dice il regolamento. Comunque il suo
intervento per fatto personale si è concluso.
Gremmo (UAP)
Ho concluso il fatto personale, ma adesso
ero alla mozione d'ordine.
Presidente
Prima il Consigliere Milanesio deve alzarsi
in piedi ed illustrare il suo ordine del giorno, dopo di che si
deciderà cosa fare.
Gremmo (UAP) La mia mozione d'ordine era per capire se questo
documento viene accettato o no.
Presidente
Ma se l'ho detto io...
Gremmo (UAP)
Ma in questo caso, dopo l'intervento del
Consigliere Milanesio, se ci sono degli emendamenti alla sua
mozione li possiamo presentare oppure no?
Presidente
Lo vedremo dopo. Ne parleremo. E le
garantisco che non sono mai stato sulla Sila.
Ha chiesto di parlare il Consigliere Milanesio, ne ha
facoltà.
Milanesio (PSI)
Non so chi devo ringraziare perché
questo ordine del giorno è giunto alla discussione del Consiglio:
forse il regolamento che qualcuno poi si è letto, perché ho dovuto
distribuire personalmente l'ordine del giorno ai signori
consiglieri.
Presidente
E' stato un atto da operetta il suo,
Consigliere. Avremmo provveduto comunque alla
distribuzione.
Milanesio (PSI)
Di fronte ad un Presidente del Consiglio
da operetta, siamo costretti a fare delle distribuzioni da
operetta, evidentemente.
Presidente
Lei è sempre vissuto
nell'operetta...
Milanesio (PSI)
Non ho l'abitudine di offendere
nessuno, tanto meno il Presidente del Consiglio regionale,
soprattutto mentre fa il Presidente del Consiglio regionale. Quindi
o lui dà ai consiglieri quel rispetto che noi diamo a lui, anche se
non se lo merita....
Presidente
... allora non viene a prendere qui dei
documenti al tavolo della Presidenza. Consigliere, lei deve
dimostrare educazione non venendo a prelevare dei documenti al
tavolo della Presidenza. Questo è il primo atto di buona
educazione.
Milanesio (PSI)
Sono venuto a consegnare dei documenti
al tavolo della Presidenza perché il Presidente del Consiglio ha
detto al Consigliere Aloisi, che era venuto lì a chiedergli che
fine aveva fatto l'ordine del giorno presentato dal Consigliere
Milanesio, che non poteva distribuirlo perché doveva annunciare la
presentazione. Tanto per essere chiari.
Mi sono dovuto recare, e questo è molto grave, al tavolo della
Presidenza del Consiglio e ho preso le copie che erano già state
diligentemente fotocopiate dai funzionari ed ho provveduto io
stesso alla distribuzione, perché il dirigente dell'ufficio mi ha
detto, a mia richiesta, che non era stato autorizzato a
distribuirle.
Non ne voglio fare una polemica e non faccio distribuzioni da
operetta. Adesso passerò ad illustrare l'ordine del giorno, intanto
lo leggo:
"Il Consiglio regionale, preso atto delle dichiarazioni del
Presidente della Giunta in ordine alla convenzione Regione-SDS,
invita il Governo regionale a ritirare la risoluzione dallo stesso
presentata, al fine di ottenere da SDS una esplicita rinuncia in
forma scritta alla convenzione a suo tempo stipulata. Conseguito
tale risultato, il Governo regionale potrà utilmente investire il
Consiglio regionale per le ulteriori determinazioni sulla
vicenda."
Spiego perché quando si presentano dei documenti, non si viene
capiti, e uno deve anche spiegare le cose che scrive in termini
abbastanza chiari.
Avevo già avuto modo di dire nella discussione odierna che il
Presidente della Giunta, come mette nella premessa della delibera,
che aveva ricevuto delle assicurazioni verbali circa la
possibilità, la disponibilità a rescindere in via bilaterale dalla
convenzione, ebbene, credo che avrebbe risparmiato questa lunga
discussione, queste litigate notturne, queste alterazioni di
carattere e anche queste male parole che qualcuno ha potuto
scambiare con altri, se avesse conseguito quel risultato che lui dà
per scontato nella delibera, e quindi fosse venuto qui a presentare
una proposta che non sarebbe stata certamente ultronea rispetto
alla discussione che abbiamo avuto.
Non vorrei che succedesse che, dopo tutta questa tiritera, dopo
questo scontro titanico, il Presidente della Giunta arrivasse qui
con una risoluzione che non solo non sarebbe bilaterale, ma con un
nulla di fatto, insomma. E allora avremmo perso mezza giornata di
lavori del Consiglio regionale, per discutere su quello che poteva
essere e non è stato.
Amo i crepuscolari, amo Gozzano, ma non amo tanto i Presidenti
crepuscolari, quelli che ci vengono a parlare delle cose che
potevano essere e non sono state. Avrei preferito che lui fosse
venuto qui con una bella firma di qualcuno sotto un documento, e
allora la discussione di stasera sarebbe stata meno incarognita e
meno dispersiva.
E' vero che abbiamo avuto modo e agio di approfondire la vicenda
Mercedes, SDS e Regione, è vero che abbiamo avuto modo di leggere,
o di farci leggere, i documenti più importanti di questa vicenda, è
vero che abbiamo anche comunicato alla stampa tutto quello che
c'era da comunicare; però è anche vero che forse complessivamente,
per la polemica degli umori, abbiamo anche svilito la funzione di
questo Consiglio regionale.
Non sono uno che ha i nervi fragili, però so distinguere fra le
provocazioni che si possono accettare e che fanno parte del gioco
senza doversi arrabbiare, e quelle che invece finiscono per essere
inaccettabili e sulle quali ci si può e ci si deve arrabbiare.
Chiedo scusa al Consiglio se prima mi sono arrabbiato sulla
vicenda della sospensione della discussione, non è mia abitudine
alterare il tono della voce e andare pesante nei giudizi; però vi
confesso che non ho ancora capito adesso il significato di quella
interruzione della discussione, non l'ho capito e non la
giustifico, perché se è vero che poteva sembrare che ci fossero
degli atteggiamenti ostruzionistici, credo che il vostro sia stato
un eccesso di legittima difesa.
Mi auguro per il bene del Consiglio regionale che queste cose
non si abbiano più a ripetere, perché certamente non crescerà nè la
democrazia nella nostra Regione, nè il confronto fra le forze
politiche, perché credo che dei consiglieri abbiano legittimamente
la possibilità di far perdere anche un po' di tempo al Governo
regionale, soprattutto quando hanno delle cose da dire. E non mi
sembra che si siano dette delle cose che uscivano dal seminato.
Qualche volta siamo ripetitivi, qualche volta forse non siamo
neanche brillanti, ma, portiamo un po' di pazienza! quante volte
questo Consiglio è stato ripetitivo e non è stato brillante, quante
volte abbiamo dovuto subirci dai banchi della maggioranza delle
ripetizioni fatte a prova di stupido e le abbiano incassate con più
o meno fair play.
Sono uno di quelli che ha sempre protestato contro le forme di
ostruzionismo, ma quelle manifestate, quelle realizzate, non contro
quelle minacciate o adombrate. Ecco, non commettiamo più eccessi di
legittima difesa, se possibile.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Avevo espresso un giudizio positivo
sulla risoluzione proposta al Consiglio regionale dal Presidente
della Giunta, che è una risoluzione che avvia alla chiusura questa,
che noi consideriamo una infelice storia di questa convenzione
Regione - SDS
L'emendamento che è stato discusso in sede di Conferenza dei
Capigruppo, proposto dal Consigliere Martin e successivamente
rielaborato dai Capigruppo della maggioranza, ci sembra coerente
con l'impostazione iniziale del documento, e quindi anche per
quanto riguarda l'emendamento il nostro giudizio è favorevole, per
cui voteremo a favore anche di questo emendamento.
Per quanto riguarda la chiusura della discussione generale,
appellandosi al regolamento e con voto di maggioranza, invece noi
esprimiamo un giudizio negativo su questo tipo di atteggiamento,
perché riteniamo che sia stata una scelta inopportuna e perché è
sempre pericoloso limitare gli spazi di espressione della
minoranza. Evidentemente chi, come me, è sempre stato da questa
parte dei ruoli del Consiglio regionale, forse a maggior ragione
può capire quanto è difficile a volte avere gli spazi e gli
strumenti per esprimersi da parte dei gruppi di minoranza, e anche
la ricerca di allargamento di questi spazi credo debba essere
prevista e tollerata e non soffocata con degli interventi a forza
di colpi di maggioranza.
Oltretutto questa chiusura del dibattito, così affrettata, era
palesemente priva di sbocchi, perché ormai era evidente che non
saremmo riusciti nella giornata odierna ad arrivare ad una
conclusione e che quindi sarebbe stato inevitabile il rinvio dei
lavori del Consiglio alla giornata di lunedì, se ho ben capito.
Spero che questa decisione, che ritengo infelice, non
costituisca un pericoloso precedente e rimanga un infortunio
isolato da parte di questa maggioranza, che non debba ripetersi
nelle prossime riunioni del Consiglio.
Presidente
E' mezzanotte, resta inteso che i lavori
lunedì prossimo riprenderanno con il possibile intervento del
Presidente della Giunta.
(...Proteste dai banchi della minoranza...)
Presidente
Certo che convoco il Consiglio.
