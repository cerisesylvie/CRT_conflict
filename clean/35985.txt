Classificazione
BILANCIO E CONTABILITA' REGIONALE



Oggetto del Consiglio n. 295 del 5 dicembre 2013 - Resoconto
OGGETTO N. 295/XIV - Prosecuzione della votazione del disegno
di legge: "Disposizioni per la formazione del bilancio annuale e
pluriennale della Regione autonoma Valle d'Aosta (Legge finanziaria
per gli anni 2014/2016). Modificazioni di leggi regionali".
Président -
On est à l'examen de l'amendement n° 6,
présenté par la minorité, qui veut ajouter l'article 5ter. Est-ce
qu'il y a quelqu'un qui souhaite l'illustrer? La parole au collègue
Guichardaz.
Guichardaz (PD-SIN.VDA)
- Grazie Presidente.
Quest'articolo sembrava superfluo, perché, di fatto, non emenda
nulla, ma interviene su una mancanza, cioè la messa nero su bianco
della regola secondo cui le società controllate e partecipate, in
buona sostanza le società pubbliche pagate con i nostri soldi,
debbano adottare criteri trasparenti per i reclutamenti, cioè per
le assunzioni e per l'acquisizione di lavori, servizi e forniture.
Sembra lapalissiana questa clausola, ma evidentemente qualche
atteggiamento non proprio lineare ci ha indotto a formalizzare una
procedura che dovrebbe essere insita nella natura stessa delle
società in oggetto. Poiché parliamo di soldi pubblici, credo che
vada da sé che la pubblicità delle procedure di reclutamento, le
assegnazioni di incarichi e consulenze si accompagnino a criteri di
imparzialità e di trasparenza secondo la legge n. 22, che, di
fatto, è la legge 165, diciamo, regionale, quindi pubblicazione sul
sito dell'avviso di reclutamento e criteri oggettivi. La Regione
invece, secondo il nostro emendamento, che compiti ha? Ha il
compito di promuovere l'attivazione di meccanismi di mobilità dei
dipendenti a tempo indeterminato tra le società suddette nonostante
vadano perfezionate le procedure. Queste, prima di accedere al
mercato, come è scritto nel nostro emendamento,
"verificano la
disponibilità di soggetti idonei nell'ambito delle altre società
controllate..."
e partecipate, quindi significa che le
assunzioni o le eventuali, diciamo, acquisizioni di personale
devono avvenire - e la Regione deve studiare il sistema di
permettere questo - all'interno di queste società. Oggi tutti ci
raccontano che vengono assunti i meritevoli nelle società
partecipate e controllate, noi vogliamo crederci, non abbiamo
motivo di non crederci, ma pensiamo che occorra formalizzare la
prassi, cioè che vada messa giù una prassi, una procedura che
faccia sì che non ci siano dubbi rispetto a questa, diciamo,
consuetudine, che è quella dell'assunzione attraverso criteri
oggettivi. Il terzo comma dell'articolo 5ter è anch'esso un comma
di peso, secondo noi, in due righe fissa un principio che completa
l'articolo 5bis, l'emendamento che abbiamo presentato prima, e cioè
che le società controllate, ossia le società di tutti i cittadini,
pagate con le nostre tasse, con i soldi pubblici debbano rispettare
il Codice degli appalti e le procedure proprie in uso alla pubblica
amministrazione, quindi non dialoghi competitivi o altre bizzarrie,
che non sono, diciamo, in nessun modo codificate o che non hanno
una ragione di esistere. Quest'emendamento, per concludere, quindi
è un emendamento che va nella direzione della trasparenza, in
questo caso relativamente all'assunzione e al reclutamento di
personale e negli affidamenti, quindi nelle procedure di
affidamento di lavori, beni e servizi. Grazie.
Presidente
- Grazie collega Guichardaz. Altri colleghi?
La parola all'Assessore Baccega.
Baccega (SA)
- Grazie Presidente.
Ritorniamo con quest'emendamento a parlare di partecipate, vi
avevo già anticipato nel mio intervento della mattinata che anche
quest'argomento avremmo piacere di discuterlo in commissione,
proprio perché il dibattito in commissione nella sua interezza
potrebbe dare e darà sicuramente quei risultati di trasparenza che
tutti auspichiamo. Faccio comunque due riflessioni che sono già
state da me anticipate nella mozione di luglio, dove si era entrati
nel merito in riferimento alle assunzioni e all'affidamento degli
appalti, disposizioni, per quanto riguarda il comma 1, contenute
nel decreto legislativo del 25 giugno 2008 n. 112...e ha
un'applicazione limitata alle società di servizio pubblico locale.
Proprio questa disposizione è oggetto di modificazioni da parte
della legge di stabilità di cui parlavo, appunto, questa mattina,
che è in corso di approvazione a Roma, nella quale si prevede che
l'assoggettamento alle procedure pubblicistiche per il reclutamento
riguarderebbe solo le società che gestiscono servizi pubblici
locali e le società strumentali all'esercizio di funzioni
amministrative.
Per quanto riguarda il comma 2, lo Stato aveva introdotto questa
mobilità in occasione di un decreto legislativo sulla pubblica
amministrazione - decreto legge, scusate, ma in sede di conversione
l'articolo è stato eliminato, si tratta del commento di una
procedura non semplice perché le organizzazioni sindacali
dovrebbero essere coinvolte in questo caso...si porrebbe il
problema di quale contratto applicare ed eventualmente di
salvaguardare il trattamento economico di uno spostamento da una
parte all'altra rispetto ai contratti di riferimento. Per questo
non si può, non si ritiene che la materia possa essere disciplinata
con legge regionale, visto che sulle questioni inerenti al
personale delle società pubbliche la Corte costituzionale con una
sentenza del 2013, la 229, ha affermato che la materia attiene
all'ordinamento civile di competenza esclusiva dello Stato.
Per quanto riguarda il comma 3, anche in questo caso c'è un
problema di competenza, visto che la materia dei contratti e delle
loro applicazioni è attribuita alla competenza legislativa statale.
Il Codice infatti assoggetta anche i soggetti privati e quindi le
società alle regole degli appalti pubblici, ma solo quando si
tratti di organismi di diritto pubblico o di soggetti che per la
realizzazione delle opere utilizzano finanziamenti pubblici al di
sopra di certi importi. L'argomento, come ho detto all'inizio di
quest'intervento, dovrà essere in ogni caso approfondito in sede di
II Commissione consiliare regionale, così come abbiamo deciso nel
Consiglio regionale del 13 e 14 novembre e così come abbiamo deciso
come impostazione questa mattina nell'altro provvedimento. C'è,
ribadisco, la volontà da parte di questa maggioranza di andare
nella direzione della trasparenza, andare nella direzione della
maggior trasparenza possibile, con più confronti approfonditi e
seri in commissione, perché non basteranno poche ore o pochi minuti
o poche giornate, sono certo che con un confronto approfondito e
con il supporto dei tecnici riusciremo a trovare un provvedimento
in grado di soddisfare l'esigenza di trasparenza. Grazie.
Presidente
- Chi intende prendere la parola? Nessuno?
Colleghi, se nessuno intende prendere la parola... La parola al
Consigliere Chatrian.
Chatrian (ALPE)
- Sì, grazie Presidente, buon
pomeriggio.
Tornando alla nostra controproposta, rimaniamo sul tema, a mio
avviso, principale, comunque su questa finanziaria legata alle
nostre società partecipate e controllate. Ho ascoltato la
riflessione, penso a nome del Governo, che ha fatto l'Assessore
competente su questo tema, tema più volte affrontato in quest'aula
in questi cinque mesi, ma già nella scorsa legislatura diverse
volte abbiamo affrontato questo tema durante il dibattito delle
varie finanziarie e dei vari bilanci triennali. Noi riteniamo
necessario riscrivere in legge certe regole, noi vorremmo...come
posso dire? ci sono zone d'ombra, zone poco chiare, ma abbiamo
contezza di cosa comunque le società in questi anni...queste nostre
società come hanno operato, come hanno assunto e l'impatto
socio-economico ed occupazionale che hanno messo in campo in questi
ultimi anni. Un dato per tutti...penso che sia l'aula deputata per
far politica...dopo le elezioni politiche del 2006, l'allora
Governo regionale, sempre tramite Finaosta, incaricò il Presidente
Rollandin di guidare la macchina più potente delle nostre società:
il gruppo Energia; dal 1° luglio 2006 al 30 marzo 2013 solo questo
gruppo ha assunto a tempo indeterminato 203 persone. Evviva, posti
di lavoro, occupazione...
Con quest'emendamento n. 6 noi però vorremmo inserire regole
certe, regole che rispettino principi stabiliti dalla nostra legge
regionale n. 22 del 2010 e non solo, a tal fine, le società devono,
a nostro avviso, pubblicare sul proprio sito internet, in apposita
sezione dedicata, chiara, semplice, leggibile,
"l'avviso di
reclutamento con l'indicazione dei profili professionali da
acquisire, l'individuazione dei criteri oggettivi di verifica dei
requisiti attitudinali e professionali richiesti, le forme
contrattuali previste e la durata indicativa del rapporto di lavoro
o dell'incarico"
. Riteniamo questa modifica sostanziale. Dicevo
prima, ho ascoltato la riflessione dell'Assessore Baccega...
Inviterei l'Assessore ad andare a leggere fornisco una copia...il
progetto di legge già approvato in Commissione consiliare della
Regione Veneto, per quanto riguarda il reclutamento del personale,
all'articolo 8, comma 1, cita quanto segue:
"il reclutamento del
personale delle società controllate è effettuato, previo nullaosta
della Giunta regionale, attraverso le procedure di cui al decreto
legislativo 165 del 2001: "Norme generali sull'ordinamento del
lavoro alle dipendenze delle amministrazioni pubbliche".
Lei prima ci ha citato una sentenza, noi le diciamo, Assessore
Baccega, che quest'impianto si può già scrivere subito. Ben venga
poi l'approfondimento in II Commissione, ben vengano altri
ragionamenti, ben vengano altri confronti e riflessioni, però
riteniamo urgente inserire regole e briglie certe, trasparenza
vera, inserimento d'obbligo di legge sui
social network
,
quindi internet e sezione dedicata, in modo che i valdostani
sappiano se ci sono possibilità e soprattutto che ci sia una
certa...non certa...che ci sia evidenza pubblica, e termino. Non so
se qualcun altro del Governo regionale o della
maggioranza...aspettiamo che intervenga su questo tema.
Ricordiamoci che nel 2013, anche se nella finanziaria - e termino
Presidente Rini - c'era un parametro per quanto riguarda le
assunzioni nel comparto pubblico del 20 percento, una persona è
stata assunta nel 2013 nel comparto pubblico regionale, per dire
che anche qui io penso che i numeri, i risultati...
Presidente
- Chiuda collega...
Chatrian (ALPE)
- ...parlino praticamente da soli, quindi
la riflessione, non solo la riflessione, ma il nostro impianto va
esclusivamente in quella direzione: di trasparenza, di pari
opportunità e di certezza. Inserendola dove? Nella nostra
legislazione. Grazie.
Presidente
- Grazie. La parola al collega Nogara.
Nogara (UVP)
- Merci Présidente.
Sarò brevissimo perché di quest'argomento ne abbiamo parlato
abbastanza questa mattina. Io volevo solo fare una domanda
all'Assessore Baccega, perché già, come questa mattina, lei ha
esordito dicendo che siete d'accordo...l'aspetto che voi siete
d'accordo e che vi interessa...però demandate a tutta la
commissione, perché non si può fare, "non si possono fare delle
cose così per le partecipate", "non si possono fare queste
assunzioni che chiedete voi per le partecipate". Vorrei allora
sapere, lei, Assessore, è sicuro di quello che sta dicendo, che
sono cose che non si possono fare, o ci dice: "andate in
commissione, lì discutetene pure, tanto se si può o non si può è la
stessa cosa"?
Président
- Merci. Collègues, il n'y a pas d'autres
interventions... La parole à l'Assesseur Baccega.
Baccega (SA)
- Visto che sono stato interpellato, mi
sembra educato e corretto riportare una risposta al Consigliere
Nogara. Certo che siamo d'accordo, lo abbiamo detto. Siamo
d'accordo ad approfondire seriamente questa materia come quella
della mozione precedente. Abbiamo stabilito che ci sarà un momento
di confronto molto serio ed approfondito in commissione e abbiamo
deciso che quella è la strada da intraprendere. Faremo un discorso
di carattere generale. Ho anche anticipato poco fa, parlando del
decreto legge 25 giugno 2008,
che dice appunto che le
società a partecipazione pubblica o di controllo adottano con
propri provvedimenti tutta una serie di percorsi per dare adeguata
pubblicità alla selezione e alle relative modalità di svolgimento:
"adozione di meccanismi trasparenti e oggettivi per verificare
il possesso dei requisiti professionali e attitudinali
richiesti".
Rispetto alle pari opportunità, quindi c'è già un
obbligo in questo senso...Ora, tutta questa materia, oltre alle
perplessità dal punto di vista dei rapporti sindacali e alle
perplessità espresse sulla possibilità di poter legiferare noi - la
Regione Veneto lo ha fatto - lo andremo a valutare. La valutazione
sul tipo di provvedimento della Regione Veneto, lo abbiamo affidato
alla commissione. Sono certo che il Presidente La Torre la
convocherà al più presto, lo ha già detto questa mattina, e faremo
una discussione generale su quest'argomento che sarà la più
efficace possibile. Grazie.
Presidente
- La parola al collega Guichardaz.
Guichardaz (PD-SIN.VDA)
- Una proposta. Siccome mi pare
confermiate la non accoglibilità, la non accoglienza di
quest'emendamento, una preghiera al Consigliere La Torre: prima di
convocarci in II Commissione per discutere di questa tematica, di
far fare un parere legale sulla possibilità o meno di applicare le
regole proprie della 165, della 22, cioè le regole che noi,
diciamo, abbiamo inserito come caposaldo di quest'emendamento, così
almeno i lavori partono già con una base giuridica solida e la
discussione può partire già a "gambe levate". Grazie.
Presidente
- Grazie. Possiamo mettere in votazione? Non
ho altri iscritti. La votazione è aperta. Votate colleghi.
Colleghi, la votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Passiamo ora all'analisi dell'emendamento n. 7, presentato dalle
forze di minoranza, che introduce l'articolo 5quater. La parola al
collega Cognetta.
Cognetta (M5S)
- Grazie Presidente.
Vorrei fare una breve introduzione rispetto a quest'emendamento.
È un emendamento che riguarda ancora una volta le società
partecipate regionali. In quest'emendamento noi chiediamo in
sostanza due cose: la prima è quella di ridurre del 40 percento
qualsiasi somma eccedente i 60.000 euro annui in modo da, diciamo
così, rideterminare in misura...in ribasso ciò che viene
normalmente corrisposto ai dirigenti e ai componenti apicali degli
organi di gestione delle società controllate e partecipate. Oltre a
questo, poniamo un limite di 160.000 euro annui. In sostanza,
quindi, al primo comma vogliamo far sì che loro diano una sorta di
aiuto alla situazione difficile nella quale ci troviamo bloccando
l'aumento o, meglio, riducendo del 40 percento tutto ciò che eccede
i 60.000 all'anno e poi poniamo un limite verso l'alto a 160.000.
Ovviamente...
(interruzione di un Consigliere, fuori microfono)
...lordi, ovviamente lordi...sì, lo so, questa è una cosa...lo
potremmo aggiungere a questo punto: lordi chiaramente...
(nuova interruzione di un Consigliere, fuori
microfono)
...omnicomprensivi, certo, sì, scusi, omnicomprensivi...
(nuova interruzione di un Consigliere, fuori
microfono)
...no, infatti, siamo qui per quello infatti. Primo comma
quindi...non so se è chiaro, volendo lo posso ripetere, ma mi
sembra chiaro a questo punto, mentre l'altro comma riguarda,
diciamo così, il blocco degli aumenti per i dipendenti, così come
avviene già nel pubblico impiego e quindi chiediamo di applicare le
stesse regole che ci sono nel pubblico impiego ai dipendenti delle
società partecipate e controllate...
(nuova interruzione di un Consigliere, fuori
microfono)
...non so, sarà una cosa diversa, ma noi chiediamo di...
(nuova interruzione di un Consigliere, fuori
microfono)
...glielo posso chiedere a loro, ma noi abbiamo valutato che
questa era una possibilità che doveva essere ricompresa all'interno
di quest'articolo, nel quale noi chiediamo queste due cose in
sostanza, quindi il blocco, o comunque la corresponsione di un 40
percento; il blocco a 160.000 e, terzo, la possibilità di non
aumentare ulteriormente gli stipendi, cosa - ripeto - che succede
già per il comparto unico. A questo punto penso che sia chiara
l'illustrazione, se vogliamo cominciare con la
discussione...grazie.
Presidente
- Grazie. La parola al collega Bertin.
Bertin (ALPE)
- Grazie Presidente.
Questo è un argomento che si ricollega a quelli presentati in
precedenza, se gli emendamenti precedenti avevano come obiettivo
quello di spostare le decisioni strategiche delle società
controllate dalla Regione, dalla Giunta, nel caso specifico dalla
Presidenza al Consiglio regionale tutto, ridando il controllo delle
società controllate a quelli che sono i veri proprietari, vale a
dire i cittadini valdostani rappresentati in questo Consiglio, come
detto, questo invece si occupa direttamente degli emolumenti dei
manager, un argomento che ormai è parte dell'agenda politica di
molti Stati, lo sappiamo, anche a livello internazionale, e che è
stato più volte affrontato anche da questo Consiglio regionale.
Nelle ultime tre sessioni di bilancio, negli ultimi tre anni
iniziative simili erano state portate all'attenzione di questo
Consiglio; nell'ultima occasione, vale a dire nell'ultima
discussione del bilancio dell'anno scorso quest'iniziativa aveva
fatto poi sì che attraverso un ordine del giorno la Commissione, in
quel caso la I Commissione, venisse incaricata di risolvere e di
affrontare questa questione per mettere un tetto, appunto, agli
stipendi dei manager pubblici. Una commissione che ha lavorato per
6-7 mesi, ma che alla fine non ha prodotto niente, perché, come al
solito, è mancata la volontà politica per affrontare la questione e
quello che ci preoccupa, Presidente La Torre, è che poi alla fine
anche nel caso più generale che si è sollevato questa mattina
rispetto alla trasparenza e al ruolo del Consiglio regionale
riguardo alle controllate della Regione poi alla fine manchi la
volontà politica per prendere delle decisioni.
Riproponiamo pertanto quest'emendamento che lo sottolineo nel
frattempo, nell'ultimo anno è già stato...iniziative simili sono
già state assunte da molte Regioni italiane, che hanno posto anche
loro un tetto ai loro manager, all'incirca un tetto simile a quello
che proponiamo noi. Tra l'altro, anche a livello internazionale si
va in questa direzione, lo ha fatto Hollande due anni fa e la
stessa Confederazione elvetica l'anno scorso ha introdotto un
tetto, poi ultimamente una nuova iniziativa referendaria è stata
bocciata, ma il principio di mettere un tetto ai manager era stato
già introdotto l'anno scorso anche in un Paese che, dal punto di
vista della finanza e dell'economia, certamente non può essere
indicato come di retroguardia. La nostra iniziativa...evidentemente
la riproponiamo oggi e ci auguriamo che finalmente si prenda una
decisione rispetto a quest'argomento che da troppo tempo si
trascina in questo Consiglio. Grazie.
Presidente
- Merci. La parole au collègue Donzel.
Donzel (PD-SIN.VDA)
- Grazie Presidente.
Al velato pessimismo della Regione che ha attraversato il
bellissimo intervento del collega Bertin, che condivido
assolutamente
in
toto
per aver condiviso con lui
parte del percorso di discussione su questo tipo di emendamento,
anche nella passata legislatura...ecco, a questa piccola venatura
di pessimismo vorrei portare un contributo di ottimismo, di
volontà, nel senso che penso che questi dibattiti non siano caduti
nel nulla, penso che abbiano aperto la strada ad una riflessione
che magari quand'è partita era frutto di qualche ragionamento un
po' più illuminato, che guardava molto lontano, ma adesso sta
diventando un'esigenza impellente. Il tema dell'equità nei luoghi
di lavoro, nel rapporto tra il dirigente e chi, diciamo, svolge le
mansioni più basse è un tema di attualità. Ormai in tantissimi
Paesi...l'ha ricordato Bertin, la Svizzera...ma basti pensare anche
in Italia la riscoperta di figure, come Adriano Olivetti, che
cercavano addirittura nel mondo privato di proporre un nuova logica
del rapporto tra chi ha il livello più alto dell'azienda e chi ha
il livello più basso. Non siamo qui quindi a fare ragionamenti di
spicciolo egualitarismo, non siamo qui a dire: "tutti trattati allo
stesso modo", ma siamo qui ad introdurre principi di equità in un
momento di grande difficoltà e quindi bisogna dare un po' conto
delle cifre che abbiamo messo in campo da anni e noi da tempo
abbiamo scelto un parametro che è grosso modo quello del Presidente
della Regione, perché abbiamo guardato questo? Perché ci siamo
detti: "c'è in Valle d'Aosta una responsabilità maggiore di quella
che è in capo al Presidente della Regione?"
.
Ci siamo
permessi di dire: "no", è davvero una grande responsabilità gestire
una macchina così complessa come la Regione. Ci siamo allora detti:
"perché, allora, manager di partecipate pubbliche dovrebbero
guadagnare di più di colui che ha una responsabilità così grande
come il Presidente della Regione Valle d'Aosta?" Riuscite a
spiegarci questo? Qualcuno ha detto: "mah, le società partecipate
sono sul mercato e lì abbiamo dei compensi...", sì, ma allora se
andiamo a vedere all'esterno, ci sono dei sultanati dove altro che
il compenso del Presidente della Regione! Se facciamo il confronto
sul libero mercato, non esiste! Allora anche il Presidente della
nostra Regione è assolutamente sottoretribuito rispetto a quello
che può succedere altrove. Non è questo il ragionamento, noi
dobbiamo fare un ragionamento all'interno della nostra Regione e
chiederci se ha un senso non cominciare a ragionare su questo
limite e, secondo me, l'abbiamo fatto in maniera anche abbastanza
costruttiva in una certa fase di dibattito dentro la commissione
consiliare.
È poi successo quello che bene ha rievocato il collega Bertin: è
arrivato il momento di fare il passaggio dall'analisi che, mi
permetto di dire, anche una parte della maggioranza condivideva con
noi. È stato un ragionamento che mica...l'hanno lanciato prima i
colleghi di Alpe in quest'aula, ma è stato poi un ragionamento che
si è allargato, che ha coinvolto altri soggetti. L'idea a questo
punto allora è: riusciamo a trovare il coraggio di fare il primo
passo, cioè di arrivare finalmente a trasformare questo dibattito
in una scelta politica. C'è stata tempo fa una risoluzione che ha,
diciamo, cercato di intervenire sulla riduzione del compenso di un
manager: è stata una scelta politica, ha pagato in quest'aula, ma
poi non è riuscita a tradursi in una prassi concreta per le
questioni burocratiche che si annidano dietro questi percorsi, ma
qui si è cercato di fare un emendamento che andasse nella direzione
dell'applicabilità, ci è riconosciuto questo anche dall'Ufficio
legislativo, non c'è nessun problema di applicabilità. Qui non
siamo per intervenire come abbiamo fatto sul Dirigente del Casinò,
perché era un ragionamento specifico:
i dati del Casinò non
andavano bene, si tagliava il suo premio; qui si fa un ragionamento
senza guardare alla singola persona, un ragionamento
erga
omnes
per tutti, applicando un principio di legge che regge
benissimo anche per quanto riguarda il contributo dei nostri
uffici. Io credo che, da questo punto di vista, quindi ci siano
tutte le condizioni perché anche nella maggioranza...insieme a noi,
ripeto: insieme, non perché è la vittoria di uno sull'altro, ma
insieme si dia conclusione a questo lungo dibattito sul tetto ai
compensi dei manager.
Presidente
- La parole au collègue Cognetta.
Cognetta (M5S)
- Grazie Presidente.
Solo una precisazione rispetto all'illustrazione che ho fatto.
In effetti il comma 2 ha un errore...abbiamo verificato tra di noi
e con gli uffici...e per questo viene ritirato, quindi
l'emendamento...5quater rimane solo al punto 1. Vi ringrazio per
averci indicato la cosa, scusate.
Presidente
- Grazie. La parola all'Assessore Baccega.
Baccega (SA)
- Grazie Presidente.
Devo dire che questo ritiro conclusivo agevola notevolmente il
nostro percorso, nel senso che tutta la maggioranza ha voluto
approfondirlo attentamente, ha valutato attentamente che c'è
sinergia e obiettivi comuni in questo senso. Riteniamo che i valori
indicati nel comma 1 dell'emendamento proposto vadano proprio nella
direzione di un contenimento generale che riteniamo di dover
approvare e quindi, da questo punto di vista, il nostro voto sarà
favorevole.
(
interruzione di alcuni Consiglieri, fuori
microfono)
Presidente
- Grazie colleghi. Possiamo procedere? C'è
qualcuno che vuole intervenire o possiamo mettere in votazione?
Hanno ritirato la seconda parte. La parola al collega Borrello.
Borrello (SA)
- Grazie Presidente.
Molto velocemente, perché questa mattina i toni forse erano un
po' troppo accesi, però nel mio ragionamento avevo dimenticato un
passaggio che era proprio quello che l'analisi dei vostri
emendamenti doveva essere complessiva e avevo riconosciuto il fatto
che i tre emendamenti dovevano essere valutati. A livello di
maggioranza avevamo fatto questo tipo di analisi, avevamo dato la
disponibilità per quanto riguarda i primi due passaggi da voi
proposti per andare in commissione, diretta dal collega La
Torre.
Per quanto riguarda questo terzo emendamento, abbiamo valutato
di esprimere un voto positivo, questo anche perché in coerenza con
quanto abbiamo detto anche nelle precedenti sedute consiliari e
anche in virtù di quello che abbiamo detto durante la discussione
di una mozione che voi avete proposto, che nelle argomentazioni noi
non avevamo condiviso per un semplice motivo: che avevate fatto un
taglio lineare rispetto a quel tipo di ragionamento, questo tipo di
proposta ci sembra più consona ed è per questo che esprimiamo un
voto favorevole.
Presidente
- Bene, possiamo mettere in votazione? La
votazione è aperta sull'emendamento n. 7, votate...
(interruzione di un Consigliere, fuori microfono)
...esatto: senza il comma 2. Tutti hanno votato, possiamo
chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo all'esame dell'articolo 6. Ci sono gli emendamenti n. 8
e n. 9 della minoranza, cominciamo con l'analisi dell'emendamento
n. 8. Chi lo vuole illustrare? La parola al collega Gerandin.
Gerandin (UVP)
- Merci Madame la Présidente.
I contenuti di quest'emendamento sono per noi molto chiari,
ecco, nel senso che, così come peraltro è previsto per quello che
riguarda gli Enti locali, questo blocco dell'assunzione a tempo
indeterminato...noi crediamo che sia importante dare un segnale, un
segnale forte anche per quel che riguarda il personale
dell'Amministrazione regionale. Questo legato al fatto che abbiamo
fatto un ragionamento molto semplice, tenuto conto che è vero che
negli anni passati c'è già stato un taglio, un taglio importante a
quello che è il personale dell'Amministrazione, lo riconosciamo,
noi fatti salvi quelli che erano...il Corpo forestale, il Corpo
valdostano dei vigili del fuoco, che sono in carenza di organico e
che hanno comunque delle specificità particolari, nel senso che non
possono rientrare nella mobilità comunemente come noi l'abbiamo
prevista... Le dicevo che alla base del nostro ragionamento c'è un
fatto molto semplice: il bilancio della Regione negli ultimi anni è
di molto diminuito e riteniamo che il personale a tutt'oggi
dipendente della Regione possa...mediante sicuramente dei percorsi
di mobilità interni e su questo noi l'abbiamo esteso anche agli
enti del comparto unico regionale, all'Azienda USL, agli enti
pubblici non economici dipendenti della Regione...noi crediamo che
con questo percorso di mobilità interna e con un percorso molto
importante...si deve per forza rivedere un percorso di
riqualificazione del personale, su questo non c'è dubbio, però noi
siamo veramente convinti che ci sia la necessità di dare un segnale
forte, un segnale comune per quella che è la pubblica
amministrazione. Per gli Enti locali l'avete già proposto l'anno
scorso, l'avete riproposto, noi crediamo che sia necessario
uniformare questo tipo di blocco. Lo proponiamo chiaramente per un
anno, perché noi speriamo che le cose cambino, ci sia la
possibilità di poter crescere di nuovo e crescere di nuovo
significa sicuramente avere più necessità di personale per gestire
le risorse.
Noi abbiamo voluto confrontarci anche con questo personale, nel
senso che abbiamo notato in alcuni di loro un momento, se vogliamo,
un po' di scoramento stesso, perché di fronte...mi viene in mente
il piano lavori pubblici...ecco, non è che ce l'ho con il mio amico
Viérin, ma è un dato significativo...comunque, di fronte ad
interventi importanti, alla gestione di risorse importanti che
venivano gestite in alcuni casi anche direttamente da personale
assunto da parte dell'Amministrazione regionale...noi in questo
momento vediamo diminuire drasticamente le risorse e, di
conseguenza, anche i lavori. Beh, è chiaro, non è una scelta. Ho
fatto un esempio, ma ne potremmo fare altri, ecco, su questo non
c'è dubbio. Su questo poi ritorneremo perché abbiamo fatto un
ulteriore emendamento legato poi a quelle famose perizie legate a
quelle valutazioni degli immobili scolastici, ma è un altro
emendamento, ci rientreremo. Ecco, questo era un segnale noi
crediamo...per uniformare, noi abbiamo sempre ritenuto che parlare
di comparto unico...e devo dire che è l'unico caso in Italia dove
abbiamo un comparto unico che riguarda Regioni e Enti locali...è un
segnale forte, diamolo, e siamo coerenti con questo segnale. Non
pensiamo, torno a dire, di andare contro nessuno, vogliamo per un
anno tenere il boccino fermo per eventualmente riaprire, ecco, e
parlarne l'anno prossimo sperando, come dicevo, che la situazione
economica cambi, le risorse ci siano per una crescita e una
crescita significa occupazione, noi ci crediamo, ecco. Volevamo
chiedere da parte vostra un segnale forte, un segnale che vada in
questo senso, un segnale legato alla congiuntura economica e alla
riduzione delle risorse che gestite in questo momento.
Presidente
- La parola al Presidente Rollandin.
Rollandin (UV)
- Sì, grazie.
La finalità che è stata espressa e ricordata con
quest'emendamento, di fatto, allarga quello che già è stato fatto
con il comparto unico, con tutti gli Enti locali, che sembrava
banale, ma è stato un problema non da poco. Infatti, come ha
ricordato correttamente, siamo gli unici che abbiamo questo tipo di
logica. Abbiamo anche cercato in questa logica di fare dei concorsi
non più per ogni Comune, ma concorsi per categoria, in modo tale
che si possa, nell'ambito di questo, pescare, fare le mobilità che
agevolino i lavoratori... La perplessità che abbiamo sotto
quest'aspetto ad estendere questo al resto, come è detto qui: agli
altri comparti, agli Enti Pubblici non facenti parte di...perché ci
sono dei contratti diversi, allora il problema è che la mobilità
tra personale che ha contratti diversi, perché quelli che
sono...non so faccio un comparto...quello degli impianti di
risalita, per dirne uno, o di un'altra partecipata. A questo punto
se io faccio questo con dei contratti diversi, non mi posso trovare
immediatamente, devo fare... Prima di arrivare eventualmente ad un
discorso del genere, ho fatto una contrattazione con le forze
sindacali, dev'essere chiarito qual è il punto, perché altrimenti
mi trovo con delle categorie che hanno delle somme logicamente
diverse. Cioè noi abbiamo già visto, per esempio, già solo nel
riuscire a legare il discorso con le dogane, ad esempio, per cui
avere la possibilità di fare uno scambio di personale è un problema
non da poco e non si può fare con trasferimento, ma si può fare
solo con comando o distacco, perché ci sono questi problemi
sindacali oggettivi. Ecco, io chiederei di riconsiderare questi due
aspetti. Sono disponibile anche a guardarli con attenzione, ma è un
problema serio da un punto di vista dei rapporti sindacali e di
quello che ne consegue, anche ai fini pensionistici e di tutto
quello che è...É una tematica molto delicata e su cui già oggi c'è
una confusione estrema, per cui c'è gente che, arrivata ad un certo
punto, con dei passaggi diversificati, si trova in difficoltà per
il riconoscimento dei periodi e di quanto versato, è una
problematica abbastanza difficile. Noi non siamo, lo diciamo
apertamente, contrari ad allargare questo, vorrei solo che ci
prendessimo il tempo di avere questi approfondimenti, dopodiché la
stessa materia si può inserire, se è risolta, in altri
provvedimenti, che potrebbero essere portati avanti durante l'anno,
però oggi noi non possiamo su questo non rappresentare le
difficoltà che ci fanno dire:
così com'è non possiamo...né
quello, né con l'USL, quello dopo che...l'8 e il 9 che
avete...quello allargato all'USL, giusto? Nonché aggiungere
all'articolo 43...
"tra gli enti di cui all'articolo 1...sono
inserite le seguenti: "nonché tra tali enti e l'Azienda USL senza
oneri aggiuntivi per i rispettivi bilanci"
. Ho capito bene,
quindi adesso credo che vadano nella stessa direzione. Giusto? L'8
e il 9, è corretto?
(interruzione di alcuni Consiglieri, fuori microfono)
...lo dico perché sono nella stessa logica, ecco, quindi non è
una questione di principio, ma questa è una questione seria.
Président
- La parole au collègue Donzel.
Donzel (PD-SIN.VDA)
- Grazie Presidente.
Per aver trattato quest'emendamento con la serietà che meritava.
Il fatto che l'ha presentato con molta schiettezza al collega e
quindi poteva essere facilmente semplificato, ma voi non volete più
aprire a nessuno la possibilità di entrare in Regione in un momento
così difficile... La ringrazio per aver avuto quest'atteggiamento,
quindi provo anche per la mia parte, per quanto ne sarò capace, di
spiegare che ragionamento sta dietro a questi emendamenti. Noi non
pensiamo di prescindere assolutamente da un rapporto con le parti
sindacali, è ovvio che dentro...
(
interruzione di alcuni Consiglieri, fuori
microfono)
...no, ma provo a spiegare. È ovvio che tutti i passaggi vengono
regolati da rapporti che devono essere stabiliti da accordi
sindacali. Io, se lei si ricorda, qualche volta facevo questa
battuta: che il comparto unico più che un comparto unico è uno
scomparto unico, perché ci sono tante situazioni diverse e
non...bisogna armonizzarlo, no? È però un po' come dire: "siamo in
una situazione di emergenza", questo era un po' come dire: "per
dare uno slancio", per cominciare a dire: "fermiamo questa
situazione prima che si vengano a creare situazioni in cui abbiamo
esuberi da una parte e non abbiamo situazioni in cui possono venire
a mancare delle figure che potrebbero essere in qualche modo
recuperate". Certo, questo non si può fare a discapito delle
condizioni economiche, servono accordi sindacali, ma se non ci si
dà l'altolà, se, come ha spiegato bene il collega Gerandin, non si
comincia a dire: "qual è il punto di partenza? Qual è l'inizio di
questo percorso?", diventa difficile sedersi ad un tavolo con le
parti sindacali e diventa difficile avviare questo lavoro. Diventa
un puro lavoro di teoria e intanto si devono mettere magari in
campo procedure concorsuali per assumere quando ho quattro o cinque
persone che potrei meglio utilizzare rispetto a come sono
utilizzate adesso. Lo so che non è...le ho riconosciuto la serietà
con cui lei ha trattato il nostro emendamento, allo stesso modo
tratto con serietà quello che ha detto lei: è assolutamente
difficile fare questo percorso, però un provvedimento legislativo
può essere addirittura l'elemento che dà la forza per fare questo
percorso, perché tutto un Consiglio regionale dice: "bisogna
mettersi insieme e fare un ragionamento compiuto". Sennò ci
troviamo nella situazione della buona volontà e noi abbiamo visto
che questa buona volontà una volta perché non è l'Amministrazione,
una volta perché sono le parti sociali, una volta per altri motivi
tecnici e quant'altro...questa buona volontà non si mette mai in
moto. Noi abbiamo provveduto, anche con l'attenzione che sempre
anche l'Amministrazione presta ad escludere il Corpo forestale,
tutte quelle figure che già l'Amministrazione esclude...i vigili
del fuoco...da questo ragionamento, però ci sono effettivamente nel
pubblico delle iniziative da prendere prima di arrivare a
situazioni di difficoltà gestionali...come dire? questo è un andare
incontro a quello che spesso la stessa maggioranza ci dice:
"bisogna riorganizzare la macchina pubblica", allora da qualche
parte bisogna partire. Questo era lo spirito con cui abbiamo
lavorato e ringrazio...che proprio lei ha ricordato che questo non
si può fare e lo diciamo noi per primi: non si può fare senza
precisi accordi con le parti sociali e nel rispetto, nella garanzia
dei diritti dei lavoratori.
Président
- Merci. La parole au collègue Gerandin.
Gerandin (UVP)
- Merci Madame le Président.
La ringrazio Presidente, perché se non altro nelle intenzioni
comuni ci siamo riconosciuti. Non so se ho capito bene, ma mi pare
che per la prima parte legata al non procedere ad assunzioni
sareste d'accordo, se ho capito bene. L'
impasse
era solo
legata alla seconda parte del nostro emendamento: quella
dell'utilizzazione, mediante l'istituto della mobilità, di enti
dipendenti da enti di comparto unico regionale: Azienda USL, enti
pubblici e quant'altro. Se è così, è un passo avanti, è un passo
avanti importante, perché comunque noi lo riteniamo, lo abbiamo
sempre creduto, l'ha sottolineato anche lei, l'ha condiviso, che il
comparto unico non possa avere, diciamo, due velocità. Per il resto
noi indubbiamente, probabilmente non è stata sottolineata a
sufficienza l'importanza, la necessità di avviare una fase di
concertazione con le organizzazioni sindacali, noi questo lo davamo
per scontato, ecco. Se c'è da aggiungere qualcosa limitatamente a
questo, noi non abbiamo nulla in contrario, anche se c'è da
aggiungere magari qualcosa legato ad eventuali necessità di
prevedere delle forme perequative su questi contratti. Ecco, non lo
so quale sarà il termine corretto, esatto, perché è vero ci sono
inquadramenti diversi, trattamenti economici diversi, pensioni
diverse, su questo è indubbio. Ecco, però per noi era importante
introdurre il principio, avere, per quello che riguarda il
personale dipendente, lo stesso trattamento, Enti pubblici e
Regione; per il resto, io direi che se si può eventualmente
aggiungere qualcosa che chiarisca la base di questo successivo
passaggio, utilizzo...è questa fase di concertazione e di
ridiscussione degli integrativi...non so come vengono chiamati,
ecco, poi il termine tecnico non lo so, però è importante
che...
(interruzione del Presidente della Regione, fuori
microfono)
...ma anche su contratti diversi, Presidente, lei lo sa
benissimo che possono essere previste delle forme integrative, però
io dico: non sono un sindacalista e non so quale sia il termine
corretto. Se non possiamo scrivere nulla, però almeno si "iscriva"
al principio che si attiverà immediatamente per avviare un tavolo
sindacale nelle direttive che vengono date comunemente al
sindacato, che vengono date congiuntamente da lei, Presidente, e
dal Consiglio permanente, nelle direttive venga prevista questa
fase di ridiscussione per eventualmente andare ad una possibile
ricollocazione, utilizzo e ottimizzazione del personale non solo
del comparto unico, ma dell'intero sistema degli enti pubblici.
Grazie.
Presidente
- Grazie. Altri? La parola al Presidente
Rollandin.
Rollandin (UV)
- Sì, grazie.
Ringrazio i colleghi per aver voluto chiarire l'aspetto che si
riferiva a questa problematica. Ora, per la prima parte: per l'anno
2014, non procede ad assunzioni di personale, mi permetto di dire
che su questo noi abbiamo fatto quell'emendamento dove riduciamo
dal 20 al 15 per cento, che, da quello che ci dicono gli uffici,
sono essenziali sul totale per le assunzioni collegate con le
sostituzioni possibili e i ricambi. Se diciamo: non assumiamo
nessuno, in tutto abbiamo già ridotto dal 20 al 15, con qualche
difficoltà. Io faccio presente questo: la gestione del personale
diventa...da quello che mi è stato detto, si è già dovuto fare,
diciamo, uno sforzo per passare dal 20 al 15 per cento, con dei
rischi. Quindi su questo noi abbiamo le perplessità che gli uffici
ci dicono, onestamente, perché nell'anno tutto quello che si può
fare a livello di comparto si fa. Per il resto, io sarei per dirle,
dire a voi che avete proposto: che di questo tema ci facciamo
carico di vedere con la parte sindacale quali sono le tematiche,
riferire a voi, in uno dei momenti che possono essere fatti, quelli
che sono i passaggi e se sono possibili, dopodiché si valuta e
questo eventualmente viene...noi non siamo contrari, viene inserito
in una delle leggi che vengono presentate nel corso dell'anno, non
cambia nulla. Io su questo sono disponibile, sulle altre parti no,
perché non possiamo arrivare ad una conclusione. Ecco, credo che la
finalità l'abbiamo detta e condivisa.
Sulla prima parte voglio solo specificare che noi abbiamo
già...e credo sia una delle poche che ha fatto quest'ulteriore
sforzo di riduzione, malgrado quello che abbiamo già fatto durante
gli anni, questo credo...poi lei lo sa, il discorso del comparto
unico aveva già questo scopo: di trovare prima la mediazione tra
tutti, quindi prima si fa riferimento al comparto. Ecco, quindi,
noi su questo terremmo questa posizione, che va nella logica di
esperire la seconda parte se è possibile; se è possibile, lo
diciamo qui in aula, lo portiamo nelle commissioni, prepariamo un
testo per il futuro sia per uno che per l'altro.
Presidente
- Colleghi, possiamo aprire la votazione? La
votazione è aperta. Scusi, abbiamo già aperto la votazione...vuole
che la rifacciamo? Ecco, allora aspetti un attimo. La parola al
collega Bertschy.
Bertschy (UVP)
- Mi scuso, era già aperta la
dichiarazione di voto, però Gerandin aveva finito i suoi
interventi, quindi per dare l'informazione rispetto alla risposta
al Presidente. Noi manteniamo l'articolo così com'è, pur rilevando
l'apertura e tutta la comprensione, anche perché ci stava una
filosofia che altrimenti viene a mancare, ecco, tra l'altro, c'era
anche una locazione di risorse. Quello che ci sembrava, come è
stato detto, ci sembrava possibile...
(interruzione di un Consigliere, fuori microfono)
...no, quello che ci sembrava possibile in questo senso era
aprire una discussione, ma sempre che ci sia questa rimozione del
blocco, che, ricordiamo, ormai è aperto da un po' sugli Enti
locali, ecco. In ogni caso ci auspichiamo...come ha detto bene, ci
sarà un disegno di legge magari...di approfondimento, che questo
principio rimanga e magari, se non è legato alla percentuale, alle
professionalità che si vanno a legare, perché ci sono dei settori
degli Assessorati che si sono ridotti fortemente, altri no. Tutto
questo poi si accompagna anche a quello che ci siamo già detti in
quest'aula alcune volte, una forte revisione della burocrazia che
porta anche poi alla riduzione della complessità di certi
procedimenti e una valutazione differente dell'assunzione del
personale, comunque è bene che il ragionamento sia stato fatto
nella sua interezza.
Presidente
- Grazie collega Bertschy. Mettiamo quindi in
votazione l'emendamento n. 8, presentato dalle forze di minoranza.
La votazione è aperta. Possiamo chiudere la votazione. La votazione
è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Passiamo all'esame dell'emendamento n. 9, presentato sempre
dalle forze di minoranza. Chi intende illustrarlo? La parola al
collega Gerandin.
Gerandin (UVP)
- Merci Madame la Présidente.
Il Presidente aveva già colto molto bene che il nostro
emendamento n. 9 era una diretta conseguenza dell'emendamento n. 8,
era collegato all'emendamento n. 8 e noi chiedevamo di introdurre
al comma 1 dell'articolo 43, dopo il testo:
"i provvedimenti di
organizzazione, nel rispetto del contratto collettivo regionale di
lavoro e con l'obiettivo di perseguire l'ottimale distribuzione
delle risorse umane, la loro riconversione e l'arricchimento
professionale, disciplinano i criteri e le modalità per
l'attuazione della mobilità interna e tra gli enti di cui
all'articolo 1, comma 1..."
, aggiungevamo:
"nonché tra tali
enti e l'Azienda USL, senza onori aggiuntivi per i rispettivi
bilanci"
. Le problematiche sono già state evidenziate prima,
cogliamo l'apertura per quello che riguarda la possibilità, ecco,
di attivarsi in tempi molto brevi per risolvere questo
problema...
(interruzione di un Consigliere, fuori microfono)
...è chiaro...amministrativi, per quello che riguarda...rimane
il rammarico - non sono potuto intervenire prima, ci tengo a
replicare qual è la nostra posizione - perché negli Enti locali
questo principio del blocco era già stato inserito già dall'anno
scorso, è stato riproposto, ma io ho letto con interesse che
quest'anno nel riproporlo c'è stata un'apertura della mobilità tra
enti. Ecco, allora quest'importante apertura noi ritenevamo che
fosse un giusto equilibrio anche per l'Amministrazione regionale,
nel senso che valeva anche per l'Amministrazione regionale. Se il
personale veniva sostituito con il personale di comparto, non
rientrava nel vincolo della non sostituzione. È un segnale che
torno a dire va in un comparto unico a segnare due tipi di
velocità, ecco, non va nel senso dell'integrazione, nel senso di
dire: "ottimizziamo", l'abbiamo detto nelle varie posizioni che
abbiamo ricoperto nel passato, che era un necessario percorso
quello di razionalizzare ed utilizzare il personale della pubblica
amministrazione. Da una grande opportunità come quella del comparto
unico...abbiamo perso un'ulteriore occasione, ecco, perché era
importante dare un segnale dicendo che il costo della macchina
della pubblica amministrazione - non è importante se Regione, Enti
locali - va ridotto, invece in questo caso si dice: gli Enti
locali, pur facendo parte del sistema, devono...la Regione ha la
facoltà di avere il 15 per cento. Non è un bel segnale, perché - e
lo ripetiamo e lo ripeteremo all'infinito -, ecco, voi...noi,
purtroppo, come Regione, abbiamo perso 600 milioni negli ultimi
anni, abbiamo 1 miliardo e poco più, abbiamo 150 mila euro o poco
più per investimenti. Noi riteniamo che uno sforzo per dare un
segnale di questo genere era necessario...
(nuova interruzione di un Consigliere, fuori
microfono)
...grazie, 150 milioni, chiedo scusa non siamo proprio ridotti
così...siamo malmessi, ma non proprio ridotti così.
Presidente
- La parola al collega Guichardaz.
Guichardaz (PD-SIN.VDA)
- Questo comma emendato va solo
nella direzione di rendere liberi i percorsi di mobilità tra un
ente e l'altro, enti che sono a carico del bilancio regionale.
Esistono delle modalità di trasferimento e di mobilità, la
cosiddetta "mobilità intercompartimentale", quindi tra enti e
comparti diversi, che serve proprio in particolari casi, quindi nel
caso in cui non ci siano enti che abbiamo sforato, per esempio, il
patto di stabilità, serve a permettere il trasferimento del
personale in esubero, di personale che perde delle funzioni verso
altre amministrazioni, che invece necessitano di personale per
picchi di attività o aumenti. Oggi che cosa succede? Succede che,
siccome i comparti sono stagni, se ci sono dei picchi di attività
o, diciamo, delle situazioni che originano delle esigenze di
carattere amministrativo, perché qua fondamentalmente parliamo di
quest'ambito particolare, l'amministrazione - può essere l'USL,
come un'altra amministrazione - cosa fa? O assume direttamente, o
fa degli avvisi per delle assunzioni a tempo determinato o, peggio,
assume magari attraverso agenzie interinali per tempi ridotti, che
poi in molti casi possono anche diventare tempi lunghi. Il
principio qui è: siccome facciamo tutti parte, diciamo, di un
sistema e il sistema è in capo alla Regione, la mobilità tra
enti...cosa che avviene, perché non è che non avviene, l'USL ha
acquisito del personale proveniente dagli Enti locali,
l'ARPA...
(interruzione di un Consigliere, fuori microfono)
...no, per distacco e poi vi posso anche citare due o tre nomi,
ma non è il caso che ve li cito qua...persone che, per esempio,
dalla Regione sono passate all'USL, ecco, per stabilire un
principio di duplicità di travaso, cioè nel momento in cui un
dipendente...ovviamente il tutto deve essere regolamentato, perché,
ovviamente, l'ente che cede e l'ente di provenienza devono essere
d'accordo, a quel punto il dipendente può essere su richiesta messo
in mobilità, cioè mobilitato o trasferito. Questo è un principio
solo di organizzazione all'interno della nostra pubblica
amministrazione, finalizzato all'uso più efficace e razionale delle
risorse, quindi fa piacere ed è corretta l'impostazione secondo la
quale la materia deve essere approfondita, però io credo che così
com'è strutturato l'emendamento, ma anche l'emendamento precedente,
che ha oramai subito il voto contrario...l'astensione, è possibile
votarlo ed è possibile votarlo perché apre delle condizioni, non è
che crea delle condizioni, diciamo, di superamento delle
disposizioni contrattuali o della materia giuslavoristica.
Grazie.
Presidente
- Grazie. Chi intende prendere la parola?
Aspettiamo un attimo, aspettiamo ancora un documento. La parola al
Presidente Rollandin.
Rollandin (UV)
- Sì, grazie.
Volevo solo vedere un attimo la parte riferita a quello che è il
richiamo al comma 1 dell'articolo 43, che credo sia la parte che è
stata legga, giusto?
(interruzione di un Consigliere, fuori microfono)
...l'articolo 1:
"i provvedimenti di organizzazione, nel
rispetto del contratto collettivo...di perseguire...i criteri e le
modalità per l'attuazione della mobilità interna e tra gli enti di
cui all'articolo 1, comma 1..."
, garantendo economicità e
trasparenza e l'equilibrio dell'ente...
(nuova interruzione di un Consigliere, fuori
microfono)
...quindi, comma 1, alla fine del...
(nuova interruzione di un Consigliere, fuori
microfono)
...ma credo che la possibilità...adesso questa, come dicevamo, è
collegata con un aspetto che è già stato in qualche modo visto in
forme diverse, non con questa formula. Qui sarebbe il trasferimento
diretto, con questo passaggio noi diamo la possibilità di
trasferire direttamente. Adesso, sotto quest'aspetto, era già stato
anche superato il problema della conoscenza della lingua...del
francese, che lo stesso esame è stato in qualche modo recuperato
per i due enti. Credo quindi che la parte riferita a questa
possibilità può anche starci, nel senso che - ripeto - su
questo...perché qui dice: tutti gli enti, naturalmente questo vale
tenendo conto della tipologia di persona interessata,
sostanzialmente sarà nella parte amministrativa, perché
naturalmente non può essere il discorso...cioè questo vale per il
reciproco, cioè ci sono stati dei sanitari, che sono un'infermiera
e una OSS, che dall'USL viene trasferita...fino ad ora era sempre
comando o distacco; questa è una forma che potrebbe agevolare
alcuni passaggi, credo che, fatto salvo la consultazione delle
parti sociali, che riconfermiamo, possiamo anche accettarla.
Presidente
- Bene, ci sono altre osservazioni o possiamo
aprire la votazione? La parola al collega Bertschy.
Bertschy (UVP)
- Questo è positivo, nel senso che il
principio che ispira questi due provvedimenti, probabilmente sul
primo bisognerà tornarci per ragionarci con più calma, però è
proprio quello di avere una visione comune dei bilanci pubblici nel
loro insieme, che cominciano a guardarsi e a capire dove
razionalizzare, a spostare le persone, oltre che per la loro
disponibilità, anche in caso di carenze negli organici, oppure di
rendere maggiormente efficace il lavoro da fare. Soprattutto di
accompagnare anche l'azione con il proprio bilancio, senza andare a
caricare il bilancio dell'ente successivo, quindi mette in circolo
una riorganizzazione degli enti nel loro complesso.
Presidente
- Grazie. La parola al collega Donzel.
Donzel (PD-SIN.VDA)
- Siamo naturalmente lieti di questa
disponibilità e consapevoli che ci dovrà essere questo passaggio
fondamentale con le parti sociali, perché, come giustamente dice
lei, una cosa è un'operazione di distacco, che è un
casum
rispetto alla costituzione di norme...come segnalava anche il
collega Guichardaz, bisogna creare delle tabelle equiparative,
perché passiamo da un contratto collettivo nazionale nell'USL ad un
contratto di valenza regionale. Certamente quindi nessuno ignora
che ci deve essere questo passaggio, ma la legge prevede che ci sia
la concertazione tra le parti, la legge lo prevede, quindi siamo
tranquilli da questo punto di vista.
Presidente
- La parola al collega Gerandin.
Gerandin (UVP)
- Merci Madame le Président.
La ringrazio perché, ecco, è un passo avanti importante verso
quel ragionamento condiviso del discorso dell'utilizzo del
personale disponibile: importante perché io ogni tanto ci tengo a
ricordarlo, c'è un esempio molto significativo su questo, lo cito
ogni tanto perché noi, ad esempio, all'interno della gestione delle
microcomunità abbiamo il paradosso nel quale abbiamo il personale
assistente che è dipendente della Comunità montana, le assistenti
sociali che sono dipendenti della Regione e le infermiere
dipendenti dell'USL. Ora, è il classico esempio di un servizio,
dove ci sono tre operatori che lavorano fianco a fianco con tre
datori di lavoro diversi. Allora è importante, ecco, in questo
senso, io lo vedo veramente come aprire una porta, spalancare un
possibile allargamento, perché il vero limite era legato a quanto
prevedeva l'articolo 1, comma 1, perché si parla esclusivamente di
enti di comparto, per cui è chiaro che noi estendendo anche
a...come è stato emendato, si sarebbe limitato agli enti di
comparto. Ringrazio, ecco, di questa disponibilità. Io mi auguro
che ci saranno ancora nel futuro degli assestamenti di bilancio e
lei vorrà sicuramente, Presidente, leggere con attenzione il comma
1, l'emendamento n. 8, perché penso che vada a rafforzare questo
discorso che dicevamo prima e magari in un secondo tempo alla prima
occasione utile dare un segnale forte anche in questa direzione.
Grazie.
Président
- Merci. La parole au collègue Restano.
Restano (UV)
- Grazie Presidente.
Io ero un po' indeciso se portare il mio contributo a questa
discussione, perché, come maestro di sci, forse non mi sento
titolato, ho solo un'esperienza da una commissione di sindacati,
non ho fatto viaggi a Roma, collega Guichardaz, conosciamo tutti i
suoi viaggi a Roma...prima o poi mi verrà in mente cosa ci andava a
fare, adesso me lo dimentico, ma prima o poi mi verrà in mente. Mi
sono poi fatto forza del contributo del collega Chatrian, che ha un
percorso simile al mio, è un maestro di sci come me, un dirigente
pubblico, figlio di commercianti, e ho detto: perché non dare il
mio piccolo contributo? E ci provo con umiltà e anche con
serenità.
Vorrei solo sottolineare un piccolo problema che può sorgere:
quest'apertura - che è un'apertura importante, e ne devo dare atto
- non vorrei che poi in futuro possa portare dei problemi. Dobbiamo
fare un pochino attenzione, perché non vorrei che si aprisse una
disponibilità da parte della Regione di un posto a fronte di più
richieste e allora in questa sala ci troveremo di fronte a dire:
"passano gli amici degli amici, i parenti, i cugini". Teniamo conto
che c'è una vera disponibilità da parte dell'Amministrazione e non
deve generare polemiche e per questo che forse anche negli
interventi precedenti è stato detto di porre attenzione, perché
queste cose vanno regolamentate e vanno regolamentate con
attenzione; allora bisogna decidere se è a richiesta il
trasferimento o se dovrà essere aperto un bando ogni qualvolta si
libera un posto. Grazie.
Presidente
- Ci sono richieste di intervento? La parola
al collega Guichardaz.
Guichardaz (PD-SIN.VDA)
- No, non voglio polemizzare
assolutamente.
Il collega Restano ha richiamato, diciamo, un suo dubbio, un suo
rovello rispetto a questa cosa e credo che il comma 1 dell'articolo
43 della legge n. 22 del 2010 chiarisca abbastanza bene, cioè si
parla di criteri trasparenti, contratti collettivi, mobilità
interna tra gli enti di quell'articolo, garantendo pubblicità e
trasparenza nelle relative procedure, definite da apposito accordo
collettivo. Credo quindi che i problemi legati all'eventualità che
possano accedere gli amici degli amici, o persone, diciamo, possano
avere la precedenza rispetto ad altri, sono, a mio parere,
sufficientemente regolamentati dalla legge regionale che noi
andiamo ad emendare attraverso quest'integrazione. Grazie quindi
della precisazione e grazie di avermi dato la possibilità, diciamo,
di fare quest'integrazione.
Presidente
- La parola al Presidente Rollandin.
Rollandin (UV)
- Sì, in parte credo che sia già stata
data una spiegazione del perché non ci possono essere queste
preoccupazioni, in quanto, nell'ambito dei regolamenti per i
passaggi, possono essere attivati dei meccanismi che sono
trasparenti e che non lasciano equivoci o dubbi. Come dico, il
problema principale era di tenere conto di questa possibilità di
allargare, quello che oggi era già stato un punto non indifferente
del comparto unico di tutti i Comuni, tenendo conto anche di quello
che diceva adesso anche il collega Gerandin: del fatto che molte
volte, figure anche che sono oggi inquadrate nel comparto sanitario
potrebbero essere utilizzate in modo proficuo nell'ambito di questa
possibilità di trasferimento, senza fare magari un concorso
specifico per avere un'infermiera o un'assistente sanitaria. Ecco,
con questo, credo che appunto si possa essere tranquilli su quello
che è... Grazie.
Presidente
- Possiamo mettere in votazione? Apriamo la
votazione sull'emendamento n. 9, presentato dalle forze di
minoranza. Votate colleghi. Possiamo chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
Abbiamo trattato gli emendamenti, passiamo alla votazione
dell'articolo 6 emendato dall'emendamento n. 9. La votazione è
aperta. Votate colleghi. Possiamo chiudere la votazione.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Colleghi, passiamo ora all'esame dell'emendamento n. 10,
presentato dalle forze di minoranza, che introduce l'articolo 6
bis. Chi intende illustrarlo? La parola al collega Bertin.
Bertin (ALPE)
- Grazie Presidente.
Quest'emendamento idealmente si ricollega a quello in precedenza
presentato riguardante la riduzione degli stipendi dei manager e in
generale delle riduzioni, quelle viste in questo bilancio in
diversi capitoli e settori. Nel caso specifico si propone di
intervenire in riduzione rispetto alla legge n. 33 del 1995, quella
legge che norma le indennità spettanti ai membri del Consiglio
regionale e della Giunta. La Valle d'Aosta, da questo punto di
vista, è già intervenuta in diverse occasioni, non ultima, forse
tardivamente, ma comunque intervenuta l'anno scorso con un
intervento significativo in termini di riduzione. Da questo punto
di vista, la Regione, rispetto ad altre Regioni, ha comunque un
profilo di maggiore sobrietà e questo siamo pronti a riconoscerlo,
ma crediamo che, vista la situazione, sia necessario da parte
nostra un ulteriore intervento in questo campo.
Proponiamo un emendamento piuttosto semplice dal punto di vista
tecnico, una riduzione sia per quel che riguarda l'indennità
mensile di carica dei Consiglieri regionali, che nel caso
passerebbe a 4.700 euro lordi al mese, come detto, e poi un
intervento sull'indennità di funzione, vale a dire quelle indennità
che si aggiungono quando i Consiglieri regionali svolgono
particolari funzioni. Nel caso specifico, entriamo nel merito, per
quel che riguarda il Presidente del Consiglio regionale,
quest'indennità di funzione passerebbe a 3.209 euro, equiparandola
a quella dei componenti della Giunta regionale, anch'essa di 3.209
euro. Il Presidente della Giunta regionale passerebbe a 4.584 euro
lordi e, per quanto riguarda il Presidente di commissione e i
Segretari dell'Ufficio di Presidenza l'indennità di carica
prevista, sempre lorda, sarebbe di 430 euro al mese, questo
comporterebbe complessivamente un risparmio di circa poco meno di
500 mila euro all'anno, per un totale, facilmente realizzabile di
circa 2 milioni e mezzo per legislatura nel quinquennio.
Grazie.
Si dà atto che dalle ore 17,02 presiede il Vicepresidente
André Lanièce.
Lanièce (Presidente)
- Qualcuno vuole prendere la parola?
Non vi sono richieste di intervento? Ha chiesto la parola il
Vicepresidente Rosset, ne ha la facoltà.
Rosset (UVP)
- Grazie Presidente.
Non entrerò nel merito delle cifre che chi ha illustrato
l'emendamento ha così ben spiegato, ma sui costi della politica,
che forse sarebbe meglio chiamare i costi della democrazia...non
abbiamo mai montato delle campagne scandalistiche, ma la richiesta
va nell'ottica di maggiore sobrietà, una sobrietà in tempo di crisi
e soprattutto questo richiesto anche da un appello dell'opinione
pubblica di cui dobbiamo avere consapevolezza. Ora, ci sembra che
la nostra proposta non sia né populistica, né pauperistica, ma
comporterebbe risparmi buoni, risparmi da poter reinvestire senza
toccare la dignità delle funzioni degli eletti. Ecco, l'emendamento
va in questa direzione, senza toccare la dignità degli eletti.
Grazie.
Presidente
- Altre richieste di intervento? Vi invito a
prenotare se volete intervenire, grazie. Ha chiesto la parola il
collega Ferrero, ne ha la facoltà.
Ferrero (M5S)
- Grazie Presidente.
Al di là dei numeri, che, secondo noi, non sono grandemente
significativi, anche se ho intravisto i visi pallidi, quando hanno
visto l'emendamento, di alcuni dei nostri colleghi, di cui non farò
il nome, neanche sotto tortura, state tranquilli. Tuttavia, al di
là della questione pecuniaria, lo sappiamo bene anche noi, non è
che con questa diminuzione noi salviamo il bilancio regionale,
questa sarebbe una sciocchezza. Sono alcune centinaia di migliaia
di euro, che, per carità, fanno sempre comodo in periodi di magra;
tuttavia, non è questo, diciamo, il nodo su cui si gioca il
bilancio regionale.
C'è però un'altra questione sulla quale noi ci siamo impegnati
ed è sostanzialmente uno dei cavalli di battaglia del Movimento
Cinque Stelle ed è il segnale che deve arrivare ai cittadini
riguardo ad una nostra disponibilità a fare qualche sacrificio.
Alle volte i segnali, alle volte i simboli sono importanti,
soprattutto in questo momento per dare un'impressione corretta che
effettivamente anche da parte nostra, da parte di chi governa c'è
comunque un'indicazione, un orientamento e un indirizzo, che è
quello di contenere la spesa pubblica e di fare qualche sacrificio.
Sacrifici lo sappiamo, e questo bilancio ne è proprio la prova, ne
abbiamo chiesti - ne avete chiesti più che ne abbiamo chiesti,
perché siete voi il Governo regionale - molti ai cittadini. Questo
sarebbe un piccolo, diciamo, segno di sensibilità da parte del
Consiglio regionale nei confronti della cittadinanza. Non cambia la
vita, lo ripeto, però effettivamente è qualcosa che, a nostro
avviso, è indispensabile. Sinceramente auspichiamo veramente un
voto favorevole anche da parte vostra. Il risparmio e il sacrificio
richiesto è peraltro, secondo noi, decisamente sostenibile. Qui
qualcuno magari non potrà più mettere, diciamo, i cerchi in lega al
SUV, ma insomma penso che sia un sacrificio che si può fare, quindi
direi che non è questo che cambia la vita. Di conseguenza,
chiediamo veramente, al di là della battuta, un senso di
responsabilità e un segno che tutti quanti potremmo dare, tanto
per...non dico guadagnarci la simpatia, ma fare aumentare un
pochettino il rispetto della cittadinanza nei confronti dei
politici.
Presidente
- Grazie. Ha chiesto la parola il Consigliere
Cognetta, ne ha la facoltà.
Cognetta (M5S)
- Grazie Presidente.
Come ha detto giustamente prima il mio collega Ferrero e prima
ancora Bertin, in genere, diciamo così, le eccezioni che vengono
mosse verso queste rimodulazioni, le chiamerei io, dei compensi
sono due: la prima è che, come diceva giustamente il mio collega,
non salvano il bilancio, quindi uno dice: "beh, in fondo cos'è che
risolviamo, risolviamo ben poco, quindi perché farlo" e la seconda
è, diciamo, un pochino più vicina al discorso politico, continuiamo
a tagliare su noi, pensando che i costi della politica sono i costi
degli stipendi degli amministratori, quando invece ce ne sono
tantissimi altri. In effetti, il discorso dell'emendamento
precedente, che è stato approvato, va proprio in questo senso, cioè
i costi della politica sappiamo benissimo che non sono soltanto i
nostri stipendi, ma sono tanti altri. È proprio per questo, per
rispondere prima al secondo e poi al primo, che noi appoggiamo in
pieno quest'emendamento, perché, quando dici di ottimizzare,
razionalizzare e migliorare la situazione, devi necessariamente
dare anche tu l'esempio e questo va in questo senso, perché se tu
dici agli altri di tagliare, non è che puoi solo dirlo, devi anche
fare degli atti concreti. Ora, potremmo discutere e qui abbiamo
opinioni diverse, ma noi abbiamo raggiunto un accordo, che ci
sembrava comunque significativo rispetto a queste cifre, che in
fondo non sono un taglio così grande, però danno un segnale molto
importante, fondamentale per quello che sta accadendo.
La seconda questione invece, cioè quello a cui facevo
riferimento prima, è questa: noi dobbiamo in qualche modo far
capire alle persone che siamo con loro, che siamo vicino a loro,
che capiamo i loro problemi. Ora, rispetto a quanto guadagnavo
prima di fare questo lavoro, io praticamente ho raddoppiato lo
stipendio, ne guadagnavo 1.200, adesso 2.500, quindi io
praticamente ho raddoppiato lo stipendio, non che adesso navighi
nell'oro con 2.500, però prima facevo un'enorme fatica ad arrivare
a fine mese, davvero grandissima, adesso ci arrivo leggermente più
agevolmente, però, quando parliamo dell'emolumento netto completo,
insomma, credo che ci sia una certa differenza...quindi anche per
avvicinare la nostra mentalità alla mentalità dei lavoratori, di
coloro che hanno uno stipendio, quelli che poi non ce lo hanno non
ne parliamo, è una questione completamente diversa...questo è uno
sforzo che va fatto.
Devo dire ancora una cosa molto importante rispetto a
quest'emendamento concordato tra le forze di minoranza, e così come
tutti gli altri noi lo abbiamo appoggiato e abbiamo un impegno su
questo e su tutte quante le altre cose che non sono approvate,
perché il nostro è un impegno politico forte. Noi cioè lavoriamo in
gruppo, sappiamo benissimo che questo è ciò che vogliamo fare e chi
eventualmente si assumerà un onere futuro di governare dovrà
comunque rispettare questi parametri che ci stiamo dicendo adesso,
quindi o adesso in prospettiva...io sono comunque convinto che
prima o poi questa cosa prima o poi si farà e questa, diciamo così,
in questo momento è la cosa più importante che io ritengo utile in
questa discussione.
Presidente
- Ha chiesto la parola il Consigliere Donzel,
ne ha la facoltà.
Donzel (PD-SIN.VDA)
- Grazie Presidente.
Cari colleghi, ci sono emendamenti come quello che abbiamo
discusso sulle partecipate, che ovviamente hanno un peso politico,
una rilevanza economica enorme e ci sono altri, come questo, che,
dal punto di vista della rilevanza economica, sono molto meno
significativi, però danno un segnale di sobrietà all'esterno che in
questo momento è importante. A me preme far capire la
ratio
che ha mosso quest'emendamento, un lavoro, come dicevano prima i
colleghi, di cucitura tra sensibilità diverse, che però ha avuto un
obiettivo condiviso: cercare di metterci nei panni di chi vive
fuori dal Palazzo regionale e quindi, diciamo, anche la scelta
dell'entità con cui intervenire sulle indennità dei Consiglieri
regionali è stata un po' quella: a fronte dei tagli importanti
della passata legislatura, che erano stati qui ricordati anche con
un certo orgoglio dai colleghi della maggioranza, si cercava di
dire come...per esempio, a tutti quelli che avevano fatto domande
per avere contributi e quant'altro erano stati tagliati tutti del
10 percento, si era ragionato come per dire: come è successo questo
taglio del 10 percento a tutta una società che lavora, è giusto che
qui si dia un taglio che va in quella direzione. Questo abbiamo
raccolto, non abbiamo pensato di fare un provvedimento che volesse
stravolgere tutte le sensibilità del Consiglio regionale, ma che
volesse dire che, come nei periodi migliori del nostro Paese,
c'erano scatti automatici...la scala mobile, no? che portava avanti
tutti gli stipendi perché c'era un Paese che cresceva, qui dobbiamo
inventarci una scaletta un po' meno mobile, che, insomma, ci
ridimensiona tutti un po'.
Abbiamo dato un segnale importante, e ringrazio ancora la
maggioranza di questo, insieme sui manager e possiamo fare la
stessa cosa anche sul Consiglio regionale, sapendo comunque che è
un dibattito che non si esaurisce qui, perché c'è ancora una
discussione aperta in commissione e quindi...come dire? questo è un
passaggio, vediamo se questo passaggio si compie in aula o se
questo passaggio qualcuno lo vuole ancora portare in commissione,
io preferirei che questo passaggio si risolvesse in quest'aula e ci
fosse già un segnale subito in finanziaria.
Presidente
- Grazie. Ha chiesto la parola la Consigliera
Certan, ne ha la facoltà.
Certan (ALPE)
- Grazie.
Molto è già stato detto, aggiungerò alcune considerazioni.
Avevamo presentato come forze di minoranza, qualche Consiglio fa,
mi sembra due o tre Consigli fa, una mozione sui costi della
politica, dove chiedevamo, in effetti all'Ufficio Presidenza dei
sacrifici ulteriori, perché li avevamo riconosciuti, li avevo
riconosciuti. La Regione Valle d'Aosta non è certo la Regione che
in questo ha fatto meno, anzi sicuramente alcuni passi sono stati
fatti e li avevamo riconosciuti a fine 2012 per necessità e virtù,
però li avevamo assolutamente messi in rilievo. Anche proprio per
una filosofia del ridimensionamento e direi anche di una
solidarietà verso tutti, tutta la comunità, che in questo momento
sappiamo essere sicuramente in difficoltà, avevamo deciso di
chiedere questi ulteriori tagli. Eravamo stati...personalmente ero
stata anche...ero finita stranamente anche su qualche settimanale
come una di quelle che propone per gli altri, ma non lo fa per sé,
ecco, questa è l'occasione per dire che, come minoranza, quando
proponiamo una cosa, la proponiamo per tutti, considerando il bene
generale e non quello personale, quindi questo è proprio il momento
dove dimostriamo che è importante dare l'esempio. Abbiamo aspettato
l'occasione per poterlo presentare e credo che adesso, anche se non
sono certo ridimensionamenti che cambieranno tutto il bilancio
regionale, sono sicuramente degli importanti segnali.
Mi permetto anche di riprendere una considerazione fatta dai
colleghi che i costi della politica non sono solo quelli legati
agli stipendi o alle indennità dei Consiglieri regionali,
purtroppo, o dei Parlamentari. Purtroppo, spesso, anche in modo un
po' populista, si generalizza, si banalizza e si tende a tagliar
corto sulla semplice indennità dei Consiglieri, sono invece
tantissimi altri e credo che spesso probabilmente alcuni politici
giocano su tutti questi altri costi e credo che sarebbe proprio lì
importante andare a fare dei tagli. Io annovero tra questi costi,
forse a volte ingiustificati, ad esempio, tante nomine non
indispensabili e poi tanti sprechi, quelli sono costi della
politica veri. Probabilmente quello sarà un altro passaggio, ma
anche nella presentazione dei nostri emendamenti ce ne sono
comunque già di queste proposte. Ecco, quindi
bien faire,
laisser dire
, noi oggi abbiamo dato gambe a quello che avevamo
detto e avevamo chiesto per altri. Grazie.
Presidente
- Grazie. Ha chiesto la parola il Consigliere
Laurent Viérin, ne ha la facoltà.
Viérin L. (UVP)
- Del tema dei costi della democrazia ne
abbiamo parlato in altre occasioni, proprio sottolineando la
terminologia che noi volevamo utilizzare, che altri hanno ripreso.
Oggi crediamo che un forte segnale sia arrivato questo pomeriggio
grazie all'approvazione dell'emendamento che fissa un tetto
massimo, intanto, e una riduzione percentuale agli amministratori
delle società partecipate e controllate. Un taglio del 40 per cento
per chi supera una certa soglia, con un tetto massimo, che noi
avevamo detto spesso era sproporzionato anche e soprattutto
riferito ai costi della politica e a chi ha delle grandi
responsabilità amministrative. Abbiamo sempre anche fatto
distinzioni tra chi ha appunto responsabilità di governo e chi ha
meno responsabilità, chi sul territorio ha responsabilità
amministrative. Questo per dire che il discorso dei costi della
democrazia andava sicuramente inquadrato non solo riducendolo al
costo dei politici e al loro emolumento.
Per quanto riguarda l'UVP, noi abbiamo accolto così con piacere
l'invito delle altre forze di opposizione ad avere una visione
comune, proprio perché noi ci proponiamo con i 17 componenti delle
forze di opposizione, non solo di dire le cose che vorremmo fare in
questo momento, ma le cose che faremo quando saremo dall'altra
parte, perché bisogna essere credibili e non come forze di
opposizione semplicemente proporre delle questioni che si sa
benissimo che non vengono approvate, per poi dimenticarsene e farle
rientrare nei cassetti. L'ha detto bene il collega Cognetta: le
cose che noi oggi proponiamo faranno parte di una piattaforma
comune che oggi entra organicamente all'interno dei programmi
comuni di queste forze sui costi della politica. È un inizio,
qualcuno l'ha detto, ci sono altri argomenti, perché oggi gli
emolumenti, è vero, hanno già avuto - la Presidente Rini ce lo ha
ricordato durante uno degli ultimi interventi - delle riduzioni nel
tempo, ma oggi, a fronte di una crisi, che è una crisi che sta
facendo veramente anche paura alla comunità, oltre che agli
amministratori, un altro segnale da parte del mondo della politica
deve arrivare, deve arrivare soprattutto dopo che è arrivato quello
alle società partecipate e controllate. Inizia allora un percorso
sapendo che il cerchio si potrà chiudere, altrimenti era monco di
una certa parte. Noi quindi crediamo che appunto non sia il
controcanto, ma siano delle proposte concrete che oggi, grazie
anche alle forze di maggioranza - non solo di una forza di
maggioranza, ma delle forze di maggioranza - che l'hanno accolte,
sono state recepite su sollecitazione delle forze di opposizione,
quindi questo a sottolineare che, quando il Consiglio Valle vuole
intavolare - e vale anche per le società partecipate - una
discussione reale, non c'è bisogno di andare in commissione, si può
fare anche qui. Non è tutto però, i costi della politica o della
democrazia sono anche altre questioni.
Stiamo ricevendo in questi giorni, il collega Gerandin ce ne
parlava prima, alcune richieste di "116" che avevamo formulato.
Cari Signori, gli sprechi sono in quel mondo lì e spesso gli
sprechi sono riconducibili a concorrenza sleale anche con il
mercato del territorio valdostano, perché, quando si paga 15 euro
un chilo di fontina, nelle società partecipate acquisite dai
fornitori che stranamente sono quasi sempre gli stessi...ebbene,
questo è uno schiaffo a chi sul territorio lavora, a chi produce e
a chi, effettivamente, subisce una concorrenza sleale, anche questi
sono i costi della politica o della democrazia. In II Commissione
quindi veramente il lavoro che è stato evocato durante la giornata
di oggi deve fare il suo corso e anche in modo molto celere, perché
il messaggio che oggi è arrivato attraverso il tetto ai manager e
la riduzione del 40 per cento è proprio il messaggio che noi
auspicavamo questa mattina, che è un mondo che sta finendo e che
deve finire e che deve finire perché c'è un lavoro di
sollecitazione, ma dovete esserci tutti e dobbiamo esserci tutti,
perché solo così si può limitare ed evitare i forconi di cui
parlava qualcuno, ma non perché si debba estremizzare ed arrivare
ai forconi, ma perché vogliamo che le cose siano fatte nel modo
giusto.
Oggi noi quindi crediamo veramente che si possano riscrivere
delle regole. È solo l'inizio di una proposta condivisa, che sarà
cumulata e soprattutto intersecata con la questione del numero dei
Consiglieri, della legge elettorale, di tutte le altre questioni e
anche degli amministratori comunali, perché noi abbiamo ancora oggi
amministratori comunali, anche nei grandi centri come Aosta, i cui
emolumenti vanno analizzati. Ci sono ancora amministratori locali,
sebbene siano casi isolati, dove piccolissimi Comuni hanno fasce,
diciamo di retribuzione, eguali a grandi centri ed agglomerati.
Forse anche qui...questa è una proposta che è uscita dalle forze di
opposizione, che però non poteva essere codificata in finanziaria,
ma che sarà portata nelle Commissioni II e I, anche l'idea di
riproporre la questione delle fasce di popolazione, degli
emolumenti anche degli amministratori locali...agganciata al numero
e all'entità di popolazione che sia...anche se sappiamo che spesso,
avendo la questione del doppio lavoro, ci sono state delle
decurtazioni. Questo per dire che la sottolineatura è che, grazie
anche e soprattutto al lavoro delle opposizioni, oggi si pone un
tetto massimo ai manager: c'è un 40 per cento di decurtazione per
chi supera una certa soglia e si inizia...noi speriamo sia accolto
questo nostro emendamento per dare un segnale, prima di darlo agli
altri, a noi stessi, sapendo che sulle società partecipate
torneremo, perché i dati che stiamo avendo, che sono già stati
denunciati da altri, sono veramente dei dati che sono uno schiaffo
alla comunità. Grazie.
Presidente
- Grazie. Ha chiesto la parola il collega
Perron, ne ha la facoltà.
Perron (UV)
- Grazie Presidente.
Noi prendiamo atto con piacere che la disponibilità
all'accoglimento dell'emendamento precedente, che fissa il tetto
massimo delle retribuzioni dei manager, sia stata accolta con
favore all'interno della sala, anche a testimonianza di un clima di
collaborazione, che su certi argomenti ci può tranquillamente
essere tra maggioranza ed opposizione. Parto dalle considerazioni
che faceva poc'anzi il collega Viérin, per molti aspetti
condivisibili, dicendo che questa materia, come si è detto, è una
materia che periodicamente ritorna all'esame in quest'aula. Non più
tardi di un mese fa nel corso di una mozione affrontavamo, direi
anche entrando nel dettaglio, un'impegnativa che le forze di
opposizione portavano all'attenzione del Consiglio, si trattava
soltanto di un mese, concordando sulla necessità di dare un
cosiddetto "segnale" in questa direzione. Io non lo so, collega
Ferrero, quanti segnali dovremo dare alla comunità per essere
credibili su questa materia, credo che non finirebbero mai. Lo dico
con rammarico e dicendo che, a mio giudizio, l'onorabilità della
politica e il lavoro di un Consigliere non lo si misura soltanto
dando dei segnali in questa direzione, ma anche sulla qualità,
sull'entità del lavoro, sull'impegno che un Consigliere mette nel
complesso nello svolgimento del suo lavoro. Ecco, pertanto io non
torno su quest'argomento, mi permetto di dire che faccio mie tutte
le considerazioni che non più tardi di un mese fa avevamo svolto su
quest'argomento, entrando anche molto nel dettaglio.
Noi su quest'argomento, su questa proposta ci asterremo perché,
proprio come veniva evocato un attimo fa, è una materia che, per
certi aspetti, se la si vuole trattare nella sua complessità, è una
materia che si interseca con altri argomenti comunque sempre
collegati al cosiddetto "argomento dei costi della politica". È
stata depositata una proposta sulla quale noi vorremmo confrontarci
della riduzione dei Consiglieri, che traccia un percorso in questa
direzione, a questo si devono e si dovranno necessariamente
accompagnare, qualora venisse approvata, delle modifiche alla legge
elettorale, che ovviamente è tarata sui 35. Esiste quindi un
ragionamento molto più complesso e molto più articolato, che, a
nostro modo di vedere, non deve essere fatto soltanto
reciprocamente e periodicamente per dare dei segnali su questa
materia, anche se questo in qualche modo può andare nella direzione
molto apprezzata di lisciare il pelo dei relativi elettori. Io
voglio solo ricordare che esiste una proposta di legge depositata
in tal senso, la proposta di legge n. 5 a firma dei colleghi
Donzel, Guichardaz, Fontana, che tratta appunto della riduzione
dell'indennità dei Consiglieri, e peraltro pone delle modifiche
anche all'aspetto della previdenza dei Consiglieri regionali. Dal
nostro punto di vista, ribadendo ed affermando il nostro voto di
astensione, sposteremmo la discussione approfondita di
quest'argomento all'interno della I Commissione, dove peraltro sono
presenti tutte le forze politiche che siedono in questo Consiglio
regionale e non affronteremo oggi questa materia. Il nostro voto su
quest'emendamento pertanto sarà un voto di astensione, ribadendo la
nostra disponibilità ad un confronto più approfondito, molto più
articolato all'interno della commissione stessa, che peraltro si
riunisce giovedì e ha tra i suoi argomenti all'ordine del giorno
proprio il punto in questione che citavo poc'anzi. Grazie.
Presidente
- Altre richieste di intervento? Ha chiesto la
parola il Consigliere Gerandin, ne ha facoltà.
Gerandin (UVP)
- Grazie Presidente.
Intervengo molto brevemente per allacciarmi un po' alle
considerazioni del collega Perron. È vero che i costi della
politica non sono solo quelli che vediamo in quest'aula. È
assolutamente vero che, probabilmente, la politica dovrebbe dare
continui segnali, non avremmo mai fine. È anche vero che si tende a
dimenticare quanto è stato fatto nel pregresso, su questo non c'è
ombra di dubbio, ma è altrettanto vero che in questo contesto, in
questo periodo la politica deve fare qualche cosa di più: deve dare
un segnale diverso, nel senso che quella politica che tutti vedono
come privilegio...poi, se vogliamo estendere il ragionamento agli
incarichi delle partecipate, è chiaro che i costi crescono
ulteriormente, ma quelli sono incarichi fiduciari, sono favori,
sono piaceri restituiti, sono debiti di campagna elettorale pagati.
Io mi limiterei a quella che era la nostra proposta, ovvero quella
di dire e di dare un segnale diverso. Noi qua oggi abbiamo sentito
parlare più volte di argomenti articolati, di necessità di
approfondimenti, di demandare alla commissione competente ed è vero
che è depositata in aula una proposta a sua firma e del collega
Borello, che prevede, tra le altre cose, la diminuzione del numero
dei Consiglieri, ma forse la verità è che la politica ultimamente
tende un po' a decidere per quelli che verranno dopo, perché questa
proposta - bisogna essere onesti, concreti, sinceri fino in fondo -
la applicheremo per la prossima legislatura. È per questa ragione
allora che non bastano i proclami, la voglia di dire: "facciamo
qualcosa", sarà un piccolo passo quello che chiediamo adesso, ma un
passo significativo, perché significa che saremo noi a decidere di
mettere le mani nei nostri portafogli e di non demandare alla
prossima legislatura: questa è la verità, questo è il segnale
diverso che noi vogliamo dare con questo, sono 500.000 euro
all'anno? Sono 2.500.000 euro nell'arco di 5 anni? Sono comunque un
segnale diverso, sono comunque un segnale importante e poi
soprattutto, lo ribadisco, è un segnale che viene dato agli eletti
di adesso.
Per concludere, noi riteniamo...e l'ho detto prima già quando
abbiamo presentato la proposta per ridurre le indennità della
Presidente Rini: non c'era nulla di personale, era un segnale
diverso, poi noi accettiamo che, probabilmente, la figura del
Presidente in Valle d'Aosta sia magari anche, diciamo, più a buon
mercato rispetto che da altre parti. Noi non lo mettiamo in
discussione, però è necessario dare un segnale diverso e, quando
riteniamo e proponiamo queste riduzioni, nessuno di noi, penso,
avrà delle difficoltà a fare un passo avanti e a dare un segnale
diverso in questa direzione, poi saremo legittimati anche a
decidere eventualmente per chi ci sostituirà o per la legislatura
futura, ma cominciamo a dare questo segnale adesso, in questa fase,
toccando direttamente le indennità di quest'Assemblea. Grazie.
Presidente
- Grazie. Ha chiesto la parola il Consigliere
Bertin, ne ha la facoltà.
Bertin (ALPE)
- Grazie Presidente.
Questa proposta è una proposta che ritenevamo e riteniamo seria,
non demagogica e che, a nostro avviso, poteva essere accolta da
tutto il Consiglio regionale. Come detto, è un segnale che bisogna
dare alla comunità anche in ragione dei tagli che questo nuovo
bilancio porterà a diversi settori, a molti settori della nostra
Regione e da qui, dal Consiglio regionale, come abbiamo detto
spesso in questi anni, bisogna iniziare per poi essere credibili
per poi compiere gli altri tagli successivi in un momento
estremamente difficile per tutta la comunità. Questa, come detto,
era una proposta seria che noi manteniamo e che può essere una base
di partenza per successive analisi che vanno, come dicevamo e come
dicevate giustamente, i costi della politica non sono soltanto i
costi dei Consiglieri, che riguardano una piccola parte di questi
costi, ma certamente, come detto, sono quelli...da lì bisogna
iniziare. Manteniamo pertanto quest'emendamento, ci auguriamo e
crediamo che possa essere, se non altro, la base di partenza per un
ragionamento più ampio, ma ci rammarichiamo che ancora una volta si
rinvii, quando si poteva prendere subito ed immediatamente una
decisione dagli effetti immediati. Grazie.
Presidente
- Ha chiesto la parola il Consigliere Fabbri,
ne ha la facoltà.
Fabbri (UVP)
- Grazie.
Sono stato un po' preceduto dall'intervento del collega Bertin.
Sono due o tre giorni che stiamo parlando della nostra finanziaria,
una finanziaria che ha avuto dei tagli tragici. Poteva essere
veramente un accompagnare i nostri concittadini in questi tagli
tragici, il fare un taglio non così tragico sul nostro emolumento e
dare un segnale di fiducia sempre, di trasparenza come abbiamo
detto tutti in questi tempi, cercare di riavvicinare i nostri
concittadini alla politica, è una cosa strettamente necessaria e mi
auguro che in qualche modo, seguendo anche le indicazioni delle
leggi che verranno, questo segnale arriverà e sarà un segnale
forte. Grazie.
Presidente
- Grazie. Se non vi sono altre richieste,
metterei in votazione l'emendamento n. 10, presentato dalle forze
di minoranza. Siete invitati a votare. Dichiaro aperta la
votazione. Dichiaro chiusa la votazione.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Ora, procediamo all'esame dell'articolo 7, dove vi è
l'emendamento n. 1 dell'Assessore Baccega. Assessore, intende
illustrarlo o lo dà per letto? Lo dà per letto. Qualcuno vuole
intervenire? Vi sono richieste di intervento sull'articolo 7? Se
non vi sono richieste, metterei in votazione l'articolo 7
comprensivo dell'emendamento dell'Assessore Baccega. Va bene? Vi
invito a votare. Dichiaro aperta la votazione. Tutti quanti avete
votato? Dichiaro chiusa la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Articolo 8. All'articolo 8 c'è l'emendamento n. 11, presentato
dai gruppi di minoranza, emendamento con il quale si sopprime
l'articolo. Qualcuno intende illustrarlo? Ha chiesto la parola il
Consigliere Bertin.
Bertin (ALPE)
- Grazie Presidente.
Quest'emendamento si ricollegava al precedente emendamento n.
10, riguardante la riduzione dell'indennità spettante al
Consigliere regionale, si ricollegava dal momento che le ricadute
di questa riduzione si sarebbero poi ricollegate...si sarebbe poi
avuto un effetto a caduta anche sugli eletti degli Enti locali.
Evidentemente, non approvandolo, quest'emendamento, di fatto,
decade.
Presidente
- Decade quindi. Se non ci sono altri
interventi, posso dare la stessa votazione all'articolo 8? Stessa
votazione. Passiamo all'emendamento n. 12, che introduce l'articolo
8 bis, emendamento presentato dai gruppi di minoranza. Qualcuno
intende illustrarlo? Ha chiesto la parola la Consigliera Certan, ne
ha la facoltà.
Certan (ALPE)
- Grazie Presidente.
Dopo l'articolo 8 chiederemmo di inserire l'articolo 8bis
(Modificazioni alla legge regionale n. 4/1995, in materia di cause
di ineleggibilità e incompatibilità relative alle cariche di
sindaco e vicesindaco). Anche questo è uno di quegli argomenti che
ogni tanto ritorna di moda, però noi crediamo che abbia una sua
rilevante importanza, soprattutto per quanto riguarda il ruolo di
rappresentanti della comunità di sindaco e vicesindaco, che è un
ruolo che è anche delicato e che, se svolto in un certo modo, è
comunque anche impegnativo. Siamo quindi contrari ai doppi
incarichi, tripli, quadrupli incarichi, ce ne sono e ce ne sono
tantissimi esempi. Siamo contrari a delle nomine supplementari,
perché spesso sono nomine supplementari...nomine e non elezioni,
l'elezione del sindaco e del vicesindaco è un'elezione, la nomina è
una cosa diversa. Noi quindi siamo contrari alla nomina
supplementare, soprattutto quando sono retribuite, per chi ricopre
le cariche di sindaco e vicesindaco, quindi cariche importanti di
rappresentatività di una comunità. Gli incarichi di sindaco e di
vicesindaco dovrebbero essere cariche
super partes
, noi le
consideriamo in questo modo.
Nella legge regionale n. 4 del 9 febbraio 1995, al comma 1
dell'articolo 9 sulle cause di ineleggibilità, dove si dice:
"non può essere eletto sindaco o vicesindaco: a) chi si trova in
uno dei casi di ineleggibilità previsti dall'articolo 15; b) il
ministro di un culto; c) chi ha il coniuge, ascendenti, discendenti
ovvero parenti o affini fino al secondo grado, che coprano
nell'amministrazione comunale il posto di segretario comunale"
,
dopo la lettera c), aggiungeremmo una lettera c)bis, quindi non
possono essere eletti sindaco e vicesindaco:
"il Segretario
particolare dei Presidenti della Regione e del Consiglio regionale,
nonché degli Assessori regionali"
; inoltre aggiungeremmo una
c)ter:
"componente di organi di gestione e di controllo di
società controllate dal Comune e dalla Regione, anche
indirettamente in gestione speciale per il tramite di
Finaosta"
. Queste due lettere in più, questi due passaggi in
più sono importanti, uno va nella direzione, come ho già spiegato
prima, delle nomine e dei doppi o tripli incarichi e l'altro,
componente di organi di gestione, quindi di cda. Riteniamo che
spesso tale percorso sembri molto più facile e scontato: "visto che
è già competente in quello e sa in quello...è molto più facile" e
si semplifica molto su questo; noi invece crediamo che sarebbe
molto più corretto e si permetterebbe anche un ricambio ed un
rinnovamento non solo della politica, ma dell'amministrazione e
l'inserimento di giovani, cosa che invece attualmente non avviene,
perché spesso ci si trova di fronte a dei super competenti che
spaziano su diverse poltrone. Noi, proprio per una partecipazione
all'amministrazione, crediamo che questo sia opportuno. Grazie.
Presidente
- Grazie. Vi sono altre richieste di
intervento? Ha chiesto la parola il Presidente Rollandin, ne ha la
facoltà.
Rollandin (UV)
- Credo che questa proposta,
quest'emendamento si inserisca in un discorso di una legge già
complessa di suo, sulle varie figure e sulle modalità con cui si
prevedono le incompatibilità e le ineleggibilità. Ora, mettere un
articolo come questo piuttosto mirato, credo che non sia così
generico questo, qui possiamo quasi...
(interruzione di un Consigliere, fuori microfono)
...no, no, non così così, diciamo molto
ciblé
...credo che
non sia corretto oggettivamente. Noi quindi riteniamo che su
questo, quando si andrà a rivedere la materia, può darsi che ci
sarà qualcosa, ma non in questi termini, non andiamo a...rispetto a
quelle che sono le figure che, tra l'altro, sono temporanee, andare
a vedere su questo l'ineleggibilità e l'incompatibilità adesso
onestamente... Noi non ci ritroviamo in questo tipo di soluzione,
può darsi che nella legge in sé ci sia poi da fare una revisione
nel momento in cui si passa ad un ragionamento un po' più serio,
però su questo, onestamente, noi non riteniamo che sia oggi
necessario fare quest'ulteriore intervento di incompatibilità per
alcune figure dell'Amministrazione, come quelle che sono qui
ricordate. Quindi noi siamo contrari a questo tipo di
intervento.
Presidente
- Qualche altra richiesta di intervento? Se
non vi sono ulteriori richieste di intervento, metto in votazione
l'emendamento n. 12, presentato dalle forze di minoranza. Siete
invitati a votare. Dichiaro aperta la votazione. La votazione è
chiusa.
Presenti: 34
Votanti: 34
Favorevoli: 17
Contrari: 17
Il Consiglio non approva.
Articolo 9. All'articolo 9 sono stati presentati due
emendamenti: l'emendamento n. 13 e l'emendamento n. 14, entrambi
sono senza la necessaria copertura finanziaria, quindi teoricamente
dovrebbero essere non accoglibili, però se qualcuno vuole... Ha
chiesto la parola la Consigliera Morelli per illustrare gli
emendamenti.
Morelli (ALPE)
- Grazie Presidente.
Nell'emendamento n. 13 si propone di inserire, prima del comma 1
dell'articolo 9, un passaggio che va ad intervenire sulla legge n.
29 del 1997 in materia di trasporto pubblico di linea. Il nostro
emendamento nasce da alcune considerazioni sul piano di bacino di
traffico che è stato approvato nella scorsa legislatura, il cui
primo obiettivo è quello di migliorare la quota di mobilità
attuale, perché, andando a migliorare la quota di mobilità attuale,
si ottimizzano anche i costi per l'Amministrazione regionale.
Sappiamo tutti che il nostro territorio regionale è un territorio
articolato, complesso, che è difficile da servire in modo
capillare, ma nella Valle centrale in particolare e nelle
conurbazioni più grosse dove i mezzi esistono e servono
capillarmente le località sono tuttora sottoutilizzati e quindi
bisogna intensificare l'utilizzo anche creando delle condizioni che
incentivino in qualche modo gli utenti. Si possono mettere in atto
strategie che premino chi usufruisce del trasporto pubblico, perché
incrementare il trasporto pubblico ha anche, naturalmente, degli
effetti benefici ambientali.
Il secondo obiettivo importante del piano di bacino di traffico
è l'integrazione funzionale di tutti i servizi e quindi di quelli
su gomma con quelli su ferro, servizi che attualmente non
dialogano, anzi sono concorrenziali e sono assolutamente percepiti
ancora dalla popolazione in quanto concorrenziali: chi utilizza il
trasporto su gomma non utilizza il treno e viceversa.
Un terzo aspetto importante sul quale si incentra il nostro
emendamento è quello dell'integrazione tariffaria, integrazione
tariffaria che esiste già in parte per il trasporto su gomma e che
noi riteniamo debba essere estesa anche al trasporto ferroviario,
perché così facendo si semplificherebbero di molto le operazioni
per i cittadini, gli spostamenti, andando a favorire un ottimizzo
ottimale di tutti i tipi di trasporto, perché in questo modo si
potrebbe passare da un mezzo all'altro senza doversi preoccupare di
biglietti e di abbonamenti diversi: questo è il senso del nostro
emendamento, che avrebbe una ricaduta pratica, benefica e in cui
proponiamo di utilizzare la tessera sanitaria per la fruizione di
tutti i mezzi di trasporto pubblico collettivo di interesse
regionale di cui alla legge n. 29 del 1997. L'emendamento recita:
"le modalità per la fruizione della tessera, nonché ogni altro
adempimento relativo all'utilizzo della stessa, sono stabilite con
deliberazione della Giunta regionale, previo parere della
commissione consiliare competente"
, questo è il contenuto in
sintesi del nostro emendamento, che naturalmente ci auguriamo la
maggioranza vorrà accogliere, perché andrebbe sicuramente a
favorire i cittadini.
Presidente
- Ha chiesto la parola l'Assessore
Marguerettaz, ne ha la facoltà.
Marguerettaz (UV)
- Come gli stessi proponenti hanno
indicato in calce all'emendamento n. 13, quest'emendamento non può
essere votato perché era condizionato all'approvazione
dell'emendamento n. 4. Essendo stato bocciato l'emendamento n. 4,
questo non ha la copertura e quindi non può essere votato,
dopodiché è ovvio che un argomento del genere, non è che abbia la
necessità di avere una legge, quindi questo discorso possiamo
comunque sempre intavolarlo. Le voglio solo dire che l'aspetto non
è poi così banale, perché questi due sistemi, come lei giustamente
ha detto, per armonizzarli, bisogna mettere in campo degli
investimenti che non sono indifferenti: almeno 1 milione di euro,
perché bisogna cambiare tutti i sistemi di lettura. Ovviamente si
dovrà intervenire sull'attuale tessera in vigore nel trasporto
pubblico, perché non possiamo intervenire sulla tessera sanitaria.
Questo quindi è un argomento che merita tutta l'attenzione - posso
essere d'accordo con lei -, ma non è così ovvio e così banale,
l'idea è buona, ma per questo l'emendamento non può essere
votato.
Presidente
- Ha chiesto la parola il Consigliere Donzel,
ne ha la facoltà.
Donzel (PD-SIN.VDA)
- La questione della compatibilità
finanziaria non ci esime dal presentare quest'emendamento, ha fatto
bene la collega a dedicargli assoluta importanza, perché il tema è,
come ha detto bene l'Assessore, assolutamente all'ordine del
giorno, una cosa che...ma il problema è che lo stiamo studiando
così, io vado a memoria, da una quindicina d'anni e non è una sua
responsabilità, vorrei essere chiaro, siccome lo stiamo studiando
forse da una quindicina d'anni, così vado a memoria, ma si è
rinviato, si è studiato, si è approfondito, si è cercato di vedere
meglio...alla fine adesso sembra che tutto non si possa più fare,
perché tutte le cose belle, giuste da fare arrivano nell'anno della
crisi e nell'anno del bilancio dei tagli, però dietro questa cosa
c'è forse un atteggiamento dell'opposizione irresponsabile, che va
a cercare spese nuove in un momento difficile? No, c'è un
ragionamento che faticosamente posso dire che noi abbiamo iniziato
a fare nel 2008, quindi non siamo proprio arrivati all'ultimo
momento. Abbiamo cominciato a dire: il fatto che non ci siano più i
buoni di benzina spingerà sempre di più la gente non a rinunciare
alla mobilità, ma a dover trovare nuove forme di mobilità, però noi
non abbiamo ancora un riscontro in Valle d'Aosta di un utilizzo
adeguato dei mezzi pubblici, il che peraltro ha una ricaduta - e
l'Assessore lo sa e sicuramente ha tentato di operare, ma ancora
non ci siamo riusciti - per il fatto che gli autobus, non essendo
così carichi di persone, sono un costo aggiuntivo, perché, se anche
fossero carichi di persone, il trasporto pubblico sarebbe comunque
un costo per la collettività, ma il fatto che ci sia poca utenza lo
rende ancora più costoso. Queste formule presentate qui quindi
vanno nell'indirizzo non di vedere...cioè la invito a riflettere su
questo, Marguerettaz, c'è sì il costo per avviare il meccanismo, ma
l'obiettivo è quello di rendere più fruibile il servizio e in
qualche modo andare ad un abbattimento dei costi dello stesso,
perché più persone si muovono con il mezzo pubblico più noi
riusciamo anche a rendere tollerabili i costi di questo servizio.
Questo quindi è lo spirito, per cui mi pare che, al di là del fatto
che voi vi rifugiate dietro il fatto che tecnicamente non si può
votare, dovrà esserci da questo punto di vista un'apertura per
recuperare questo tipo di proposta.
Presidente
- L'emendamento n. 13, non avendo la copertura
finanziaria, quindi non lo mettiamo in votazione, giusto? La stessa
cosa vale, lo ricordo, anche per l'emendamento n. 14, come da
allegato in vostre mani, ha parere negativo
"in quanto i
maggiori oneri previsti non trovano copertura nell'ambito delle
risorse assegnate per gli interventi regionali in materia di
finanza locale...".
Ha chiesto la parola la Consigliera Morelli, ne ha la
facoltà.
Morelli (ALPE) -
Grazie Presidente.
Sì, non ha voluto bluffare...beh, insomma, lo so che i
finanziamenti, la copertura di questa nostra proposta è stata
pregiudicata dalla bocciatura dell'emendamento n. 4 da cui noi
andavamo a prelevare i fondi, però abbiamo ritenuto comunque di
voler rendere partecipe, insomma, la maggioranza di questo tema,
che per la minoranza è un tema importante per tutte le ragioni che
abbiamo enunciato e, Assessore, noi prendiamo atto del suo impegno
e veramente ci auguriamo che si possa andare avanti in questo
senso, con le soluzioni che si potranno adottare e adesso la nostra
soluzione era quella della tessera sanitaria, riutilizzando le
tessere che già ci sono, ma sicuramente pensiamo che sia in questa
direzione che si debba andare. Grazie.
Si dà atto che dalle ore 18,06 riassume la presidenza il
Presidente Emily Rini.
Rini (Presidente)
- Grazie collega Morelli. La parola al
collega Bertschy.
Bertschy (UVP) -
Intervengo sull'emendamento n. 14, visto
che non lo si metterà in votazione, usiamo però questo tempo
politico di discussione sulle cose che abbiamo espresso con
l'articolato per evitare di fare un ordine del giorno specifico e
forse, fra l'altro, alla fine di questo punto all'ordine del giorno
avremo la riunione dei Capigruppo, quindi... Rispetto a questo, la
sospensione...dell'articolo 24 ai punti che interessano, al comma 5
e al comma 6bis, punti che vanno ad interessare il trasporto
pubblico locale e al riguardo il trasporto ferroviario, quindi
pendolari e il trasporto degli universitari verso delle uscite,
ecco, fuori Valle per le università...ad oggi si tratta di
sospendere quei provvedimenti che intervenivano prima al 40
percento e al 75 percento, in una delibera dell'anno scorso
l'intervento era stato ridotto del 10 percento, quindi
l'abbattimento si è ridotto al 30 e al 65. Non avendo ancora
chiarezza, qua si parla di redditi, di situazione reddituale
patrimoniale, si vuole adattare anche quest'intervento alla
situazione reddituale patrimoniale, con lo spirito che accompagna
l'emendamento n. 13...è quello che da qualche anno, vuoi la crisi e
vuoi la difficoltà del trasporto, vuoi le situazioni che comunque
rendono sempre più difficile il recarsi fuori Valle per studio,
piuttosto che recarsi ad Aosta per lavoro, noi riteniamo che ci sia
da fare un'estrema attenzione a quello che si fa rispetto a questi
provvedimenti e semplificare anche rispetto al reddito ci sembra
che sminuisca quella che è l'idea di sensibilizzare e sostenere il
trasporto pubblico locale su ferrovia e comunque il ragionamento si
estenderà anche sul trasporto su gomma. Ecco, quindi l'idea
dell'emendamento, che poi non ha trovato copertura finanziaria, era
per ora di garantire questi interventi da parte della Regione per
favorire anche un ragionamento più interessante in senso generale,
il Presidente non era presente, ma il rappresentante sindacale del
settore trasporti, mi pare il Signor Fuggetta, ha qui ricordato la
necessità di fare un lavoro di dettaglio per andare a fare una
riorganizzazione del piano di bacino del traffico regionale. L'idea
quindi era anche quella di sospendere questo provvedimento e
sostenerlo ancora per un anno e fare un ragionamento più
particolareggiato ancora.
Aggiungo anche che, rispetto agli studenti universitari, un
dettaglio forse, sapete che le norme fiscali non prevedono che da
Châtillon in giù si possano scaricare, per esempio, i costi di
affitto degli appartamenti, quindi media e bassa Valle, le famiglie
di media e bassa Valle si trovano anche con questo piccolo, grande
problema fiscale al quale speriamo di non aggiungere ulteriori
costi di abbonamento. Il principio che sta dietro a tutto questo
quindi è quello di sostenere in un momento di difficoltà, di crisi,
dove qualsiasi spesa viene comunque a complicare la vita delle
famiglie, ceti medio-bassi, ma anche ceti medi, le cose sono ormai
molto più complicate di quello che non sembra, basta leggere le
leggi sui giornali in questi giorni, in trenta giorni le famiglie
si troveranno a pagare più tasse di qualsiasi tipo, più tutta
un'altra serie di sostegni, è chiaro che, se riusciamo, come
amministrazione pubblica, almeno a non appesantire certi
carichi...no, è vero, è indicata la situazione reddituale e
patrimoniale...non semplifichiamola, perché anche per certi redditi
ormai le cose sono complicate.
Presidente
- Grazie. Non mettiamo quindi in votazione gli
emendamenti n. 13 e n. 14 delle forze di minoranza, possiamo
passare al voto dell'articolo 9? Colleghi, apriamo la votazione. La
votazione è aperta. Votate colleghi. Possiamo chiudere la
votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Colleghi, come da accordi, sospendiamo per 10 minuti, un quarto
d'ora il Consiglio regionale per permettere la convocazione della
Conferenza dei Capigruppo.
Si dà atto che la seduta è sospesa dalle ore 18,10 alle ore
18,20.
Rini (Presidente) -
Colleghi, possiamo riprendere i
nostri lavori. Come da accordi presi durante la Conferenza dei
Capigruppo, procediamo con i nostri lavori, ci sarà un ulteriore
aggiornamento nel corso della serata, previa una pausa di un'ora
dalle 8,00 alle 9,00. Colleghi, riprendiamo i nostri lavori, siamo
all'articolo 10, dove vi è l'emendamento n. 15 presentato dalle
forze di minoranza.
La parola al collega Cognetta.
Cognetta (M5S) -
Sì, grazie Presidente.
Per annunciare che ritiriamo quest'emendamento, abbiamo fatto
delle verifiche con l'Ufficio legislativo e successivamente con
l'Assessore e quest'emendamento non ci dava chiarezza rispetto alla
legge, perché c'era una sospensione, diciamo così, ad
un'abrogazione, mentre invece ci siamo chiariti, questo in realtà
dà poi...la legge dà la possibilità di recuperare tutto ciò che non
viene presentato in conto, diciamo, a fondo perduto, ma diventa
conto capitale. Noi quindi siamo d'accordo con quest'impostazione
dell'articolato e quindi ritiriamo l'emendamento.
Presidente
- Grazie. Se non ci sono richieste, mettiamo
in votazione l'articolo 10. Votate colleghi. Invito i colleghi a
restare in aula durante le votazioni. La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Presidente
- Articolo 11. Ci sono tre emendamenti della
II Commissione e l'emendamento 16 della minoranza. Chi intende
illustrarli? Prima quelli della commissione...i tre emendamenti
sostitutivi delle lettere e), g), l). Chi li illustra? La parola al
collega La Torre.
La Torre (UV) -
Credo che si possano dare per letti gli
emendamenti della commissione.
Presidente
- Altri? Colleghi, vi è anche l'emendamento 16
della minoranza. La parola al collega Chatrian.
Chatrian (ALPE) -
Sì, grazie Presidente.
Prima di iniziare il dibattito su questo importante articolo,
gradiremmo comunque che qualcuno ci illustrasse gli emendamenti di
peso, che sono stati comunque depositati in commissione, perché
all'ultimo momento, prima di votare la finanziaria in commissione,
sono stati depositati questi tre emendamenti che vanno a modificare
l'impianto dell'articolo 11. Prima di illustrare il nostro
emendamento n. 16, gradiremmo audire e sentire quali sono le
motivazioni che hanno portato il Governo regionale a modificare
l'impianto della finanziaria sull'articolo 11.
Presidente
- Qualcuno intende prendere la parola? Ha
chiesto la parola il collega Testolin.
Testolin (UV) -
Grazie Presidente.
Vado a presentare due dei tre emendamenti, che toccano in
maniera particolare il mio Assessorato e che, come avevo già
annunciato, in II Commissione, in audizione, sono dettati dal fatto
che le leggi ricomprese in questo articolato sono state finanziate,
per cui si prevedrà nuovamente una possibilità di adempiere a
quelle che sono le prerogative della normativa.
Per quanto riguarda il primo emendamento, che prevede alla
lettera e) del comma 1 dell'articolo 11 la soppressione dello
stesso, si evince come tale emendamento intenda escludere dalla
sospensione della concessione dei contributi a fondo perduto la
legge regionale 4 settembre del 2001, n. 21, "Disposizioni in
materia dell'allevamento zootecnico e dei relativi prodotti", in
considerazione del fatto che la suddetta legge non prevede
finanziamenti per iniziative di investimento, bensì per lo più
trasferimenti di fondi all'AREV e all'Anaborava per
l'organizzazione dei vari programmi e attività e, conseguentemente,
concessione di aiuti agli allevatori, sotto forma di servizi
agevolati, come previsto dalla normativa comunitaria di
riferimento. La previsione di mutui a tasso agevolato non potrebbe
pertanto costituire una possibile alternativa. La non applicazione
della sospensione dei regimi di aiuto previsti dalla legge 21 del
2001 è legata inoltre al fatto che sono state previste, per il
prossimo anno 2014, apposite risorse per continuare a finanziare
gran parte delle iniziative in essa previste. Si precisa pertanto
che tale modifica non comporta maggiori oneri a carico del
bilancio.
Il secondo emendamento prevede:
"La lettera l) del comma 1
dell'articolo 11 è sostituita dalla seguente: l) il Titolo III
della legge regionale 12 dicembre 2007, n. 32 (Legge finanziaria
per gli anni 2008-2010), con l'eccezione degli articoli 50 e 56,
limitatamente alla dotazione di attrezzature e macchinari e
all'impianto di vigneti e di frutteti, 57, 59, comma 1, lettera a),
60, comma 1, lettera c)bis, 62 e 67, comma 1, lettera b)"
. Con
tale emendamento si intende escludere dalla sospensione della
concessione dei contributi a fondo perduto taluni articoli del
Titolo III, che prevede la disciplina degli interventi regionali in
materia di sviluppo rurale, dalla legge regionale 12 dicembre 2007,
n. 32 in considerazione del fatto che le iniziative in essi
previste sono investimenti per i quali si intendono ancora
concedere contributi a fondo perduto, ovvero trattasi di iniziative
diverse, come per esempio gli aiuti per il pagamento dei canoni di
locazione da parte delle cooperative per le strutture di proprietà
regionale, gli aiuti per il trasporto del siero, per la promozione
e l'organizzazione di eventi e manifestazioni.
Presidente
- La parola all'Assessore Fosson.
Fosson (UV) -
Sì, grazie.
È solo per completare, ne avevamo parlato anche in commissione,
nel senso che l'acquisto di farmaci per la zootecnia era compreso
in due diversi articoli e abbiamo sospeso il finanziamento previsto
dal comma 1 dell'articolo 11; si è potenziato invece quello che è
il finanziamento all'Anaborava, come ho detto l'altro giorno.
Comunque c'è poi una risoluzione su questo e ci sarà anche
l'occasione per parlarne. Grazie.
Presidente
- Grazie. Ha chiesto la parola il collega
Grosjean.
Grosjean (UVP) -
Grazie per la parola. Non so se è il
momento opportuno o meno, ma volevo anche capire un attimino a
quanto ammontano, se non altro, le percentuali...se rimangono
invariate, se si può sapere qualcosa di più relativamente a queste
misure che vengono mantenute. Mi fa piacere sicuramente che siano
mantenute, però vorrei capire un attimino quali sono i parametri,
quali sono le percentuali che vengono...se ha già questi dati.
Presidente
- Ha chiesto la parola anche il collega
Chatrian. Prego.
Chatrian (ALPE) -
Sì, grazie Presidente.
Gradirei conoscere da parte del Presidente se c'è stato un
percorso, in Giunta, nelle vostre riflessioni, nei vostri
ragionamenti, nel modificare l'impianto approvato dal Governo
regionale, perché sull'emendamento 1 mi sembrava già chiaro il
dispositivo, nel senso che con i conti interessi era praticamente
impossibile andare a sostenere nell'AREV e nelle altre associazioni
o che cosa, quindi non capisco la
ratio
dal punto di vista
politico, perché era stato inserito nell'articolo 11. Diverso è
invece già l'emendamento n. 2 dove si va a declinare nel dettaglio,
mirando bene quali potrebbero essere gli aiuti diretti. E poi,
successivamente, spero che magari l'Assessore possa farci un quadro
un po' più preciso su quali sono le volontà per il 2014, legate
proprio a questa modifica sostanziale, perché questa è una modifica
sostanziale dell'articolo 11. Nel suo complesso, apprezziamo la
modifica e la volontà di modificare l'impianto sull'articolo 11,
per tutti e tre gli emendamenti. Ma gradiremmo sapere un po' meglio
il percorso che vi ha portato a modificare in corso d'opera
l'articolo 11, e non invece già a mettere le carte sul tavolo e
dire: queste tre leggi non possono, se non con aiuti diretti, avere
contezza e avere delle ricadute, praticamente da subito, sul nostro
sistema socioeconomico, sul nostro sistema soprattutto legato al
settore zootecnico e non solo. Grazie.
Président
- La parole au collègue Donzel.
Donzel (PD-SIN.VDA) -
Molto brevemente, soltanto per
richiamare le stesse preoccupazioni espresse dal collega Chatrian,
di questo arrivo proprio all'ultimo minuto, con alcune modifiche
sostanziali, rispetto ad un impianto che, dal nostro punto di
vista, almeno come ho spiegato sin dall'inizio degli interventi sul
bilancio...una tale mole di leggi come questa dell'articolo 11
meritava già qualche indirizzo in più. Sicuramente non possiamo che
essere favorevoli rispetto all'abrogazione della lettera e),
perché, come avevamo avuto il coraggio...insomma, andare
controcorrente forse fa un po' parte del carattere, della mia
persona, eccetera, quando c'erano stati questi inni: "basta il
fondo perduto"....ecco, ho detto: "calmi, bisogna ragionare
passo-passo, vedere di che cosa si sta parlando". Vedo che, tolta
la fase degli slogan, quando si arriva al concreto bisogna mettere
mano alle cose, si capisce che non è così semplice passare dallo
slogan ai fatti...magari ci vogliono tempi più lunghi. Quindi,
sostanzialmente, emendamenti come quello alla lettera e) a noi sono
emendamenti graditi, però nel complesso l'articolo 11 resta un
articolo di tante sospensioni, su cui noi abbiamo molte cose da
dire. Come facciamo a prendere a scatola vuota un articolo simile
su cui, in tanti punti, vogliamo capire cosa volete fare, se in
qualche modo sospendere del tutto, rimodulare, eccetera...è una
cosa molto vaga, che meritava già un approfondimento maggiore,
prima di arrivare in questa forma, in legge finanziaria.
Presidente
- La parola al collega Nogara.
Nogara (UVP) -
Merci Présidente.
Mi associo a quanto detto dai miei colleghi, perché è anche con
un sospiro di sollievo che apprendiamo questa cosa. Diciamo che,
come ha appena sostenuto adesso il collega Donzel, ci sono una
serie di contributi...adesso abbiamo fortunatamente aiutato un
settore, però ci sono tanti settori che probabilmente si
aspettavano lo stesso aiuto. Adesso speriamo che nel prosieguo dei
mesi un qualcosa si pensi e si faccia, perché c'è qualcuno che è
più fortunato rispetto ad altri.
Io volevo soprattutto parlare dell'emendamento presentato
dall'Assessore Fosson. Io qui, come le avevo già detto, ho
scambiato due parole su questo emendamento, ho avuto la
sollecitazione da molti allevatori, perché lei ha sempre
minimizzato questo fatto...no, non è che voglio...ma ha minimizzato
un po' questa cosa dei contributi appunto per i medicinali...è un
grande aiuto per gli allevatori questo contributo, e l'unica cosa
che mi fa un po' specie, leggendo questo emendamento...a parte che
si fa tutta una premessa dove si dice che per quello che si fa per
il risanamento, praticamente, da quello che si capisce, non ci
dovrebbe essere più bisogno di curare gli animali...ma qui sono
medicinali che servono a tutt'altre cose! Per esempio qui c'è tutto
il problema...è una stupidaggine, le dico...ci sono spesso in
primavera tutti i vitelli che prendono i pidocchi. Il prodotto che
viene dato ai vitelli per togliere i pidocchi costa un occhio della
testa e per fare il trattamento delle stalle dove ci sono cento
animali...è quello che le voglio far capire, che è importante un
contributo del genere agli allevatori!
Un'altra cosa che mi fa specie, poi, è il fatto che ad un certo
punto qua si scrive:
"rappresenta anche il possibile incentivo
indiscriminato all'uso degli stessi"
...si dice che praticamente
gli allevatori usano indiscriminatamente degli antibiotici per gli
animali...ma queste ricette vengono fatte dai veterinari! Voi, con
questo emendamento, praticamente dite che i veterinari
dell'Anaborava fanno delle ricette così, tanto per farle! E qua io
difendo i veterinari in questo caso, perché...no, non vorrei ci
fossero...perché soprattutto i veterinari dell'Anaborava fanno un
lavoro...e a me ha fatto piacere il fatto che lei, ieri o l'altro
ieri, ci abbia comunicato che il contributo per l'Anaborava non è
cambiato, anzi è stato incrementato perché avete preso i soldi da
qui per metterli in Anaborava. Io dico: tenete lo stesso contributo
per Anaborava, ma continuate a mantenere il contributo per i
medicinali! Io vi assicuro che è indispensabile per gli allevatori,
in un momento in cui - e siamo tutti d'accordo, credo - li abbiamo
abbastanza bastonati, nel senso che molti contributi sono stati
tolti...abbiamo visto adesso che pochi contributi sono stati
riconosciuti e non mi sembra una grande cifra. Lei, in sede di
audizione, ci ha detto che sono stati tolti 160 mila euro...ecco,
non è che è una cifra incredibile! Io direi che questo emendamento
sarebbe proprio il caso di toglierlo, e mantenere i contributi per
i medicinali per i bovini.
Presidente
- La parola al collega Gerandin.
Gerandin (UVP) -
Merci Madame la Présidente.
Su quanto ci ha illustrato l'Assessore Fosson, penso che il
collega Nogara abbia già un po' espresso quello che sono le
perplessità anche degli allevatori stessi, dei veterinari, nel
senso che non è mai così gradito sentirsi dire di aver fatto un uso
improprio o comunque abbondante di medicinali, neanche per chi, in
parte, li ha prescritti.
Volevo però concentrarmi sui due emendamenti dell'Assessore
Testolin. Penso che - e mi unisco a chi mi ha preceduto - vanno
nella
bonne direction
, su questo non c'è ombra di dubbio.
Voglio solo chiedere alcune coperture...ecco, la cosa che mi fa un
po' strano è che, a margine del parere dell'Ufficio contabile della
Regione, del Coordinatore Bieler, leggiamo:
"Si precisa che tale
modifica non comporta maggiori oneri a carico del bilancio e vale
per l'emendamento 1 e 2"
. Ora, tenendo conto che sugli
emendamenti che abbiamo proposto noi ci hanno chiesto più della
copertura, vedi il caso del famoso "articolo 5", e ci hanno detto
addirittura...per la prima volta apprendo che ci sono due tipi di
finanza locale...mai successo! Eravamo tutti convinti che la
finanza locale fosse una sola...ma si imparano tante cose.
Ma visto che c'è stata tanta precisione per quello che
riguarda...e dovizia, per carità, noi ne siamo stati ben lieti,
ringraziamo anche per la collaborazione, ci tengo a ribadirlo, sia
da parte dell'Ufficio finanziario del Coordinatore Bieler che
dell'Ufficio legislativo del Consiglio, ma la cosa che suona un po'
strana è che, leggendo quelli che sono ripristinati come
contributi...ne leggo alcuni:
"dotazione di strutture e
macchinari per quel che riguarda l'articolo 50
...andiamo
avanti...
per quel che riguarda gli interventi diretti
addirittura a carico della Regione, in parte interventi diretti per
l'acquisizione e la realizzazione di strutture ed impianti fissi,
assistenza tecnica e formazione"
...tutto bene, ecco, io dico:
nella
bonne direction
...valorizzazione di sottoprodotti per
l'articolo 60, e la lista infinita per quel che riguarda l'articolo
62 legata all'animazione sociale e culturale della comunità nella
quale è stata inserita di nuovo tutta la parte relativa a fiere e
quant'altro...torno a dire: nella
bonne direction
.
Volevo solo capire se queste risorse, perché se mi parlate che
non comporta maggiori oneri a carico del bilancio significa che
probabilmente avete tolto da qualche altra parte, perché se il
bilancio era questo, come tutti gli emendamenti, dovrebbero avere
una copertura finanziaria. Allora, o avete tolto da qualche parte,
oppure...abbiamo creato l'ennesimo libro dei sogni? Nel senso che
abbiamo ripristinato per poi magari fare...come? No, no, io dico se
c'è, non so se c'è, ma se c'è dovrebbe comparire, dovrebbero dirci
dove hanno recuperato le risorse. Mi pare che da un passaggio in
cui si diceva che sono soppressi i contributi ad un altro in cui si
ripristinano dei contributi ci sia necessità di una copertura
finanziaria. Vorremmo capire questa copertura finanziaria
dov'è...torno a dire: certa, sicura, e sperando che ci sia, perché
finisco il mio concetto: non vorrei che fosse l'ennesimo libro dei
sogni, che illudiamo qualcuno a far domanda per poi sentirsi dire,
ahimè, come è successo nel 2013, che non c'è copertura finanziaria,
perché per una larga fetta del 2013 - e non c'entra nulla il Patto
di stabilità - non c'era copertura finanziaria. Grazie.
Presidente
- Grazie. La parola all'Assessore Fosson.
Fosson (UV) -
Sì, grazie.
Solo per aggiungere un elemento, perché è vero, sono venuto in
commissione e abbiamo fatto queste considerazioni, ma la relazione
è una relazione tecnica e l'abrogazione della legge si basava su
questa relazione tecnica, quindi c'è un qualche cosa che può essere
anche contestato. In sede di commissione mi era stato fatto notare
questo problema e soprattutto che non c'era stato un confronto con
gli allevatori, cosa che c'è stata con il Direttore dell'AREV e il
Direttore della Coldiretti. Il problema è che questa legge è una
legge che ha fatto il suo tempo; nel '96 prevedeva comunque un
rimborso, prima del 40 e poi del 30 percento, in
de minimis
,
per cui la richiesta è stata - come diceva lei - di non diminuire
il contributo. Abbiamo aumentato notevolmente rispetto a quelle che
erano le prospettive iniziali il contributo all'Anaborava, che
prevede il rimborso dei farmaci. Secondo questa norma nel 2013 il
costo dei farmaci è fatto non sull'assestato sulla cifra terminale
di 150 mila euro.
Io penso che questo nuovo finanziamento all'Anaborava pone
sicuramente l'attenzione alle misure di profilassi. Lei parlava per
esempio di pidocchi; questi parassiti sono delle forme che possono
essere curate tranquillamente con una maggior profilassi e anche il
fatto di andare verso un miglioramento della situazione ha fatto sì
di sospendere questa legge per motivi tecnici e per portare tutto
su un altro capitolo che è stato aumentato per un'attenzione in
questo senso. Come le dicevo, il passaggio col Direttore dell'AREV
e il Direttore della Coldiretti dopo il passaggio in commissione è
stato estremamente positivo. Io non ho avuto altre informazioni e
bisognerebbe solo far sapere questo.
Presidente
- La parola al collega Donzel.
Donzel
(
PD-SIN.VDA
) - Solo per chiarezza, per non
far confusione. Allora, ferma restando la lettera e) che abbiamo
risolto con l'Assessore Testolin, su questo punto c'è un balletto
di cifre che non risulta così chiaro, nel senso che le cifre che a
noi sono state presentate...noi dobbiamo lavorare con le carte che
abbiamo, non lavoriamo sul "sentito dire", perché se lavorassimo
sul sentito dire sarebbero guai...le cifre che abbiamo avuto in
commissione ci dicevano che avevamo 900.000 euro sul pacchetto...vi
dico le cifre che avevamo in commissione...900.000 euro sul
pacchetto Anaborava che significava un taglio di circa 300.000
euro, quindi rendeva praticamente ingestibile quella partita
importantissima e, dall'altra parte, questo taglio ai
medicinali...davvero era una situazione insostenibile.
Adesso lei ci dice che questo taglio ai medicinali rimane ma è
compresso, però c'è una compensazione dall'altra parte. Io rimango
a questo fatto: dai calcoli che mi son fatto io...perché, ahimè, su
questo punto aveva ragione il collega Grosjean...qui i numeri sono
stati ballerini e abbiamo parlato di numeri per tre giorni, ma su
questo punto non c'è una tabellina che ci fa vedere cosa c'era
prima e cosa c'è adesso, e a me continuano a ballare, nella mia
testa, qualcosa come 250.000 euro in meno. Eh, questa è una dura
realtà, cioè non si può...poi capisco che lei mi dica che dopo
l'incontro in commissione, in cui noi abbiamo appurato che non
c'era stato, se non attraverso i suoi uffici di veterinaria, un
approfondimento...quindi mancava l'approfondimento con le
categorie... È chiaro che voi dite: abbiamo incontrato le categorie
e ci hanno detto che tutto sommato va bene...eh sì, perché siamo al
livello che se a qualcuno viene detto: ti taglio 400.000 euro, anzi
500.000 euro, com'era preventivato, e te ne taglio...sì, Assessore,
finisco...te ne taglio 250.000, somma complessiva...loro dicono:
piuttosto di morire con 500.000 mi accontento di questo, ma non è
che dicono: sì, che bello! Dicono: è meglio avere un taglio di
250.000 piuttosto che di 500.000, dipende un po' come si pone la
domanda, ma siccome è un settore che già è al limite, il taglio di
250.000 - come faceva notare il collega Nogara - ha delle
ripercussioni, perché non è solo una questione sanitaria, che lei
magari affronta con una competenza, è questione di come sta
funzionando l'allevamento. Se oggi abbiamo che un capo vivo appena
nato costa meno di un farmaco, il suo valore è inferiore a un
farmaco, voi capite che è una realtà surreale! Cioè l'allevatore è
nella condizione in cui costa di più curare l'animale del valore
stesso dell'animale! E quindi o c'è una contribuzione o
sennò...cosa fa? Guarda impotente l'animale che muore, e questa è
la realtà di cui stiamo parlando! Questo abbiamo cercato di
rappresentare ed è per questo che noi manteniamo delle riserve su
questo pezzo, ma vorrei che non fosse preso come una questione
personale nei suoi confronti, è una questione oggettiva.
Presidente
- La parola al collega Nogara.
Nogara (UVP) -
Merci Présidente.
Per essere chiari...forse io sono un po' lento, ma per quanto mi
risulta, l'Anaborava, come medicinali, passa solo gli
antimastitici. Allora, va bene che lì ci sono, e sono rimasti, ed è
perfetto e siamo tutti contenti...ma il discorso su cui io le avevo
fatto un esempio...perché mi aveva colpito il prezzo del medicinale
che costa per togliere i pidocchi...ma io le dico: quali sono i
problemi ai quali incorrono gli allevatori in primavera o quando
nascono i vitelli in questi periodi qua? Hanno bronchiti, diarree,
polmoniti, e poi, in primavera avanzata, ci sono i pidocchi: queste
sono le malattie, diciamo, sulle quali, al limite, poi bisogna
usare gli antibiotici o delle cure del genere, dove il 30 percento,
appunto per comprare questi medicinali, in questo momento, le
assicuro, per loro è indispensabile.
Lei, l'altro giorno, mi ha fatto vedere delle cifre...mi sembra
che l'Anaborava l'abbia portata a 1 milione e 3? Ecco, era 1
milione e 2, mi sembra, l'anno prima. Allora, se riusciamo con uno
sforzo...sì, era 900.000, lei in commissione ci ha detto 900.000,
di fronte a 1 milione e 2 del 2013, 900.000 di fronte a 1 milione e
2, vuol dire che ogni allevatore, se viene mantenuta
l'Anaborava...perché io vi dico: i veterinari di Anaborava sono
quelli che lavorano...è l'assistenza tecnica per gli allevatori,
sono quelli che lavorano 24 ore su 24, nel senso che se c'è un
problema, l'allevatore li chiama, loro arrivano, e si danno da
fare. Le spiego un'altra cosa: c'è per esempio l'inseminazione
artificiale, ci possono essere dei casi che non sono così,
Presidente, non lo so, però in linea...sarebbe meglio non dirlo, mi
scusi, non lo dico più, però questa è la realtà. Adesso, se i
veterinari per esempio fanno l'inseminazione artificiale a Pollein
e uno abita a Brissogne, costa 10 euro per l'allevatore, e costa
sempre 10 euro per l'allevatore se vanno su a Bionaz a farla...per
quello che volevo dire che è importante che ci sia un aiuto da
parte dell'Anaborava per pagare questi veterinari, perché è l'unica
assistenza tecnica, è l'unico aiuto che, in questo momento, hanno
da parte del settore veterinario. Era solo per questo motivo qua.
Per carità, capisco tante cose, però ho voluto parlare chiaro,
perché sennò qua non ci capiamo. Allora se lei, Assessore Fosson,
mi dice dei medicinali per l'Anaborava, si fermano gli
antimastitici...tutto il resto è
cash
.
Presidente
- Grazie. Altri? La parola all'Assessore
Testolin.
Testolin (UV) -
Sì, grazie Presidente.
Cercherò di essere chiaro nella mia sintetica risposta, che
parte da un presupposto, e che è quello del blocco dei contributi
con la delibera del 4 di ottobre, all'interno della quale sono
state inserite tutta una serie di leggi che prevedevano
l'erogazione di un contributo. Dopodiché c'è stata un'analisi della
tipologia di contributi che venivano erogati e, in prima istanza,
si è deciso di sostituire tutti quei contributi a fondo perso con
dei mutui. Ci sono chiaramente, all'interno di questa panoramica di
contribuzioni, tutta una serie di contributi che non possono
essere, per loro natura, sostituiti con un mutuo. Un contributo che
io vado ad erogare all'AREV per il pagamento delle rassegne...è
chiaro che non è che posso incentivare l'AREV a fare un mutuo per
pagare delle rassegne, o per l'organizzazione di eventi all'interno
di quella che è la promozione dei prodotti agroalimentari, o il
sostegno alle
Batailles de Reines
, o il pagamento di quelli
che sono degli interventi per il rimborso in
de minimis
dei
canoni di affitto delle cooperative e dei caseifici. Quindi,
all'interno di quella che è la legge 32, che è una legge molto
articolata, si sono andate ad estrapolare tutta una serie di
tipologie di contributi che non potevano essere finanziati, tra i
quali anche due contributi veri e propri che sono stati
sostanzialmente...diciamo ripristinati e sono quelli relativi
all'acquisto di mezzi agricoli e quelli per gli impianti
vitifrutticoli, che difficilmente potevano essere trasformati in
mutuo. Questa è stata la filosofia per cui sono state estrapolate
queste tipologie.
All'interno di quello che è l'articolo 11, quindi, si è andati
ad abrogare quella che era la lettera e), che prevedeva appunto i
contributi ai mutui, tant'è vero che ieri, in analisi di bilancio,
ho risposto - e mi sembrava con chiarezza - all'intervento del
collega Nogara, il quale mi chiedeva: all'interno di quell'UPB ci
sono i finanziamenti per l'AREV? E io ho detto sì, dopodiché c'era
un altro UPB...adesso non mi ricordo sinceramente i
numeri...all'interno del quale ho detto: sono ricompresi in questo
UPB i finanziamenti relativi all'erogazione di contributi
finalizzati a quelle cose che abbiamo ripristinato. Quindi la
copertura di bilancio c'è perché è prevista a bilancio, non è che
togliamo da un'altra parte, è prevista in quell'analisi di UPB;
all'interno di quegli UPB sono inseriti i finanziamenti relativi a
quelli che sono stati estrapolati.
Per rispondere al collega Grosjean, direi che è un po' prematuro
definire quelle che saranno le percentuali di attribuzione, in
quanto nelle funzioni dell'UPB si andranno a calare le risorse che
sono previste, tanto sugli attrezzi agricoli, tanto sugli impianti
vitiviticoli. Sarà stilata con chiarezza una delibera che
permetterà di determinare una graduatoria, sarà detto che ci sono
100 euro, e questi 100 euro verranno attribuiti secondo queste
caratteristiche, anche perché, al momento, non c'era la possibilità
di determinare delle graduatorie all'interno delle richieste di
impianti viticoli o frutticoli che siano, poiché nel tempo non
c'era mai stato bisogno di fare una graduatoria, in quanto tutte le
richieste venivano finanziate. Adesso siamo in una situazione
diversa, verranno evidenziati con chiarezza gli importi a
disposizione e quelle che saranno le regole per...diciamo
determinare una graduatoria che permetterà l'accesso a questi
finanziamenti a fondo perduto.
Presidente
- Grazie. La parola al collega Grosjean.
Grosjean (UVP) -
Sì, grazie per queste delucidazioni.
Ancora due informazioni più puntuali e una richiesta. La
richiesta è quella che questi parametri almeno vengano condivisi
con la Commissione agricoltura, perché visto che c'è una
Commissione agricoltura, mi sembrerebbe abbastanza logico che
queste scelte, che vanno ad incidere pesantemente sul futuro
dell'agricoltura, vengano, se non altro, condivise in quel settore.
Poi lei ha parlato di contributo, se ho capito bene, alle
cooperative per il rimborso dell'affitto. È giusto così? Ho dei
grossi dubbi che la cosa sia legale, non vorrei che creasse
problemi di concorrenza, non vorrei che creasse problemi di
concorrenza; non lo dico da parte mia, per me non è un problema, ma
so che il contributo sull'affitto...sarebbe molto più logico
modulare un affitto corretto, piuttosto che prevedere un contributo
sull'affitto.
Presidente
- Altri? La parola al collega Gerandin.
Gerandin (UVP)
- Assessore Testolin, le ripeto, e voglio
essere chiaro: siamo assolutamente d'accordo, la sua è una
bonne
direction
, e ci tengo a sottolinearlo.
Quello che volevo solo ribadire è che, a bilancio, voi ci avete
presentato un elenco di articoli in cui i contributi erano
soppressi, ma tenuto conto che noi non abbiamo le strutture che
avete voi e non sappiamo esattamente l'allocazione dell'UPB, io
dico solo: sarebbe stato corretto scrivere che, anche se non
comportano...perché il problema è che voi prima avete mandato un
elenco di leggi di contributi non più erogabili, e poi, in un
secondo tempo, avete presentato degli emendamenti dicendo che il
tutto era a saldo zero...ma a saldo zero del bilancio che avete
visto voi alla fine! Allora era molto più corretto, veramente, se
voi, in fondo, ci dicevate: "bene, queste risorse allocate trovano
nuove risorse all'UPB"...segnando il nome. Noi avremmo evitato di
fare queste domande, perché è chiaro che se voi lavorate col saldo
di bilancio e prima scrivete una cosa, e poi ne fate esattamente
un'altra...ma è così, mi dispiace, ma è così, nel senso che nessuno
poteva immaginare quali erano gli UPB, perché nel primo elenco che
avevamo avuto c'era una serie di elencazioni di leggi di contributi
non più dati...l'avete modificato in un secondo tempo! Allora, la
correttezza vorrebbe che...dicevo, noi non abbiamo strutture come
voi...magari allocare in fondo quali erano le risorse che
utilizzavate, perché è chiaro che è stata una
"rimodulazione"...tenuto conto che il termine funziona, una
rimodulazione all'interno del bilancio, su questo non c'è dubbio,
ma noi non abbiamo il dono dell'ubiquità, non possiamo sapere dove
li prendete!
Président
- La parole à l'Assesseur Testolin.
Testolin (UV)
- Grazie Presidente.
Solo per ribadire la correttezza, nel senso che in commissione è
stata esplicitata, così, una richiesta puntuale del collega
Chatrian, che avrei emendato determinate norme...questo è stato
detto chiaramente, me lo ricordo! Il bilancio è stato scritto
quando le norme erano ancora bloccate, per cui, nel momento in cui
è stato fatto il bilancio, io mi sono presentato in commissione e
ho detto: ci saranno questi tipi di risorse, andremo ad emendare
perché la stesura di quella che era la finanziaria prevedeva il
blocco di queste norme, dove, invece, erano state allocate delle
risorse...e questo l'ho detto, tant'è vero che in una seconda fase,
in commissione, l'Assessore alle finanze ha portato gli emendamenti
che non sono stati presentati qua, in aula, ma sono stati
presentati in commissione, quindi...
Si dà atto che dalle ore 19,03 assume la presidenza il
Vicepresidente André Lanièce.
Lanièce (Presidente)
- Ha chiesto la parola il collega
Chatrian, ne ha facoltà.
Chatrian (ALPE)
- Sì, grazie Presidente.
Assessore Testolin, c'è qualcosa che non ci quadra, ma penso che
l'obiettivo finale sia che con l'emendamento n. 1 e l'emendamento
n. 2 si vada a modificare l'impianto dell'articolo 11, e su questo
noi concordiamo. C'è però un passaggio formale che non può stare in
piedi: nel momento in cui la commissione consiliare ha votato la
finanziaria, una settimana e mezzo fa, l'emendamento è stato
portato direttamente in commissione, con questa modifica. Il
Governo aveva approvato il triennale a inizio novembre, quindi non
so come lei possa far combaciare l'emendamento, e lo sapeva già nel
momento in cui noi ci siamo confrontati in aula. Comunque, al di là
di quello, dal punto di vista politico, non ho capito una cosa,
Assessore Testolin...scusi, non ho capito una cosa, perché queste
due modifiche sostanziali non sono state scritte, nero su bianco,
il 3 di novembre, quando avete approvato, in Giunta, la
finanziaria; quello non capisco, perché la 21...okay, va bè...il
Consiglio affronterà l'emendamento 1 e 2 per andare in una
direzione diversa, alternativa, in modo da sostenere comunque sia
la 21 del 2001 che la 32 del 2007. Questa è la sintesi.
Si dà atto che dalle ore 19,05 riassume la presidenza il
Presidente Emily Rini.
Rini (Presidente)
- Grazie. Colleghi, mettiamo in
votazione l'emendamento n. 1 della II Commissione. La votazione è
aperta. Possiamo chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
Mettiamo in votazione l'emendamento n. 2 della II Commissione.
Possiamo dare lo stesso risultato? Stesso risultato.
Emendamento n. 3 della Commissione. Possiamo dare lo stesso
risultato anche per questo? No. Allora mettiamo in votazione
l'emendamento 3. Possiamo chiudere la votazione. La votazione è
chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Passiamo allora all'esame dell'emendamento n. 16 della
minoranza. La parola al collega Chatrian.
Chatrian (ALPE)
- Sì, grazie Presidente.
Questo è un altro di quei punti che impattano in maniera
violenta su questa finanziaria. La minoranza, unanimemente, ha
deciso di trovare una soluzione e per trovare la soluzione - dato
che è una soluzione forte - ha dovuto cercare e reperire le
risorse. Stiamo parlando delle richieste, delle domande che
migliaia di aziende, di artigiani, di piccoli imprenditori, di
agricoltori, di albergatori e di commercianti hanno inoltrate
all'Amministrazione regionale nel 2012, e per tutto il 2013, fino
al 4 ottobre 2013. Stiamo...scusate se magari a qualcuno può
interessare...stiamo parlando di pratiche di contributi eccedenti
la disponibilità finanziaria. Il singolo artigiano ha investito su
una sua struttura, diretta o indiretta, ha fatto il suo lavoro, ha
ampliato l'azienda; a monte c'è una legge che dà la possibilità a
questo artigiano di essere sostenuto direttamente con una
percentuale che può variare dal 10 al 20 al 30 percento - questa
percentuale nel settore agricolo può variare fino al 50 percento -
e ha un "x" tempo per presentare le relative fatture quietanzate e,
a quel punto, il funzionario dell'Amministrazione regionale fa la
sua istruttoria, l'Amministrazione regionale controlla, verifica, e
poi, se tutto combacia, informa l'imprenditore o l'artigiano o il
semplice agricoltore che la pratica è chiusa e l'iter...diciamo che
va avanti per suo conto.
Fino a un anno e mezzo fa, due anni fa, probabilmente, eravamo
abituati ad una certa regolarità nel rispondere sia su somme più
importanti, che su somme meno importanti. La faccio breve: 41 sono
i milioni di euro che non hanno trovato copertura e non hanno
trovato soddisfazione sul bilancio 2013; non hanno trovato
soddisfazione sull'assestamento 2013, non hanno trovato
soddisfazione sul bilancio 2012 e non hanno trovato soddisfazione
sull'assestamento 2012. Oggi noi stiamo discutendo la finanziaria
2014, e questi 41 milioni di euro non trovano soddisfazione su
questa finanziaria! La proposta di tutta la minoranza va in questa
direzione: c'erano delle leggi, c'erano delle delibere applicative,
c'erano delle regole, "re-go-le", e noi riteniamo che questo
impegno l'Amministrazione deve onorarlo e, se deve onorarlo,
dobbiamo creare le condizioni.
Questo emendamento va in quella direzione: va nella direzione di
trovare le risorse e la copertura per tutti i 41 milioni di euro
pregressi, suddividendo la concessione degli aiuti fino alla
concorrenza massima per 20 milioni sul 2014 e per gli altri 21
milioni di euro sul 2015, con parere favorevole del Coordinatore
delle finanze. Penso che questa sia una scelta forte, una scelta
obbligata che l'Amministrazione regionale deve fare, e ci
piacerebbe sentire, da parte dei Consiglieri di maggioranza, del
Governo regionale, che ci sia la volontà politica di onorare questo
impegno perché le regole 2012 e 2013 erano quelle e, forse, se c'è
stato un impegno, noi, Amministrazione regionale Valle d'Aosta,
tutti, maggioranza e opposizione, dovremmo e dobbiamo onorare tale
impegno...mi piacerebbe sentire su questo emendamento di
controproposta fortissima...non mi piacerebbe invece sentire il
termine che ho già sentito ventilare nei corridoi in queste
settimane: "ma quelle risorse sono troppe, dovremmo
rimodulare..."rimodulare" vuol dire abbassare il tetto, abbassare
gli aiuti, abbassare il sostegno o, peggio ancora...queste sono le
"ronfle"
che si sentono nei vari corridoi dei vari
Assessorati, dal turismo, all'Assessorato dell'energia e industria,
all'Assessorato agricoltura...eventualmente si sposta l'aiuto in
conto interessi, cioè non più l'aiuto diretto in percentuale, ma si
sposta l'aiuto sui mutui a fondo di rotazione, e quindi con un
conto interesse aiutato direttamente dal modello...
Ecco, volevo illustrare a nome di tutta la minoranza questo
nostro emendamento che va veramente in una direzione certa, di dare
risposte certe, chiare, puntuali, con delle risorse certe, inserite
sulla nostra contro-finanziaria. Riprendo quindi lo "slogan" del
collega Marquis, che ieri...o questa mattina, non mi ricordo...ci
ha gentilmente dato...noi non amiamo gli "slogan", noi siamo quelli
non solo del fare, ma siamo quelli che cerchiamo di dare delle
risposte comunque puntuali. Speriamo che su questo punto, dove
centinaia di imprenditori regionali hanno già dato, hanno già
terminato i loro interventi, la politica sappia dare delle risposte
certe. Grazie.
Presidente
- Grazie. Altri? Non ci sono altri? La parola
al collega Grosjean.
Grosjean (UVP) -
Come vedete, il pregresso per noi rimane
un cruccio, per tutta la minoranza, e purtroppo andiamo avanti con
il bilancio...del pregresso non se ne sente parlare! Noi ci eravamo
arrabattati a presentare questo documento pensando anche a questo
fatto e mi sembra veramente una cosa che oserei definire
"scandalosa", se questo emendamento non viene approvato. Perché se
è vero che per quanto riguarda il mondo agricolo qualcosina è stata
rimessa...ma credo per il 2014, 2015, 2016, perché con le poche
disponibilità non andiamo lontano. Ricordo a tutti che di quei 41
milioni, 22 milioni sono nel comparto agricolo...non so se sia
questo il momento, ma penso di sì, perché quando si parla di
bilancio, e parlavo l'altro giorno di consuntivo...e quindi, prima
di dire cosa andremo a comprare domani, cerchiamo di pagare quello
che abbiamo promesso e che abbiamo comprato ieri, o quello sul
quale abbiamo illuso la gente, e cioè che avremmo dato il
contributo su ciò che ha fatto in passato.
Questo emendamento per noi è veramente fondamentale ed è
un'altra di quelle dimostrazioni di come non c'è la volontà di
cambiare, di cambiare il modo di governare questa Regione, perché
se questo "piccolo particolare" da 40 milioni di euro passa
inosservato per voi, per noi non passa inosservato. Sicuramente non
staremo zitti, sicuramente ci faremo sentire sulle piazze, perché
se non viene votato questo emendamento, veramente è il momento di
vergognarsi...altro che la Presidente che ci dice della giacca e
della cravatta, qui, in Consiglio...qui verremo in mutande fra un
po', perché non è ammissibile, non è ammissibile che non si
mantengano le promesse fatte!
Signori, io questo non lo accetto, e lo dico a tutti gli
Assessori, ma soprattutto anche a coloro che sono seduti sui banchi
della maggioranza e che non sono nel Governo: ma come si può fare
un bilancio senza immaginare di chiudere i conti di quello che
c'era prima? Abbiamo fatto fare delle domande, abbiamo fatto delle
lettere, l'abbiamo già raccontato in tutti i modi, e adesso, ahimè,
sono sicuro che ci direte: "no, ma su questo...la Corte dei
Conti...l'articolo...la legge...il Governo italiano non ce lo
concede", perché qui seguiamo molto le indicazioni del Governo
italiano, mi sembra, e quindi veramente mi preoccupa il prosieguo
di quest'adunanza per sapere come andrà a finire questo
emendamento. Sono molto preoccupato.
Noi abbiamo provato a dare un segnale, ma visto che fin qui il
nostro segnale è stato poco recepito...però, ancora una volta,
sappiate che fuori ci sono quelli che lavorano, quelli che hanno
messo del loro e che sono stati illusi per il momento con delle
promesse!
Si dà atto che dalle ore 19,16 assume la presidenza il
Vicepresidente André Lanièce.
Lanièce (Presidente) -
Grazie. Ci sono altre richieste
d'intervento? Ha chiesto la parola il Vicepresidente Rosset; ne ha
facoltà.
Rosset (UVP) -
Grazie Presidente.
La nostra proposta credo sia comprensibile...l'ha così ben
illustrata il collega Chatrian, e concordo anche sull'analisi fatta
dal collega Grosjean...riguarda appunto un tema delicato, il tema
dei contributi, della revisione dei contributi; revisione che non è
così semplice, in quanto la selva delle normative regionali è il
frutto di un periodo di grande capienza dei nostri bilanci.
Oggi la situazione è diversa. Abbiamo già detto in altre
circostanze che ci sembra che non sia stata fatta una regia così
seria, nella revisione, revisione che prima o poi comunque dovrà
essere fatta. Qui ci occupiamo di un chiarimento, un chiarimento
necessario sui meccanismi, ma anche sugli stanziamenti. Questo per
non avere delle leggi manifesto, leggi manifesto su cui non
corrispondono i soldi necessari. Oggi come oggi - l'abbiamo detto
in questi giorni - non possiamo più permetterci di non dare un
senso alla nostra istituzione, dobbiamo essere concreti, non
possiamo più permetterci di prendere in giro, di illudere coloro
che hanno fatto delle domande. A queste domande o noi diamo il
sostentamento o, altrimenti, dobbiamo avere il coraggio di
abrogarle.
Si dà atto che dalle ore 19,21 riassume la presidenza il
Presidente Emily Rini.
Rini (Presidente) -
Grazie collega Vicepresidente Rosset.
Altri? Ha chiesto la parola l'Assessore Baccega.
Baccega (SA) -
Grazie Presidente.
Ne abbiamo già parlato a lungo, era inevitabile che arrivasse in
questo momento una domanda, un emendamento di questo tipo, che,
ahimè, sottrae fondi ai fondi di rotazione, la nuova scelta della
maggioranza, quella di andare nella direzione di ottimizzare,
ridurre i contributi a fondo perso, se non là dove, è estremamente
necessario, per alimentare, incrementare i fondi di rotazione.
Nelle commissioni, in sede di audizione, abbiamo spiegato a tutte
le associazioni, con grande puntualità, che ovviamente la
situazione era di emergenza, il blocco dei contributi è avvenuto
perché ci siamo resi conto che non c'erano più le risorse per poter
dare i contributi già richiesti, e per i quali magari gli uffici
avevano dato disponibilità e, a quel punto, abbiamo deciso di
sospendere, quello era il momento di dire "basta".
Abbiamo quantificato in quei 41 milioni che lei ha
sottolineato...ma qui non c'è menefreghismo, le assicuro che è
l'ultima cosa che c'è da parte della maggioranza, è un grosso peso,
un grosso peso che abbiamo voglia e intenzione di risolvere, perché
non ce la sentiamo e non possiamo risolverlo con questo passaggio
del bilancio, ma potremmo risolverlo in altri due appuntamenti.
L'ho già detto una volta: il primo appuntamento è capire se
l'accordo sul Patto di stabilità ci dà delle risposte (dovrebbe
raggiungersi a breve), delle risorse per poter pagare già una
parte, e l'altro appuntamento è quello dell'assestamento di aprile,
dove, anche lì, dovremo inevitabilmente trovare le risorse per
pagare appunto il pregresso. Questo è l'impegno che ci siamo presi
e, da questo punto di vista, mi rendo conto per le persone che ci
ascoltano che è un disagio forte, ma ci sarà ancora da
aspettare.
Sono certo che su questo voi farete una forte polemica, perché
una polemica di questo tipo esalta le persone, però vi assicuro che
la volontà non è quella di prendere per il naso la gente, ma la
volontà è quella di risolvere il problema; problema che è serio,
problema che ci siamo trovati, così, tutto d'un colpo, e sul quale
abbiamo davvero una forte sensibilità in questo senso. Ovviamente
il "gioco delle parti" prevede che voi diciate la vostra: "ah, gli
agricoltori, i commercianti, gli albergatori e...tutti quanti
aspettano questi contributi". Li abbiamo incontrati, li abbiamo
sentiti, abbiamo detto loro di pazientare, perché questa ce la
siamo trovata così, senza poter far nulla. Le risorse non c'erano,
ma ci siamo impegnati in quei due appuntamenti, Consigliere
Grosjean; le garantisco che le cose che sto dicendo gliele sto
dicendo con grande sensibilità.
Presidente
- Grazie. La parola al collega Donzel.
Donzel (PD-SIN.VDA) -
Grazie Presidente.
Caro Assessore, non cado nella polemica che lei sta tentando di
innescare prima della nostra pausa dalle 20 alle 21, e quindi
questa cosa che lei rimanda un articolo di questa importanza al
"gioco delle parti", al tentativo di farci belli presso le varie
categorie, e quant'altro...nulla di tutto questo, non c'è qui
nessun gioco delle parti, anzi questo, dal punto di vista del
Partito Democratico Sinistra-VdA è l'emendamento importante dopo
quello di cui abbiamo parlato delle partecipate a lungo, e quindi è
un emendamento che merita maggior rispetto e maggiore
attenzione.
Intanto, partendo da quello che scrive su questo emendamento il
Coordinatore del suo Assessorato, il Coordinatore Peter Bieler, che
le leggo:
"nulla si rileva, in quanto l'emendamento proposto non
comporta aumento di spesa o diminuzione di entrate al bilancio
regionale"
...e quindi non ci vada a raccontare che stiamo
sottraendo fondi, risorse ai fondi di rotazione...questi soldi sono
lì, sono a disposizione, e noi diciamo di usarli in un certo
modo...certo che se non li useremo noi, tra qualche mese voi
direte: "facciamo questo e quest'altro"...noi diciamo di usarli
adesso e di dare una risposta subito al problema. Quindi, primo
chiarimento: quattro conti li abbiamo imparati a fare anche noi e
non ci facciamo mettere nel sacco, così, da una battuta...come per
dire qui è solo un giochetto per far vedere che stiamo dalla parte
degli artigiani, commercianti, agricoltori, albergatori...
Che cosa sta dietro questo tipo di emendamento? Sta sul
ragionamento che la politica, quando fa delle scelte, deve anche
tener fede agli impegni che ha preso. Qui ci sono degli
imprenditori che hanno fatto degli investimenti, hanno accantonato
dei fondi, hanno fatto delle scelte di vita, in alcuni casi
parliamo di scelte di vita, quando ci riferiamo per esempio al
giovane agricoltore. Abbiamo detto a una persona: investi sul tuo
futuro, ma non su un giorno, investi su tutta la tua vita, cioè
decidi, a 25 anni, a 30 anni, decidi cosa farai per gli altri 50
anni della tua vita lavorativa - perché ormai bisogna lavorare
quegli anni lì nei settori imprenditoriali - e, di fronte a questa
cosa qui, adesso le diciamo: "no, si è fermato tutto"!
La cosa più grave che lei dice, Assessore...ma non è un fatto
personale, non lo dice lei, lei riferisce un impegno della Giunta,
non è nulla che attiene alla sua persona, è un ragionamento
politico, tutta la maggioranza sta dicendo: noi abbiamo fermato la
macchina, perché non solo stiamo pensando di rimodulare le nuove
leggi, ma pensiamo anche di andare a fare una grossa operazione
di...voi usate questa parola terrificante per me..."rimodulazione"
anche su tutto il passato, su tutto il pregresso. Questo non
riuscite...se fossimo stati noi a fare questa scelta qui, le posso
garantire, avrei preteso, e i miei colleghi con me, avrebbero
preteso di mettere questa cosa in una norma, perché la serietà lo
impone. Bisogna dire la verità ai cittadini, bisogna dire dove si
va, non si dice "prendiamo un po' di tempo, vedremo, magari questo
rimane, questo non si sa", è questo che sta in questo momento, è
proprio il cardine della debolezza del sistema produttivo
valdostano: l'incertezza. Lei è un imprenditore, l'ha ricordato, lo
dicono tutti gli imprenditori in tutte le sedi: guardate che non
c'è nulla di più negativo per chi fa impresa dell'incertezza. Il
settore, per esempio, agricolo è così in difficoltà perché una
marea di norme, i continui cambiamenti, aggiornamenti delle
normative hanno esasperato la possibilità di agire, hanno reso
impossibile fare impresa. Allora alcune certezze c'erano, erano
date da importanti leggi regionali, alcuni hanno avviato, hanno
fatto delle scelte importanti, hanno investito. Ripeto: non è solo
una questione di vile denaro, è una questione per alcuni di impegni
di vita. Allora cosa chiede questo emendamento? Chiede di tener
fede a ciò che si è promesso già con una lettera, dicendo: "la tua
domanda è accolta in attesa che ci sia la copertura finanziaria" e
noi l'abbiamo trovata...firmato Peter Bieler, Coordinatore del suo
Assessorato!
Presidente
- La parola al collega Rosset.
Rosset (UVP) -
Mi scusi, Assessore, non voglio
polemizzare, che lei mi parli di "giochi delle parti" su un
problema così serio, dove lei lo affronta col cuore e accusa
l'opposizione di fare il "gioco delle parti"...qui c'è in ballo la
serietà amministrativa, gli impegni presi, gli impegni presi e non
mantenuti! Assessore, io sinceramente le chiedo un po' di umiltà.
Fingere di voler padroneggiare è un insulto alla sua intelligenza,
lo dico in tutta franchezza, lei non può continuare a dire che chi
propone da questa parte è a fare il gioco delle parti.
Presidente
- Grazie. La parola al collega Chatrian.
Chatrian (ALPE) -
Grazie Presidente.
Non alzerò assolutamente la voce, utilizzerò solo una frase
dell'Assessore Baccega: "ce la siamo trovata così"...ce la siamo
trovata così: 167 pratiche turistico-ricettive, 124 pratiche sul
commercio, per un totale di 291 pratiche inevase, per un importo di
10 milioni di euro; 370 pratiche sull'incentivo assunzioni sul
triennio, 34 sulla legge 6 del 2003 istruttoria automatica
contributi in conto capitale imprese industriali, 117 istruttorie
automatiche contributi conto capitale a favore di imprese
artigiane, 22 contributi a favore di imprese industriali a sostegno
delle iniziative promozionali per la commercializzazione dei
prodotti, 9 contributi a favore di imprese artigiane a sostegno
delle iniziative promozionali per la commercializzazione dei
prodotti, 443 sulla legge 26 del 2012 dell'energia, 14
sull'industria e artigianato ricettiva turistica, per un totale di
6.700.000 per 1.046 pratiche...476 pratiche per 1.900.000
nell'Assessorato opere pubbliche edilizia residenziale e 375
pratiche...totale Assessorato agricoltura per un ammontare di 22
milioni di euro. Totale complessivo: 2.188 pratiche inevase, senza
copertura nel 2012, senza copertura nel 2012 assestato, senza
copertura 2013 normale, senza copertura assestato 2013 e non
troviamo copertura sulla vostra proposta nel DL 8 su questa
finanziaria.
Colleghi di maggioranza, Consiglieri, noi vorremmo sinceramente
confrontarci su questo emendamento, ci piacerebbe sentire la vostra
posizione, Consiglieri di maggioranza, ci piacerebbe sentire la
vostra posizione, perché, nel momento in cui noi abbiamo firmato
questo emendamento, abbiamo discusso parecchio all'interno dei
nostri quattro gruppi di minoranza e ci sembrava obbligatorio,
urgente, doveroso trovare una soluzione, dato che 2.188 imprese
hanno già realizzato il loro investimento, probabilmente il loro
investimento della vita. Abbiamo la copertura finanziaria,
l'emendamento 16 va a suddividere in due anni 2014 e 2015 il
sostegno, 20 milioni di euro sul 2014 e 21 sul 2015.
Capiamo in parte l'imbarazzo politico dell'Assessore, anche se
ha cercato di minimizzare, dicendoci "ce la siamo trovata così";
Assessore Baccega, io capisco che lei è stato incaricato solo 5
mesi or sono, ma da questi banchi, già nel 2012, noi sollecitammo
diversi Assessori per conoscere lo stato dell'arte, dato che le
pratiche non venivano evase e, soprattutto, non avevano copertura
finanziaria. Io esorto veramente i colleghi di maggioranza ad
intervenire per conoscere la vostra posizione, dato che sulla
vostra finanziaria e sul DL 8 non c'è traccia dei 41 milioni di
euro inevasi, senza copertura, che avete ricevuto e che nel mese di
aprile, marzo e maggio 2013 avete anche incentivato, dicendo:
"troveremo la soluzione, troveremo la copertura". Meglio...penso
che il momento sia questo: finanziaria 2014, allocazione delle
risorse, scelte, gioco delle parti no, gioco delle parti no, perché
quando abbiamo firmato e...non so se avete potuto notare le 17
firme sui nostri 32 emendamenti...
conscients
di aver firmato
una contro-proposta forte, penso che questa sia la prova.
Aspettiamo veramente il contro-canto dei Consiglieri di
maggioranza, degli Assessori, nuovi e vecchi, di maggioranza.
Grazie.
Presidente -
La parola al collega Gerandin.
Gerandin (UVP) -
Merci Présidente.
In politica forse è importante avere un po' di onestà
intellettuale, ma è importante anche avere un'onestà legata alla
faccia che ognuno di noi mette. E quando parlo di faccia che ognuno
di noi mette, Assessore Baccega, per noi sarebbe stato molto
semplice...quando lei ha parlato di "forte polemica", sarebbe stato
molto semplice aspettare, lasciare a voi la scelta di come
risolvere un problema che voi avete creato, che "voi avete creato",
perché la verità - e questo non lo può smentire nessuno - è che voi
eravate coscienti del fatto che avete mantenuto delle leggi nelle
quali erano previsti dei contributi senza copertura finanziaria. Ho
detto: per fortuna che vengo dal mondo degli Enti locali...non
hanno mai agito in questo senso, e lo dico a voce alta, una
gestione come quella negli Enti locali...sarebbero 41 milioni di
debiti fuori bilancio! Questa è la verità, la sacrosanta verità,
per cui chi dovrebbe dare lezioni di pubblica
amministrazione...dov'era? E questa è l'amara realtà, ma è l'amara
realtà che tocca, purtroppo, come ha detto bene il collega Chatrian
che mi ha preceduto prima, 2.188 pratiche...significa aziende,
significa persone, significa cittadini...mancano anche i riordini
fondiari a questo elenco.
E, guardi, quando le dico che sarebbe stato molto più facile
cavalcare la polemica, mi riferisco al fatto che per noi, se
proprio volevamo dare un senso di buonismo, era molto più facile
dire: beh, noi presentiamo 41 milioni in gestione speciale - e poi
spiegherò anche perché in gestione speciale - nel 2014...non lo
abbiamo fatto perché ci siamo confrontati con il Dipartimento delle
finanze, con il Coordinatore, è stato detto che una proposta del
genere avrebbe messo in difficoltà la possibilità di finanziare
quei fondi di rotazione di cui lei parlava. Allora abbiamo fatto
una proposta forse meno di impatto, meno pubblicista, ma più di
buonsenso, abbiamo detto: lo moduliamo su un biennio.
Io sono veramente basito quando lei mi parla di un piano A e un
piano B...un piano A che dice: "discuteremo a breve con lo Stato e,
se riusciremo a ridurre il Patto di stabilità, una parte la
liquideremo". Provate a spiegarlo a queste persone che si sono
indebitate, perché tante di queste leggi prevedevano, ed è giusto
ricordarlo, che dovevano presentare fattura di acquisto, fattura
quietanzata...glielo spieghiamo a questi che voi state discutendo
il Patto di stabilità? La seconda, quella dell'assestamento di
bilancio, attenzione, perché qua state di nuovo toccando un tasto
che preoccupante è dir poco, perché a questi 41 milioni noi
dobbiamo sommare i 14.700.000 che dovete liquidare sulla parte
corrente del bilancio 2014. Allora, o voi avete sottoscritto un
patto all'infinito nel quale il Patto di stabilità per la Valle
d'Aosta sparisce, o sennò, liquidando già i 14 milioni sul bilancio
2014, voi andrete ad intaccare la possibilità di liquidare, di
cassa, il 2014! Volete metterci anche questi? Allora veramente ci
vuole, ogni tanto, un po' di coscienza nella vita. E se le buone
idee vengono anche dalla minoranza, non vergognatevene, non dovete
vergognarvi!
Noi vi abbiamo dato la soluzione, una soluzione che
permetterebbe a voi di uscirne in modo decente, non dico pulito,
decente, senza che la minoranza abbia possibilità, nel futuro,
eventualmente di strumentalizzare. Allora è questa l'opportunità
che vi viene data, coglietela e, attenzione, ha ragione Chatrian:
chi è imprenditore, chi ha avuto una vita passata da amministratore
pubblico, chi ha fatto attenzione a non fare debiti fuori bilancio,
si sente preso in giro. Se non voterete questo ci saranno delle
responsabilità - lo ripeto - personali sul modo di gestire un
sistema che, non solo non è di esempio, ma è veramente un sistema
che mette "in mutande" - e lo ripeto anch'io - in mutande chi ha
creduto nelle leggi e nel sistema valdostano.
Si dà atto che dalle ore 19,41 assume la presidenza il
Vicepresidente Andrea Rosset.
Rosset (Presidente)
- Grazie. Passerei la parola al
collega Cognetta; ne ha facoltà.
Cognetta (M5S) -
Grazie Presidente.
Io sono leggermente in controtendenza, perché i miei colleghi
hanno detto tutti che accettano il suo invito a non fare
polemica...io sono un
cicinin
polemico, perché ritengo che
forse le persone che stanno fuori, sentendoci fare i fini e dire
non siamo polemici, non siamo polemici, non hanno colto esattamente
ciò che pensiamo rispetto a questa situazione. Io sono un po'
polemico, glielo preannuncio già, perché, come ha detto ultimamente
il mio collega Gerandin, dire che questo problema è a un passo dal
nulla, penso che le persone che dal 2012...ci hanno lasciato
abbastanza...noi lo sapevamo, noi due, e da fuori, loro, lo
sapevano, ma che lei non ne sapesse nulla ci ha lasciati un po'
così, perché allora forse non abitava in Valle d'Aosta,
probabilmente, o non seguiva la finanza locale...però mi sembra che
la seguisse in Comune, se non ricordo male, al Comune di
Aosta...però non l sapeva, vabbè succede!
Lei, adesso, per coerenza...non so se ha presente questo
termine, ma dicevo "per coerenza" dovrebbe semplicemente votare a
favore...ah, sì, mi dicono di aspettare che finiate di discutere,
così potete...vado avanti, posso? Dicevo, per coerenza voi potreste
votare questo emendamento e andiamo avanti, allora sì che finiscono
le polemiche e le strumentalizzazioni, come ha detto giustamente il
mio collega.
Vede, quando abbiamo fatto la campagna elettorale, io e il mio
collega - e anche tutti gli altri della lista - ci siamo detti che
potevamo fare cose tipo...non so, togliere il bollo auto,
proponiamo di togliere il bollo auto a tutti, oppure potevamo
pensare di dire in giro...non so, eliminiamo l'IMU...no, vabbè
l'abbiamo già eliminata, la eliminiamo due volte...ma siccome siamo
persone serie, noi non siamo andati in giro raccontare le favole,
l'abbiamo detto a tutti che non c'erano più i soldi, l'abbiamo
detto a tutti che sarebbe finito il fondo perduto e abbiamo preso
pochi voti...d'altronde è ovvio! Se vai in giro a dire a qualcuno
che la situazione peggiora, quello dice: "mica sono scemo che ti
voto"! Voi, invece - senza fare polemiche, a questo punto - avete
detto esattamente il contrario e...
voilà
, questa è la
situazione! Non so, Assessore...ci vogliamo dare una regolata?
Vogliamo sistemare questa situazione? Volete 10 minuti di tempo per
parlarne? Sospendiamo? Eh, che dite? Ma per sapere, perché io sono
disponibile in ogni caso...sì...no, ma volevo una risposta, se
vuole 10 minuti per parlarne ci fermiamo e io smetto di fare
polemica, possiamo anche accettare questo invito...che dice? Perché
nella nostra contro-finanziaria da 60 milioni, 41 sono su questo,
c'è stata una grossissima discussione su questo aspetto, perché per
noi 41 milioni...a noi sembrava veramente una cifra grossa, però ad
un certo punto è passato un ragionamento: le promesse vanno
mantenute, questo è il concetto! Grazie.
Pr
esidente
- La parola al Consigliere Viérin.
Viérin
L. (UVP) -
Presidente, non sappiamo se la
risposta dell'Assessore Baccega rimarrà quella definitiva o se è
stata leggermente modificata dall'intervento del Presidente in
questa lunga chiacchierata, ma noi stiamo ai fatti. I fatti sono
questi (non tornerò sul fatto del pregresso, su come questo
pregresso si è accumulato): ad un certo punto l'Assessore Baccega
ha deciso di fare chiarezza a modo suo, nel senso che, attraverso
una conferenza stampa, si è annunciato che si bloccavano i
contributi perché - motivazione - si doveva evadere alle pratiche
pregresse e quindi non si accettavano più le domande nuove. Noi ci
siamo detti: ma non è che va a finire che non accettano più le
nuove e non pagano le vecchie...no, assolutamente, le vecchie
pratiche, quelle cui si ha diritto per legge di settore, per
disposizioni normative, saranno tutte liquidate...quando non si sa,
quando non si sa, quando non si sa.
Dico questo, amico Borrello, perché per l'Amministrazione non
bastano le enunciazioni di principio, le parole, ma non ci
fidiamo...l'Amministrazione parla per atti e quando si vuole
tradurre un'intenzione in un atto amministrativo, beh si fanno
disposizioni di legge, si approva una risoluzione, una mozione, che
comunque sono momenti deboli. Abbiamo visto mozioni sulla
restituzione di Frigerio che hanno fatto la fine del documento nel
cestino, mentre qui si incide attraverso la disposizione normativa,
che invece è reale, quindi non si rimanda il dibattito in
commissione. Vogliamo o non vogliamo restituire o, meglio, non
restituire, dare ciò che è dovuto alla comunità in termini di
contributi dovuti, sì o no? Se la risposta è sì, si può mandare
avanti questo articolo e tecnicamente sono state discusse queste
disposizioni, non è che noi ci siamo improvvisati, che il nostro
gruppo tecnico, alcuni tra di noi che si sono occupati ha
improvvisato certi emendamenti. Se c'è la volontà si può tramutare
in un voto favorevole, se non c'è la volontà...eh, ma che ce lo si
dica, che non si continui ancora una volta a nascondersi dietro il
Patto di stabilità, i tecnicismi, la sentenza della Corte
costituzionale o l'Ufficio legale! Perché noi effettivamente siamo
disposti a discutere con voi le soluzioni tecniche, ma lo vogliamo
fare oggi, non di nuovo rimandare il problema come sempre fa la
politica: mah, poi vediamo... Avete passato tutta la primavera a
promettere queste cose in funzione elettorale, e poi adesso vi
vergognate che avete raccontato frottole, non sapete come uscirne e
pensate di coinvolgerci in questa operazione adducendo motivazioni
tecniche? Ma abbiate il pudore di dire le cose come stanno! Noi...è
successo prima su una questione...ma ci si alzi e si dica: no, non
abbiamo valutato bene, non abbiamo percepito, carpito, non ci siamo
attrezzati, e...bene, avete avuto un'idea non geniale, ma
forse...insomma un'intuizione che può portare una soluzione. No!
Abbiamo messo 6 mesi per ridurre il tetto ai manager per non dire
anche altri mesi precedenti, perché era già iniziato nella scorsa
legislatura...oggi, a suon di discussioni di questa mattina, si è
ottenuta la riduzione del tetto dei manager, ci è voluto un
Frigerio che non restituisce 72 mila euro a fronte di 240 mila euro
di stipendio annuo, per fare breccia...perché i forconi, forse,
hanno fatto breccia anche in qualcuno.
Allora, oggi cosa bisogna ancora fare per dire alla comunità che
questi contributi verranno erogati? Cosa bisogna fare? Bisogna
aspettare il prossimo bilancio? Bisogna aspettare la finanza
creativa? Un cumulo ancora di risorse che andranno ad incidere sul
prossimo bilancio? La gente ha la canna del gas, altri l'hanno
detto, ora noi non ci scaldiamo su tutti gli argomenti, l'avete
visto, abbiamo tenuto toni pacati su certe...ma questi sono
argomenti che veramente toccano le persone, perché abbiamo tutti
dei risvolti sulla comunità e conosciamo tutti la situazione reale
della comunità. Questo è un altro argomento politico che fa
percepire di quanto ci si sia allontanati dalla gente e dalle
esigenze della comunità. Su altri argomenti il dibattito è molto
più spiccio e si trovano subito le soluzioni e le milionate di
euro, e parleremo non solo degli archivi, ma di altre cose...lì si
trovano i soldi e si trovano subito, anche su grandi operazioni, ma
qui no, tecnicamente non si può fare. Allora, tecnicamente io credo
che la politica debba mettere le idee e cercare le soluzioni
assieme ai funzionari che tecnicamente hanno dimostrato, nel tempo,
di avere ottime capacità. A voi, oggi, l'ardua sentenza
nell'affermare se siete o non siete favorevoli ad ottemperare
almeno a questo barlume di verità, a fronte delle bugie di questi
mesi. Grazie.
Presidente -
Assessore Baccega, a lei l'opportunità.
Baccega (SA) -
Sì, grazie Presidente. Proprio per
sottolineare quanto teniamo a questo provvedimento, chiedo una
sospensione per una riunione di maggioranza. Grazie.
Presidente
- Sospendiamo i lavori per un quarto d'ora. A
questo punto riprendiamo alle 21. La pausa, per chi vuole, è nella
saletta vicina.
Si dà atto che la seduta è sospesa dalle ore 19,54 alle ore
21,09.
Rosset (Presidente)
- Bene, possiamo riprendere i lavori.
Siamo all'articolo 11 e all'emendamento della minoranza n. 16.
Qualcuno vuol prendere la parola? Assessore Baccega, prego.
Baccega (SA)
- Sì grazie Presidente. Una breve
interruzione, per favore, per una riunione dei Capigruppo.
Presidente
- Cinque minuti va bene? Dieci minuti? Un
quarto d'ora? Un quarto d'ora di sospensione per una Capigruppo. È
meglio essere chiari subito. Prego.
Si dà atto che la seduta è sospesa dalle ore 21,09 alle ore
21,53.
Rosset (Presidente)
- Possiamo riprendere i lavori. Vi è
stato consegnato l'emendamento in sostituzione dell'emendamento 16
della minoranza? Sottoscritto dai Capigruppo, lascio al Segretario
l'incombenza di darne lettura.
Roscio (ALPE)
- Sub-emendamento all'emendamento n. 16:
"Dopo il comma 1 dell'articolo 11 sono aggiunti i seguenti: 1
bis. Le domande di concessione di contributi già presentate ai
sensi delle leggi regionali di cui al comma 1 istruite con modalità
da definire con deliberazione della Giunta regionale, previo parere
della Commissione consiliare ed è autorizzata per l'anno 2014, la
concessione dei relativi contributi fino all'ammontare di 20
milioni di euro; 1ter. L'onere di cui al comma 1 bis è finanziato
sul fondo di rotazione della gestione speciale di Finaosta S.p.A.,
di cui all'articolo 6 della legge regionale 7 del 2006 per pari
importo"
.
Presidente
- Qualcuno desidera prendere la parola?
Assessore Baccega, ne ha facoltà.
Baccega (SA)
- Sì, grazie Presidente. Ringrazio i
Capigruppo di maggioranza e minoranza, tutti i Consiglieri.
Insieme alla maggioranza, si è voluto fortemente dare una prima
risposta immediata, e quindi, con l'emendamento che è stato
presentato, assegniamo i primi 20 milioni per ridurre il gap che si
era creato rispetto ai contributi. Sapete che ci sono anche delle
situazioni differenti; soprattutto nell'agricoltura, alcuni
contributi potranno essere pagati anche in più anni, e quindi si
andrà a pagare subito una prima parte. Rimangono ovviamente due
opzioni che erano state espresse nel mio primo intervento, e che
riguardano la valutazione dell'eventuale Patto, se si libera
qualche risorsa, e l'avanzo di amministrazione; e poi, ad aprile,
si valuterà se ci sono ulteriori risorse per andare incontro alle
persone e risolvere questa situazione. Grazie.
Presidente
- Consigliera Morelli, prego, ne ha
facoltà.
Morelli (ALPE)
- Merci Président.
A nome del gruppo di ALPE esprimo la soddisfazione per
l'accoglimento di questo emendamento che va a dare delle risposte
puntuali alle esigenze di imprese e cittadini. È la dimostrazione
che quando c'è concertazione, quando c'è condivisione, i risultati
comuni si ottengono e, a nome mio personale, ma anche a nome di
tutto il gruppo, vorrei ringraziare tutta la minoranza per il
lavoro che è stato fatto in questo mese di preparazione del
bilancio, che vede coronato, con l'accoglimento di questo
emendamento significativo, il lavoro fatto. Vi ringrazio.
Presidente
- Consigliere Bertschy, a lei la parola.
Bertschy (UVP)
- Grazie Presidente.
Mi associo alle dichiarazioni della collega Morelli. Accogliamo
con grande soddisfazione questo che diventa un segnale concreto nei
confronti della comunità, e soprattutto di tutte quelle persone e
imprese che se lo aspettavano. Ecco, è uno dei segnali più forti
che esce da questi giorni di discussione; un segnale concreto che
arriverà direttamente nelle case dei valdostani, segnale del quale
ci sentiamo artefici e siamo contenti di aver accompagnato questa
discussione del bilancio e aver trovato degli interlocutori che, su
questo punto, hanno capito che un lavoro corale e un insieme di
competenze possono portare quello che è l'interesse di tutti noi:
fare una buona politica nell'interesse delle persone che
amministriamo e permettere a tutti, ecco, di godere, qui, in questa
sala, oltre che di confronti serrati e accesi, di soluzioni per i
problemi della gente.
Presidente
- Grazie. Consigliere Donzel...prego.
Donzel (PD-SIN.VDA)
- Grazie Presidente.
Esprimo la viva soddisfazione del gruppo Partito
Democratico-Sinistra VdA. È anche l'occasione per ringraziare il
Coordinatore Peter Bieler, che sicuramente ha fornito un contributo
anche per trovare la strada giusta e far incontrare la posizione
della minoranza con quella della maggioranza. Mi conforta, anche al
di là della cifra che presenta l'emendamento, l'impegno forte che
prendiamo tutti assieme per dare la risposta complessiva al
problema di tutte le imprese, di tutte le aziende, gli artigiani,
gli agricoltori, che sono coinvolti in questo processo...è anche
questo che è molto importante. C'è una cifra significativa, ma c'è
un impegno a dare risposta complessiva a questo mondo, e questo è
il segnale più forte che esce da questo dibattito serrato, ma che
ha dimostrato anche di trovare momenti seri di produttività, quindi
un confronto vero, leale, che, in questo caso, ha saputo essere
anche molto produttivo. Ringrazio davvero tutti i colleghi per la
collaborazione.
Presidente
- Altri intendono prendere la parola?
Consigliere Cognetta, ne ha facoltà.
Cognetta (M5S)
- Grazie Presidente.
Anche noi, come Movimento Cinque Stelle, abbiamo approvato
questo emendamento così com'è stato modificato. Crediamo che era
una situazione che andava a questo punto definita, e quindi siamo
relativamente soddisfatti della soluzione trovata.
Presidente
- Altri intendono prendere la parola?
Presidente Rollandin, ne ha facoltà.
Rollandin (UV)
- Sì, grazie Presidente.
Credo che i colleghi hanno già detto in merito al problema che
era stato oggetto di discussione. La differenza da cui siamo
partiti era che, per quanto ci riguardava, non avevamo ancora, come
abbiamo spiegato, completato l'analisi dell'insieme delle pratiche,
che sono di settori diversi e con difficoltà differenti, tant'è che
ci vuole un'analisi molto approfondita per arrivare al
dettaglio.
Oggi, però, quello che credo interessava, ed è la ragione per
cui noi abbiamo ritenuto giusto fare un confronto che andasse alla
sostanza della risposta attesa e che tutti volevamo dare, siamo
partiti da una situazione che doveva valutare quello che era
l'impatto generale. Noi abbiamo fatto un primo esame e dato questa
prima cifra di 20 milioni, come abbiamo concordato adesso, per il
2014, ma l'emendamento portava su due anni, e quindi poi si sarebbe
parlato del 2015.
La proposta che oggi viene approvata con un po' di buonsenso da
parte di tutti, quindi guardando tutti alla realtà del problema e
della sostanza, porta a dire che questo serve giustamente per dare
un segnale di attenzione su quello di cui voi avete già detto
meglio di me - e in questo ci ritroviamo - e, nel contempo, tenendo
conto che dobbiamo fare questo completamento delle analisi, perché
nelle pratiche da esaminare ce ne sono alcune che non sono solo
nell'anno, ma sono pluriennali, o alcune sono a bando, alcune sono
a sportello, cioè ci sono delle differenze che i colleghi hanno già
sottolineato e che ci permetteranno di fare un quadro completo, in
modo da avere il tempo necessario per completare poi l'insieme
delle pratiche. Questa è la sostanza della discussione che è stata
fatta, credo in modo molto corretto, parlando delle urgenze e di
dare delle risposte.
Noi abbiamo condiviso fin dall'inizio. È chiaro che la soluzione
anche tecnica, com'è stato ricordato, ha avuto giustamente dei
momenti di riflessione che sono stati condivisi e che oggi ci
vedono partecipare insieme a questo risultato, risultato che
riteniamo positivo anche noi per tutti. Grazie.
Presidente
- Ci sono altri interventi? Se non ci sono
altri interventi, metterei in votazione il sub-emendamento nella
sua nuova formulazione. La votazione è aperta. Facciamo la
votazione palese? Per alzata di mano.
Presenti: 35
Votanti: 35
Favorevoli: 35
Il Consiglio approva all'unanimità.
Metterei adesso in votazione l'articolo 11 nella sua
completezza, comprensivo degli emendamenti 1 e 2 della maggioranza
e il sub-emendamento appena votato. Prego, la votazione è
aperta...prego. Hanno tutti votato?
Presenti: 35
Votanti: 35
Favorevoli: 35
L'articolo 11 è approvato all'unanimità.
Presidente
- Articolo 12. Ci sono degli emendamenti della
minoranza: il primo, di soppressione dei commi 5 e 6 e, in più,
l'emendamento n. 17; inoltre vi è l'emendamento dell'Assessore
Marguerettaz...comma 15bis, sui maestri di sci.
La parola al Consigliere Guichardaz.
Guichardaz (PD-SIN.VDA) -
Grazie Presidente.
L'emendamento che presentiamo, di soppressione dei commi 5 e 6
dell'articolo 12, è stato integrato, è stato portato
successivamente. È un emendamento che si propone l'abrogazione di
due commi; entrambi trattano la materia dei fondi del personale
regionale e dell'ex Direzione Agenzia regionale del lavoro. Gli
avanzi del cosiddetto "FUA", cioè dei fondi del comparto del Fondo
unico aziendale, il fondo per la quarta progressione, cioè di due
fondi attribuiti al personale regionale, in base a questi commi
dovrebbero rientrare in aumento nelle risorse dell'esercizio
finanziario successivo costituendo economie di spesa. Poiché non
sono molto pratico di fondi del comparto unico, insieme ai colleghi
mi sono documentato. Vi leggo l'indicazione che credo sia stata
anche dai sindacati unitari, inviata a tutti, in modo tale che si
possano spiegare le eccezioni che sono state evidenziate in questi
due commi...no, commi 5 e 6 dell'articolo 12, sono soppressi...è
un'integrazione...non è che alla fine sono solo io che so di che
cosa stiamo parlando, no? È qua. Perché prima siamo sui commi 5 e
6...sì, relativo all'articolo 12. No, è un emendamento integrativo.
Vado avanti?
Allora, come dicevo, la soppressione di questi due commi, che
riguardano il rientro in aumento nelle risorse dell'esercizio
finanziario successivo, costituendo economie di spesa, diciamo...il
nostro emendamento soppressivo viene giustificato...allora, leggo
il parere tecnico che giustifica questa soppressione:
"Le
disposizioni di cui al punto a) non possono essere condivise
qualora la finalità di tale norma sia quella di creare dei risparmi
nell'utilizzo del FUA, riservando le risorse nell'esercizio
finanziario successivo. Contrattualmente, infatti, è previsto che
il FUA non possa creare avanzi e tutto debba essere distribuito al
personale in riferimento all'anno di competenza"
. Questo è il
motivo per cui la parte relativa al FUA dovrebbe essere soppressa,
in quanto il FUA non può essere riversato in economia.
"Per
quanto riguarda, invece, le risorse destinate al fondo per la
quarta progressione orizzontale, risultano contrarie alle
disposizioni contrattuali vigenti, le risorse non utilizzate per le
progressioni economiche devono essere riversate nel fondo per il
salario di risultato e non possono diventare un'economia per
l'Ente, in quanto non si tratta di un costo aggiuntivo, ma bensì di
un costo contrattuale adeguatamente finanziato. In tal senso è
stato espresso anche un parere da parte dell'ARRS"
. Tra
l'altro, questo emendamento non ingenera nessun tipo di aumento di
spesa o diminuzione di entrate, come potete vedere nella relazione,
sono avanzi ipotetici che, diciamo, non hanno nessuna possibilità
di essere contabilizzati, ma che rischiano semplicemente di
ingenerare...diciamo delle procedure perverse che potrebbero
indurre dei meccanismi di risparmio non opportuni. Peraltro credo
che questa sia una materia di carattere sindacale, come più volte
richiamato anche in quest'aula, e quindi io credo che la materia
dei residui dei fondi contrattuali dovrebbe essere affrontata
attraverso un confronto con le parti sindacali circa un'eventuale
destinazione, un eventuale uso. La cosa che posso dire è che, fino
ad ora, non sono stati ingenerati residui o economie, quindi non
capisco sinceramente il motivo, poi magari...non so se qualcuno è
in grado di spiegarlo...il motivo per cui si era pensato di
inserire questi due commi, sostanzialmente.
Noi proponiamo quindi la soppressione, anche per non
invadere...diciamo quell'area di disciplina pattizia che fino ad
ora è stata comunque correttamente condotta con le organizzazioni
sindacali, le parti sindacali, e creerebbe anche dei contrasti,
peraltro senza nessun tipo di rientro, di ritorno sostanziale.
Grazie.
Presidente
- Grazie. Qualcuno chiede la parola?
Presidente Rollandin, ne ha facoltà.
Rollandin (UV)
- Sì, la materia è molto specifica.
Per quanto riguarda il primo comma, il comma 5, laddove si
prevede che eventualmente le economie vadano all'anno successivo,
credo che questo sia stato messo giustamente per regolare quello di
quest'anno; se questo è stato messo...mi sembra venisse fatto in
accordo con le forze sindacali...sì, ma credo che loro si
siano...io adesso non...però questo ha un senso. Sul secondo, se ci
sono queste perplessità, io non ho problemi; eventualmente mi
riservo di risentire i sindacati, in modo tale che se per caso ci
fossero dei problemi non c'è nessun obbligo e non mi sento
obbligato, nel senso che ho spiegato qui la ragione.
Il primo chiederei di mantenerlo, sul secondo possiamo
anche...con la spiegazione che lei ha dato, io non ho
controindicazioni su quello che lei mi dice, dalla lettura che ha
fatto:
"le risorse destinate al fondo per la quarta progressione
orizzontale"
, qui si dice che costituiscono economia di
spesa...lei dice che non devono costituire economie di spesa, ma
devono essere ridistribuite. Io su questo non ho nessuna
osservazione...però, su questo, se mi permette...
(interruzione del Consigliere Guichardaz, fuori
microfono)
...no, il tempo qui...io le chiederei solo questa cortesia,
perché così io sento i sindacati che hanno fatto questa
progressione, e sento le ragioni per cui...perché mi sembrava che
ci fosse, con questa economia, da costituire nel FUA
un'integrazione che serviva, tenuto conto di quello che succede da
un anno all'altro...questa era una delle spiegazioni. Mi riservo
quindi di vedere questo; poi, se ci sono opposizioni, se ci sono
problemi, non credo che sia un tema di così difficile soluzione,
perché non è che vengono spesi per altro, andavano solo all'anno
successivo, eh...sul secondo non ho problemi.
Presidente
- La parola al Consigliere Guichardaz.
Guichardaz (PD-SIN.VDA)
- Capisco che siano temi
piuttosto specifici ed è il motivo per cui noi ci siamo appunto
fatti fare un parere che è stato poi inviato a tutti, è stato
inviato anche a voi, e soprattutto il comma 5:
"...le risorse
non utilizzate per le progressioni economiche devono essere
riversate nel fondo per il salario di risultato e non possono
diventare un'economia per l'Ente, in quanto non si tratta di un
costo aggiuntivo, ma bensì di un costo contrattuale adeguatamente
finanziato. In tal senso è stato espresso anche un parere da parte
dell'ARRS"
, quindi l'abrogazione e la soppressione di questo
comma va proprio in quella direzione, cioè i fondi di cui al comma
5 e il comma 6 non possono essere...diciamo messi nel fondo
indistinto, ma devono essere riutilizzati a quel fine. Se questi
commi, il comma 5 e 6, vengono lasciati così come sono, questi
rientrano...diciamo nel bilancio dell'anno successivo, ma non nello
specifico fondo, così come è scritto - questo è quello che è
scritto - perché sono portati in aumento delle risorse
dell'esercizio finanziario successivo. Beh, se è per quelle
finalità...scritto così, invece, sono risparmi ed economie di
spesa...
(interruzione del Presidente della Regione, fuori
microfono)
...ah, bene, allora prendo atto che rimangono con le stesse
finalità, credo che non ci fosse neanche bisogno di scriverlo,
perché è prassi, però...va bene, allora non so a questo punto
tecnicamente come si possa fare, si può abrogare, quindi sopprimere
il comma 6...
Presidente
- Prego, Presidente.
Rollandin (UV)
- Grazie Presidente.
Credo che l'emendamento fosse:
"i commi 5 e 6 dell'articolo
12 sono soppressi"
. A questo punto diverrebbe: "il comma 6
dell'articolo 12 è soppresso", quindi sarebbe in questi termini,
ecco...rimane comunque con quella destinazione. Va bene?
Presidente
- Altri intendono prendere la parola? Mettiamo
in votazione? Allora mettiamo in votazione l'emendamento
modificato, nel senso che viene soppresso solo il comma 6. La
votazione è aperta. Chiudiamo la votazione.
Presenti: 33
Votanti: 33
Favorevoli: 33
L'emendamento è quindi approvato all'unanimità con la
soppressione del comma 6.
Passiamo all'emendamento 17 della minoranza. Qualcuno vuole
illustrarlo? Consigliere Guichardaz, ne ha facoltà.
Guichardaz (PD-SIN.VDA)
- Grazie Presidente.
Questo emendamento è un po' meno complesso dal punto di vista
tecnico, è semplicemente la riduzione, sempre in un'ottica di
risparmio, visto che la direzione che stiamo perseguendo evidente è
quella di cercare di risparmiare...anche per un dare un segnale. Il
comma prevede...al comma 10 dell'articolo 12 le parole "? 155.000"
sono sostituite dalle seguenti "? 100.000". Noi proponiamo un
ridimensionamento di questa cifra, che è una cifra che viene
stanziata per il funzionamento di questa commissione indipendente
di valutazione della performance. La commissione è stata
istituita...è una commissione obbligatoria che viene istituita con
durata triennale...è stata istituita con una delibera del 4
febbraio 2011, mi sembra. I componenti sono componenti che vengono
scelti dal Consiglio regionale nell'ambito di personalità di
livello accademico con competenze elevate ed elevata
professionalità. La volta scorsa, quindi la delibera del 2011,
stanziava per questo tipo di compito di valutazione della
performance 50.000 euro per il professor Roberto Confalonieri e
40.000 per il professor Maurizio Potente e la professoressa Anna
Maria Alessandra Merlo, che è una docente dell'Università della
Valle d'Aosta. Questa cifra di 130.000 era integrata con
un'ulteriore cifra di 15.000 per far fronte alle spese varie
riferite al funzionamento della commissione in argomento.
Noi abbiamo anche visto comunque altre situazioni in altre
Regioni, in altri contesti, e pensiamo che questa cifra possa
tranquillamente essere riadeguata con una redistribuzione che poi,
a questo punto, stabilirete voi se l'emendamento viene
accolto...una cifra che viene appunto ridotta di un po' più di 1/3,
quindi 100.000 euro.
Presidente
- Qualcuno chiede la parola? Presidente
Rollandin, ne ha facoltà.
Rollandin (UV)
- Sì, grazie Presidente.
Credo che sarà comunque opportuno avere poi un incontro con la
commissione indipendente da parte della commissione competente,
perché credo che il lavoro svolto da questa commissione è stato un
lavoro molto importante, in questi anni...adesso il lavoro fatto
per quello che è la Giunta si estende anche al discorso del
Consiglio. Il lavoro che è stato fatto ha dato la possibilità
effettivamente di fare delle valutazioni molto approfondite, molto
serie, soprattutto tenendo conto del discorso in merito e di
qualità del servizio dato. Tenuto conto che queste cifre sono tra
le cifre più basse che ci sono...credo che sotto questo non mi
sento, oggi, nemmeno più di proporre queste cifre. Il professor
Confalonieri, come la professoressa Merlo - che è vero che insegna
anche all'Università della Valle d'Aosta - stanno facendo veramente
un lavoro molto, molto delicato.
Chiederei effettivamente di non insistere su questo emendamento
che, come dico...poi, ripeto, sarei molto felice di poter in
qualche modo evidenziare il lavoro che è stato fatto e com'è
impegnativo il lavoro dei prossimi anni per questa commissione che
ha ottenuto dei risultati importanti per poter avere valutazioni
serie. Chiederei quindi su questo di non insistere. Noi non siamo
d'accordo di ridurre una cifra che è già molto, molto bassa.
Presidente -
Il Consigliere Viérin ha chiesto la parola,
ne ha facoltà.
Viérin L. (UVP) -
Grazie Presidente.
Due considerazioni, non per riprendere quanto è già stato
brillantemente illustrato dal collega Guichardaz, ma per esprimere
una visione leggermente diversa su questa entità, non tanto sul
lavoro (sul quale comunque avremmo anche qualcosa da dire), non
tanto sulla qualità, ma sulla mole. Stiamo parlando di costi della
politica, stiamo parlando di costi delle partecipate, stiamo
parlando di contributi inevasi che, a colpi di opposizione, sono
stati così, in qualche modo, come impegno, restituiti per una certa
parte...come invece concretezza per un'altra.
Qui si parla di una commissione, una commissione di persone che
sono state scelte, che hanno svolto il loro lavoro, ma alle quali
non si chiede di annullare o togliere interamente gli emolumenti o
lo stipendio, o comunque il rimborso che è un rimborso tutt'altro
che limitato, si chiede di ridurlo! E quindi, se sacrifici ci
devono essere, che sacrifici ci siano per tutti! È una commissione
che nel tempo...sulla valutazione dell'apparato si è discusso
tanto, si potrà discutere anche tanto, ma questo andrà fatto in una
riforma complessiva probabilmente dell'Amministrazione, anche su
certe riflessioni e spunti che sono emersi in questi giorni.
Noi crediamo che un messaggio debba arrivare anche per queste
persone: questa è la filosofia di ciò che proponiamo. Abbiamo
parlato di non cumulabilità di incarichi, abbiamo parlato di tetti
agli emolumenti...qui ci sono persone rispettabilissime, ma che
cumulano incarichi, cumulano emolumenti...lavoro che chiaramente è
quello di una commissione, un nucleo che va a valutare e a far
corrispondere tutto ciò che comunque la macchina amministrativa
costruisce per poi dare applicazione a quella che è una parte
sicuramente complessa tecnicamente. Noi riteniamo però che anche in
questo caso si possa dare un messaggio di sobrietà.
Presidente -
Altri che intendono prendere la parola?
Gerandin, prego!
Gerandin (UVP) -
Grazie Presidente.
Solo per aggiungere poche parole a quello che ha detto il
collega Viérin, nel senso che questa commissione svolge un compito
sicuramente importante, ma - ci tengo a sottolinearlo - non lo fa a
tempo pieno. Sono persone che comunque hanno anche altre forme di
collaborazione. Sappiamo del dottor Potenti, del dottor
Confalonieri, la stessa Merlo è docente presso l'Università della
Valle d'Aosta, e soprattutto sappiamo - ed è giusto che venga detto
- che il grande lavoro, la vera mole di lavoro la svolgono gli
uffici! Perché sono gli uffici che predispongono, sulle basi delle
linee d'indirizzo di questa commissione, tutta una serie di
predisposizione e acquisizione di atti...questo era corretto
dirlo.
Io l'ho vissuto in quanto Presidente del CELVA: sappiamo che
valuta anche i dirigenti degli Enti locali, per cui so esattamente
il tempo che dedicano, so esattamente quello che è il lavoro che
viene e deve essere fatto a supporto, perché anche per la macchina
regionale i costi non sono solo questi! Questi sono dei nuclei di
valutazione, ma sono ben altri i costi, perché abbiamo uno staff
che sta lavorando tutto l'anno per acquisire, per predisporre
queste schede di valutazione. Io mi accodo a quello che diceva
prima il collega Guichardaz e anche il collega Viérin, nel senso
che ritengo, in un momento così delicato, di dare un segnale anche
importante e, pertanto, condivido sul fatto che 100.000 euro diviso
tre a noi paiono già una bella somma.
Presidente -
Grazie Consigliere Gerandin. Ci sono altri
interventi? Se non ci sono altri interventi, metterei in votazione
l'emendamento 17 della minoranza. Prego, la votazione è aperta.
Chiudo la votazione.
Presenti: 35
Votanti: 35
Favorevoli: 17
Contrari: 18
L'emendamento è respinto.
Passiamo all'emendamento proposto dall'Assessore Marguerettaz
con i gruppi consiliari al comma 15bis. Chi prende la parola?
Nessuno? Possiamo metterlo in votazione senza illustrazione? No, è
il comma 15bis dell'articolo 12...esatto. L'Assessore Marguerettaz
ha chiesto la parola; ne ha facoltà.
Marguerettaz (UV)
- Grazie.
In realtà questo emendamento è stato condiviso con tutte le
forze politiche presenti in Consiglio. È un emendamento in cui si
propone di creare per le professioni turistiche la possibilità di
avere un'autorizzazione specifica, sempre nell'ambito della legge
regionale 22, quindi solo per delle attività che hanno il carattere
dell'occasionalità e il carattere della temporaneità, un'attività
professionale. Ora, quest'attività è stata assolutamente
considerata meritevole dal punto di vista della collettività,
perché, al di là dell'attività individuale, si dà una prestazione,
un servizio che è funzionale all'attività turistica. Non parliamo
solo dei maestri di sci, parliamo di tutte le professioni
turistiche, e quindi parliamo sicuramente dei maestri di sci, ma
parliamo delle guide della natura, parliamo dei
pisteurs-secouristes
, parliamo dei maestri di mountain bike,
cioè tutte quelle attività - dobbiamo proprio dircelo con grande
serenità - che, ad oggi, un domani non so, ma ad oggi non
consentono di averle come attività esclusive. Sono delle attività
che vengono fatte a completamento, e quindi ne va dell'offerta
turistica, ecco perché c'è la meritevolezza per la collettività.
Non è tanto una concessione che facciamo al singolo, ma consentiamo
al singolo di essere utile alla collettività: ecco perché è stato
presentato questo emendamento.
Presidente
- Grazie Assessore. Ci sono altre richieste
d'intervento? Se non ci sono altre richieste, mettiamo in votazione
l'emendamento. La votazione è aperta. Tutti hanno votato? È chiusa
la votazione.
Presenti: 35
Votanti: 35
Favorevoli: 35
L'emendamento è approvato all'unanimità.
Metto in votazione l'articolo 12 nella sua completezza. La
votazione è aperta. Tutti hanno votato? È chiusa la votazione.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Presidente
- Passiamo all'emendamento n. 18 della
minoranza, che propone, dopo l'articolo 12, l'articolo 12bis;
qualcuno lo illustra? Il Consigliere Ferrero ha chiesto la parola,
prego ne ha facoltà.
Ferrero (M5S)
- Grazie Presidente.
Vorremmo riuscire ad esaminare con la stessa pacatezza con cui
abbiamo affrontato gli ultimi argomenti, anche questo. Trattiamo,
per capirci, di segretari particolari, quelli che volgarmente
vengono alle volte disprezzati e definiti portaborse, sono comunque
dei collaboratori degli Assessori, collaboratori che sono dei
collaboratori di fiducia, è ovvio che l'Assessore deve avere anche
una persona di fiducia che lo affianca nell'attività e deve poter
scegliere questa persona sulla base di requisiti che valuta
direttamente, che sono requisiti personali, di stima personale.
Ecco, noi in questo periodo in cui ognuno deve dare un segno del
sacrificio che richiedono i tempi, vediamo che i segretari
particolari regionali sono inquadrati come dirigenti. Vorremmo,
senza andare a ledere, diciamo, quelle che sono le prerogative dei
segretari che sono stati già nominati, però prevedere per il futuro
un inquadramento leggermente più adeguato, il segretario
particolare, invece di essere inquadrato come dirigente, dovrebbe
essere inquadrato come un funzionario di categoria D. Questo cosa
comporta? Comporta semplicemente una riduzione dello stipendio, che
dai circa 75-80 mila euro lordi all'anno, andrebbe verso i 40-50
mila euro all'anno. Questa ci sembra una cosa che è abbastanza,
diciamo, comprensibile di questi tempi e che non va neanche a
variare quella che è la situazione comunque di disponibilità della
persona nei confronti dell'Assessore competente. Vorremmo mettere
anche mano ad un'altra anomalia, perché fino ad adesso il
segretario particolare, ricoprendo per un determinato periodo la
qualifica di dirigente, acquisiva poi automaticamente, per dirla in
maniera spicciola, la possibilità di diventare poi successivamente
un dirigente a tutti gli effetti, quindi partecipare sulla base di
quest'abilitazione ad un concorso. Cosa succedeva a volte (non
sempre, non vogliamo fare di tutta l'erba un fascio)? Succedeva che
magari l'ex segretario particolare che non era in grado di superare
il concorso, che veniva, per così dire, "trombato" al concorso,
sulla base di un incarico fiduciario, riusciva poi a rientrare
dalla finestra ed a ottenere il posto da dirigente; ecco, di questi
tempi pensiamo che una norma del genere sia un po' desueta e possa
essere messa tranquillamente in archivio.
Assieme a queste due prescrizioni riterremmo anche utile
l'abolizione dei cosiddetti "addetti vicecapo ufficio stampa", sia
quelli del Consiglio regionale, che quelli della Giunta regionale.
Riteniamo che gli staff che sono presenti siano già degli staff,
degli uffici stampa belli nutriti, che fanno decisamente il loro
dovere come ce ne accorgiamo dato che sostanzialmente i giornali -
alcuni giornali, non facciamo neanche qui di tutta l'erba un fascio
- ovviamente prendono a piene mani le veline che arrivano dagli
uffici stampa della Giunta regionale e del Consiglio; di
conseguenza, anche qui andiamo a tagliare delle figure che
sinceramente, secondo noi, sono in esubero rispetto a quelle che
sono le effettive esigenze.
Ci sembrano dei provvedimenti di contenimento della spesa che
non vanno a toccare la situazione attuale e che in un certo senso
nella visione che noi abbiamo di questa legislatura sarebbero in un
certo senso autolesionistici per la minoranza che tenderà a
diventare maggioranza.
Presidente
- Grazie Consigliere Ferrero. Chi intende
prendere la parola? La parola al Consigliere Donzel, ne ha la
facoltà.
Donzel (PD-SIN.VDA)
- Grazie Presidente.
La questione che affrontiamo è una questione molto delicata e
assolutamente importante: molto delicata, perché ci si riferisce a
delle persone, quindi bisogna sempre chiarire ogni volta che non è
un fatto legato...o che si rivolge direttamente a delle persone, è
un ragionamento generale, in un momento...l'abbiamo detto sia come
maggioranza che come opposizione, tutti abbiamo citato il dato
della disoccupazione, in particolare abbiamo citato il dato della
disoccupazione giovanile. Nessuno quindi vuole minimizzare il fatto
che ci possano essere, soprattutto per gli Assessori, che svolgono
un ruolo importante, delle figure che collaborano, ma è evidente
che si tratta di persone che vengono scelte con dei criteri di
assoluta discrezionalità e quindi nessuno vuole in qualche modo
abolire questa figura, che è un collaboratore prezioso per
l'Assessore. Si tratta però di...con uno spirito che credo che
animi tutti in quest'aula...come l'abbiamo fatto per i dirigenti,
abbiamo ridotto il fondo, eccetera...di ristabilire dei principi di
equità, cioè dobbiamo chiederci se il trattamento economico che
hanno, visto anche questo percorso per cui sono scelti in modo così
discrezionale, sia congruo rispetto a quello che è il panorama
dell'offerta di lavoro che c'è in giro.
Intanto questo panorama, quest'offerta, diciamo, questa
retribuzione ci appare molto sovradimensionata, ma la cosa che è
scandalosa - e qui non esito ad usare la parola "scandalosa" - è il
fatto che dopo questo percorso rimangano incardinati
nell'amministrazione. Voi capite che ci sono delle persone che
riempiono liste, graduatorie per anni, precari a vita, condannati
ad una precarietà senza futuro e, purtroppo, non per volontà della
maggioranza, ma perché le scelte che dobbiamo fare in quest'aula
sono difficili per molti di loro la risposta che viene da questo
bilancio è: "no, per te il posto non c'è, stai fuori". In queste
condizioni che per alcuni si crei una condizione di accesso
privilegiato al posto di lavoro è qualcosa che non è più
accettabile e che va assolutamente modificata, questo è un
principio assolutamente sul quale vogliamo ritornare, così la
stessa cosa...vale la riconsiderazione che va fatta per quanto
riguarda gli uffici stampa, bisogna trovare in qualche modo...su
questo noi eravamo già intervenuti in un dibattito precedente, noi
non eravamo tanto nella passata legislatura dell'idea di dire che
non serviva questo personale, noi dicevamo che, salvo la figura di
riferimento, cioè il portavoce della Giunta o un portavoce del
Consiglio, non può esserci questa serie di persone che sono
nominate con lo
spoil system
. Devono essere fatti dei
concorsi pubblici, persone che abbiano dei titoli e sono lì a
svolgere questo lavoro in modo professionale. Lo
spoil
system
cioè è un meccanismo che noi dobbiamo in qualche modo
eliminare su figure che non siano appunto figure molto particolari
e in questo caso anche altre Regioni, vi assicuro, sono molto più
parche di noi nel numero di persone che possono essere scelte in
modo discrezionale.
Presidente
- Il Consigliere Bertin ha chiesto la parola,
prego.
Bertin (ALPE)
- Grazie Presidente.
Cercherò di non ripetere quanto già detto dai colleghi che mi
hanno preceduto e che ben hanno illustrato la posizione della
minoranza rispetto a quest'emendamento. La nostra intenzione è
quella di richiamare anche un piccolo risparmio, ma significativo
in quest'ambito. Non andiamo a toccare il rapporto fiduciario tra
l'Assessore, l'uomo politico e il nominato, ma interveniamo su un
aspetto economico e crediamo di aver trovato un equilibrio che
rappresenti in modo efficiente il rapporto tra quello che si deve
fare e quello che si percepisce, quello che si realizza. Crediamo
che questo sia un equilibrio positivo da questo punto di vista e
che non sia penalizzante per nessuno, oltre che trovare un piccolo
risparmio, piccolo ma comunque significativo.
A questo aggiungerei anche qualche considerazione rispetto alla
legge n. 22, che riguarda gli uffici stampa del Consiglio. Avevamo
già espresso la nostra contrarietà rispetto alla costituzione
dell'ufficio stampa con queste dimensioni, a nostro avviso, ci sono
troppe figure all'interno dell'ufficio stampa, crediamo che si
possa raggiungere la stessa efficienza utilizzando in modo più
razionale l'esistente.
Presidente
- Grazie Consigliere Bertin. Ci sono altri che
chiedono la parola? La parola al Presidente Rollandin, ne ha la
facoltà.
Rollandin (UV)
- Sì, grazie Presidente.
Ho ascoltato l'intervento del collega Ferrero su questo tema,
riconosco che c'è stata una giusta attenzione al fatto che ci sono
dei contratti in essere, che quindi non sono stati toccati, questo
sicuramente è apprezzabile, ma, proprio perché verrebbe mantenuto
lo
status quo
per il momento, questo entrerebbe in funzione,
come detto, dalla prossima... Sotto quest'aspetto, allora di
benefici immediati non ce ne sono, perché per il bilancio non
incide in quanto andrebbe poi eventualmente alla prossima... Mi
sembra allora che, sotto quest'aspetto, la questione se può essere
discusso il fatto di quello che è il futuro...vorrei dire al
collega Donzel che, una volta finito, queste persone non è che
sono...una volta finito l'incarico, è finito il rapporto con l'ente
di appartenenza, non è che rimangano lì...forse ho capito male io,
mi ha dato l'impressione che si dicesse: "ma come, questi
rimangono", non rimangono lì, questo è finito...come dice anche
qui, finito il lavoro, chiuso, il rapporto è diretto, come avete
spiegato molto bene... Ecco, noi su questo abbiamo qualche
perplessità, ad oggi, ad affrontare questo tema asetticamente,
questo era stato visto...volevo solo dirlo, voi non c'eravate
ancora in quest'aula...quando è stata riformata la 22 nell'insieme
dell'amministrazione. Si era cercato di trovare anche un equilibrio
su queste figure e, se voi andate a vedere sia per la parte della
Giunta che per il Consiglio, per quanto riguarda gli uffici stampa,
siamo al minimo rispetto alle altre, non ci sono figure che vanno
al di là di quel minimo per avere i rapporti di tutta
l'amministrazione.
Credo quindi che professionalmente quelli che sono i vice
possono essere delle figure che adesso, sempre tenendo conto dal
rapporto che è stato regolato in modo molto chiaro come
responsabilità e come anche attività, quindi è un apprendistato, se
uno vuole...Queste figure possono essere un modo per irrobustire
l'esperienza di qualche giovane, quindi, sotto questo profilo, non
saremmo dell'idea di aderire a quest'emendamento, almeno messo così
al di fuori del contesto di una legge appena approvata un anno e
qualcosa fa. Io credo che avremo modo di ritoccare questa legge, se
per caso ci fossero dei ripensamenti, in quel momento rivedremmo le
nostre...oggi non saremmo per approvare quest'emendamento, questi
emendamenti.
Presidente
- Grazie Presidente. Ci sono altri? La parola
al Consigliere Stefano Ferrero, ne ha la facoltà.
Ferrero (M5S)
- Grazie Presidente.
Prendiamo atto, purtroppo, della volontà di non andare a
modificare la norma, ci spiace comunque, perché era un segnale e
certamente una cosa a lunga scadenza, ma, secondo noi, poi a lunga
scadenza c'è un punto interrogativo, perché parliamo di rapporti in
essere, adesso noi non vogliamo tirare la iella addosso alla Giunta
che c'è, per carità, ci mancherebbe, però potrebbero essere anche a
non così lunga scadenza, per cui ci potremmo trovare, magari anche
in breve tempo, a sostituire i segretari particolari, faccio io le
corna per il Presidente, le nascondo sotto il tavolo...questo però
era per fare un discorso così generale e quindi auspicavamo che
almeno con questa, diciamo, prospettiva si potesse prendere in
esame questa norma. Era un'altra manciata di migliaia di euro che
si andava ad aggiungere a risparmi che 50 mila da una parte, 250
mila dall'altra alla fine escono i milioni di euro; con i milioni
di euro magari riusciamo a mettere qualche pezza laddove si sono
svuotati i vasi e, diciamo, ad evitare qualche taglio che poteva
essere così...ci spiace, forse se ci fosse stato un momento per
riflettere in più, sarebbe stato meglio. Riproporremo comunque in
commissione competente la stessa cosa, così ci sarà modo di
riflettere, magari con più calma ed auspichiamo che si potrà poi
prendere una decisione diversa, quindi non ritiriamo comunque
l'emendamento, ma ci ripromettiamo in commissione di riportarlo
tale e quale. Grazie.
Presidente
- Grazie Consigliere Ferrero. Ha chiesto la
parola il Consigliere Donzel, prego.
Donzel (PD-SIN.VDA)
- Grazie Presidente.
Avevo prenotato l'intervento proprio con l'auspicio che ha
appena sollevato il collega Ferrero, cioè quello, visto che c'è
l'intenzione di bocciare quest'emendamento in questa sede, di
ripresentarlo sotto forma di proposta di legge e in maniera più
articolata in commissione, comunque sarà un iter che ci vedrà
ripresentare questa voce in questi cinque anni a scadenze regolari,
di modo che prima o poi, come è avvenuto su altre questioni, ve ne
facciate una ragione e vi rendiate conto che, come su altri temi
avete dovuto darci ragione, prima o poi ci darete ragione anche su
questo punto.
Presidente
- Se non ci sono altri interventi, metto in
votazione l'emendamento n. 18 della minoranza, che prevede
l'articolo 12bis. La votazione è aperta. Tutti hanno votato? La
votazione è chiusa.
Presenti: 34
Votanti: 34
Favorevoli: 16
Contrari: 18
L'emendamento è respinto.
Passiamo all'articolo 13. All'articolo 13 abbiamo l'emendamento
n. 2 dell'Assessore Baccega. Lo diamo per letto? C'è qualcuno che
vuole prendere la parola? Nessuno chiede la parola? Metto in
votazione l'emendamento...l'avete letto? Possiamo proseguire? La
parola al Consigliere Gerandin, ne ha facoltà.
Gerandin (UVP)
- Grazie.
Solo per dire che così com'è formulato l'emendamento
personalmente mi sta bene, anzi è doveroso tenuto conto che andremo
incontro ad una serie di difficoltà per quello che riguarda il
discorso degli appalti. Io l'unica osservazione che faccio è che io
personalmente voterò quest'articolo se nella relazione togliete
l'ultimo passaggio. A me va bene quando dite:
"nelle more della
costituzione di una stazione unica appaltante"
, ma
"operante
per l'intero territorio regionale"
, secondo me, andate già
oltre, ecco, per cui io sono disponibile a votarlo, ma togliendo
l'ultimo passaggio della relazione, che assolutamente in questo
momento è del tutto inopportuno, perché non sapremo ancora quale
sarà il sistema con cui verrà organizzato.
Presidente
- Diamo per fatto? Possiamo mettere in
votazione l'emendamento n. 2 dell'Assessore Baccega? La votazione è
aperta. Posso chiudere la votazione? La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Metto in votazione nella sua completezza l'articolo 13. La
votazione è aperta. Posso chiudere la votazione? La votazione è
chiusa.
Presenti: 35
Votanti: 18
Favorevoli: 18
Contrari: nessuno
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Passiamo all'articolo 14. Non ci sono emendamenti. Possiamo
metterlo in votazione? La votazione è aperta. Posso chiudere la
votazione? La votazione è chiusa.
Presenti: 35
Votanti: 35
Favorevoli: 18
Contrari: 17
L'articolo 14 è approvato.
Passiamo all'articolo 15. Vi è l'emendamento n. 19 della
minoranza, chi ha intenzione di illustrarlo? La parola al
Consigliere Gerandin, ne ha la facoltà.
Gerandin (UVP)
- Grazie Presidente.
Il nostro emendamento va a ripristinare una parte di quei fondi
che erano stati tolti per quello che riguardava l'assegno post
natale. Non verranno reintegrati nell'interezza, perché la
differenza è 600 mila euro, ma a noi pareva già 400 mila euro un
bel segnale, ecco, quando si parla di difficoltà delle famiglie,
quando si cerca di incentivare quella che è la politica della
famiglia, andare a toccare un punto molto delicato come questo ci
pareva alquanto inopportuno. Questo legato anche al fatto, ecco,
che purtroppo, e colgo l'occasione per sottolinearlo, per quello
che riguarda la finanza locale, tutta la parte legata agli anziani,
ma poi ne parleremo, abbiamo un emendamento rispetto a questo, mi
concentrerò sulla parte legata agli asili-nido, al post natale, al
voucher delle tate familiari...beh, il sacrificio è pesante,
parliamo di 1.850.000 euro in meno. È vero, Assessore, che lei ci
ha detto che tra le pieghe del bilancio si impegnerà a recuperare
le risorse aggiuntive legate al discorso degli asili-nido, ma la
cosa non ci tranquillizza affatto, ecco, perché soprattutto in
bassa Valle se è vero che da una parte noi...ci tengo a
sottolinearlo, la qualità degli asili-nido e dell'offerta per
l'infanzia è stata portata ad esempio nel sistema nazionale, è pur
vero che abbiamo quest'eccellenza che ci costa molto cara e
soprattutto nella bassa Valle stiamo vivendo in questo momento un
momento di disagio veramente forte, noi - l'ho detto già in un
precedente intervento e ci tengo a ripeterlo - siamo forse l'unica
Regione in Italia che ha superato lo standard di Lisbona per quello
che riguarda i costi disponibili, ma stiamo vivendo, dicevo,
soprattutto in bassa Valle un momento in cui i posti vuoti stanno
crescendo a dismisura. Abbiamo dei costi che sono molto alti, so
che c'è l'impegno a rivedere il rapporto bimbi-educatori, c'è la
volontà di rivedere un po' il sistema, ma ogni risparmio che
deriverà da quest'organizzazione deve essere un qualcosa in meno
che spendono le famiglie, non basta far scendere il costo se poi da
un'altra parte noi togliamo le risorse per quelle quote capitarie,
perché io vi ricordo che quello che veniva trasferito ai Comuni
negli asili-nido erano quote capitarie. Allora non dobbiamo solo
riempirci di belle parole, dobbiamo avere poi ove possibile anche
un atteggiamento che sia consono e conseguente a questi tipi di
scelta.
Un breve cenno sulle difficoltà che ci sono, perché in questo
progetto riorganizzativo un'attenzione va fatta su come nascono,
ecco, questi asili-nido, questi posti per l'infanzia, perché
nascono con lo scopo di essere a sostegno delle famiglie, le
famiglie che lavorano. Noi abbiamo vissuto gli ultimi tempi in cui
l'asilo-nido e quello che è il servizio legato all'infanzia era
preso anche come ammortizzatore sociale, erano un trend a crescere,
sempre a crescere maggiore...le relazioni delle assistenti sociali,
che ti dicevano:
"ebbene, hanno delle difficoltà familiari, non
hanno reddito, per cui sono magari senza lavoro, i bambini li mando
agli asili-nido, li mando all'interno di queste strutture"
. Non
è questo lo spirito con cui erano nati questi posti per i bimbi, lo
scopo era un altro, se ci sono difficoltà di carattere finanziario
o lavorativo, bisogna incidere in altra direzione, noi abbiamo
provato a fare delle proposte assolutamente diverse, non sono state
recepite, ci dispiace, ma, torno a ribadire, se qualcuno va
aiutato, è in disagio dal punto di vista lavorativo e sociale, non
può essere l'asilo-nido il posto in cui si può, diciamo, portare
rimedio.
Presidente
- Grazie Consigliere Gerandin. Qualcuno
intende prendere la parola? La parola al Consigliere Donzel, ne ha
la facoltà.
Donzel (PD-SIN.VDA)
- Il tema trattato con
quest'emendamento è un tema di una certa complessità, ci troviamo a
quest'ora tarda a dargli una semplificazione, anche se devo dire
che il collega Gerandin ha saputo affrontarlo in modo chiaro e a
caratterizzare il senso di quest'emendamento non sono certo gli
emendamenti da milionate di euro, ma sono degli emendamenti
importanti per capire come cercare di guardare al futuro della
nostra Regione. Bisogna fare degli interventi, lo sappiamo è
difficile farli, però, se c'è qualcosa su cui dobbiamo fare molta
attenzione, è quella che è la piramide della società valdostana,
cioè la piramide che si è completamente capovolta e vede la parte
maggiore della popolazione aumentare sempre nell'età e ci sono
grossi problemi per quanto riguarda la questione della natalità,
non possiamo nasconderlo, contribuisce sensibilmente per fortuna
alla natalità in questa Regione il fatto che ci siano delle coppie
immigrate che in qualche modo incidono in modo significativo a
garantire la natalità, però noi non possiamo non considerare tra le
priorità di una politica che guarda al futuro, anche allo sviluppo
futuro di questa Regione, senza guardare ad una politica della
natalità. In questo senso l'articolo che voi proponete non è,
diciamo, un articolo che nega completamente questo problema, andate
ad intervenire soltanto sul primo anno, ma noi sappiamo che è
sempre più difficile per le giovani coppie gestire appunto la
natalità nei primi delicati anni di vita e quindi quello che
vorremmo, ci aspettiamo da voi è un segnale che va sicuramente ad
intervenire su una sensibilità che sappiamo essere ben presente
anche tra le file della maggioranza, non siamo certo noi a dovervi
sottolineare questo problema, ce lo avete a cuore quanto noi, si
tratta insieme di valutare se la proposta che facciamo è una
proposta che siete in grado di recepire. Penso che, come su altri
passaggi di questo bilancio, questa sia una di quelle proposte che
facciamo che davvero darebbe il segno che su una questione così
importante come quella che è il futuro che immaginiamo per questa
regione, c'è un futuro che è fatto anche di coppie o di giovani che
hanno di nuovo...che puntano sull'importanza della paternità e
della maternità e questo segnale è importante darlo, è importante
che un Consiglio regionale lo dia, soprattutto in una regione che è
sprofondata nella classifica della natalità non possiamo non
metterlo questo tra le priorità del bilancio insieme a tantissime
altre questioni che magari affrontiamo più avanti. Grazie.
Presidente
- Grazie. La parola alla Consigliera
Morelli.
Morelli (ALPE)
- Merci Président.
Brevemente per aggiungere giusto qualche considerazione.
Quest'argomento è già stato toccato nel mio intervento in
discussione generale, perché è un argomento che ritengo importante
e non è con l'assegno di natalità che si può veramente fare
invertire una tendenza che nella nostra regione è peggiore rispetto
ad altre realtà italiane, abbiamo un indice di natalità che è molto
basso, molto più basso delle altre Regioni italiane e che è
mantenuto positivo, comunque, dalle famiglie immigrate, per
favorire la natalità non è l'assegno che basta, bisogna creare
delle condizioni generali, intanto creare lavoro, dare qualche
certezza in più ai giovani, alle giovani coppie, però è un simbolo,
è un piccolo aiuto che la politica, dal nostro punto di vista, deve
mantenere per tutto il periodo prescolare, quindi pensiamo che non
ci si debba limitare al primo anno di vita, ma mantenere comunque
questo piccolo sostegno per tutti e tre gli anni di vita che
precedono l'ingresso alla scuola materna per i bambini. Grazie.
Presidente
- Grazie collega Morelli. Altri che chiedono
d'intervenire? La parola all'Assessore Fosson, ne ha facoltà.
Fosson (UV)
- Sì, grazie Presidente.
Brevemente ricevo sicuramente le sollecitazioni fattemi dai
colleghi, adesso Gerandin ha trattato un po' in generale il
problema, questo invece era proprio solo sull'assegno post-natale.
Sono interventi difficili da fare, molto complessi, raccolgo anche
quest'indicazione; i problemi degli asili-nido, che sono collegati
anche a questo, ma positivamente, perché, se noi tagliamo su quella
voce, è proprio per mantenere i servizi. È un taglio doloroso,
diceva benissimo la dottoressa Morelli, cioè il problema non è
tanto l'assegno, anche se è un simbolo di sostegno alla natalità,
ma è dare dei servizi a chi mette al mondo dei figli, che forse è
più importante, quindi una forbice dolorosa, ma ragionata, perché,
se mi permettete, la serietà con cui avete affrontato
quest'argomento ne è una testimonianza. Questa dell'assegno
post-natale è una riduzione ad un contributo che era significativo,
un simbolo sicuramente, ma che davamo in materia in modo
sicuramente superiore alle nostre possibilità, ecco, e anche con la
riduzione rimane sempre superiore a tutte le altre Regioni
d'Italia. L'assegno post-natale voi sapete era da 1.300.000 e passa
a 700.000 euro; si dava secondo il reddito, quindi lo si dava molto
di più. Per esempio, per la prima annualità le domande erano 500 su
mille nati praticamente quindi il 50 percento dei nati in Valle
d'Aosta prendeva l'assegno post-natale, un assegno che era a
seconda del reddito, come detto, il primo anno davamo 604 euro fino
a 1.200 euro, con una combinazione tra reddito e numero dei figli.
Col secondo figlio si davano 900 e col terzo si arrivava a 1.200,
ecco. Abbiamo pensato in questo di mantenere sicuramente la prima
annualità e di togliere le altre annualità, perché la prima
annualità è sicuramente la più difficile per una coppia, nel senso
che nasce il bambino, la mamma magari non lavora per un certo
periodo, il nido lo prende da 9 mesi in su. Dopo la nostra scelta è
stata di toglierlo di lì per potenziare invece quella catena,
quella rete di asili-nido di cui abbiamo parlato e su cui
sicuramente c'è un impegno. Lo manteniamo il primo anno, ecco, mi
permetto però di dirvi gli importi, cioè i nostri importi vanno da
640 a 1.200 euro a seconda dei figli e del reddito, la Toscana dà
700 euro all'anno in un unico contributo soltanto il primo anno, il
Friuli 600 e la Lombardia ancora meno. Io quindi penso che, pur
essendo un taglio doloroso, noi abbiamo privilegiato il togliere
l'assegno post-natale nei primi due anni successivi per potenziare
poi tutti gli altri servizi. Non è che il secondo e il terzo anno
abbandoniamo queste mamme, soprattutto andiamo a fare una scelta
delle mamme in difficoltà, ci sono degli assegni di conciliazione,
che abbiamo di nuovo finanziato, c'è un minimo vitale che rimane a
900 mila euro all'anno, quindi i casi difficili possono rientrare
lì; abbiamo finanziato di nuovo e stiamo lavorandoci alla legge sul
microcredito sociale e al credito d'onore. Tutto questo mi fa dire
che forse davamo troppo e anche così riusciamo sempre a dare di più
di tutte le altre Regioni per potenziare sempre di più, invece,
questi asili-nido in cui crediamo. Dico che questo - l'ho detto
questa mattina - dovrà essere rivisto con un'applicazione delle
indicazioni di reddito, magari in un'idea di aiuto alla famiglia in
cui ci sia anche quest'assegno, ma ragionato forse nel suo insieme;
però il fatto di non averlo tagliato per i tre anni e averlo
mantenuto per un primo anno a questo livello mi sembra
un'indicazione, una risposta alle vostre preoccupazioni.
Presidente
- Grazie Assessore Fosson. Ci sono altri che
chiedono la parola? La parola al Consigliere Bertschy, ne ha la
facoltà.
Bertschy (UVP)
- Grazie Presidente.
Dispiace rilevare che comunque una misura così importante e per
un impegno di bilancio non esagerato venga tagliata comunque per i
suoi due terzi, no? Facendo una media, erano differenti i valori:
600, 900, 1.200...
(interruzione di un Consigliere, fuori microfono)
...sì, però per i due terzi della sua possibilità di utilizzo,
da uno a tre anni e per una famiglia giovane 1.000 euro
all'anno...se è una famiglia poi che ha la sfortuna di dover
prendere dei trasporti, che sicuramente un pochettino verranno
aumentati e con tutto quello che ci siamo già detti...che aumenterà
ancora intorno a questo periodo...saranno comunque quei 1.500-2.000
euro all'anno che gli capiteranno tra capo e coda e sono...visto
che il margine oggi per vivere a certi redditi è sempre più
complicato, noi per non fare uno sforzo di 200-300 mila euro,
quanto meno per arrivare almeno al secondo anno di vita, andremo
sicuramente a complicare delle situazioni. I soldi non fanno
nascere i figli, ma i soldi aiutano a creare qualche condizione di
sicurezza in più e, secondo me, con un po' di volontà...in ogni
occasione durante questi emendamenti abbiamo potuto...avremmo
potuto recuperare 50 mila, 100 mila, 20 mila, 60 mila e un segnale
verso i giovani, a mio avviso, avremmo dovuto darlo. La speranza
quindi è quella che si possa recuperare ancora almeno un qualche
cosa per ritornare almeno al secondo anno di copertura di
quest'assegno, perché è veramente un taglio forte sulle famiglie,
famiglie di un certo tipo, e il discorso sui servizi che avverrà
poi successivamente completerà questo discorso.
Rispetto ai giovani, rispetto alle famiglie, rispetto al nostro
bilancio, se facciamo una somma, non troviamo grandissimi
interventi. Troviamo più parole, più enunciazioni che non soldi poi
impegnati per sostenere veramente percorsi difficili in una società
in forte cambiamento. Assessore, quindi io la invito a fare uno
sforzo e a vedere se in qualche maniera possiamo recuperare almeno
una parte di questi tagli.
Presidente
- Grazie Consigliere Bertschy. La parola alla
Consigliera Fontana, ne ha la facoltà.
Fontana (PD-SIN.VDA)
- Grazie Presidente.
Condivido quanto ha detto il collega Bertschy, io, Assessore,
veramente glielo chiedo con cortesia, anche se è un suo dovere, lei
è una persona molto sensibile su queste cose, sono stupita che sia
andato a toccare proprio il post natale, parliamo tanto di
famiglia, ma anche voi avete sempre detto che è il fiore
all'occhiello per la Valle d'Aosta, cioè le famiglie sono in
difficoltà. Anch'io volevo fare la proposta: vogliamo venirci
incontro, lasciamolo almeno per due anni, mi rivolgo alla
maggioranza: veramente avete fatto il possibile dove avete voluto
trovare...di inserire degli emendamenti per coprire altre cose,
fate uno sforzo anche per le famiglie, ve lo chiedo davvero col
cuore...Fosson, lei è una persona sensibile, non ci venga a dire
che qui è più alto, non è una giustificazione, non sono mai state
toccate queste cose, non andiamo a toccare questo, fate uno sforzo,
vediamo se si riesce a trovare, non dico tre anni, vi veniamo
incontro, ma almeno per il secondo anno. Io spero nella sua
sensibilità, veramente...non capisco perché veramente si è convinto
di questo, sta sbagliando, glielo dico davvero col cuore, sta
sbagliando, mi dispiace. Grazie.
Presidente
- Grazie Consigliera Fontana. Ha chiesto la
parola il Consigliere Donzel, ne ha la facoltà.
Donzel (PD-SIN.VDA)
- Brevissimamente, come diceva la
collega Fontana, noi abbiamo maturato in questi anni un'opinione
precisa su questo tema, tra l'altro, vorrei ricordare che il
collega Rigo, che ci accompagnava nella passata legislatura,
collaborava in V Commissione, molto si era impegnato su questo tema
della natalità per far capire come non dovessimo sottovalutarlo. Il
suo predecessore, l'Assessore Lanièce, aveva più volte risposto a
nostre interpellanze dicendo che massimo doveva essere l'impegno
dell'Amministrazione, gruppi di lavoro, Forum delle famiglie,
associazioni familiari, grandi iniziative in comune per dare una
risposta su questo tema. È chiaro che lei ha dovuto fare i conti
con tutta una Giunta e non glielo imputiamo soltanto a lei,
Assessore Fosson, sappiamo che i conti si fanno tutti in una
squadra, guardo anche dalle parti della Stella Alpina, che è sempre
stata molto attenta su questo tema, molto vicina alle associazioni
familiari. Vorremmo che magari qualcuno battesse un colpo su questo
tema, che l'ora tarda non ci facesse addormentare e che domani
mattina scoprissimo di nuovo che dobbiamo fare un convegno con le
famiglie... Gli raccontiamo che siamo impegnati al massimo sulla
famiglia e siamo andati a tagliare proprio sulle giovani coppie,
sapendo che poi, tra l'altro, la Valle d'Aosta ha questa cosa
particolare per cui molti di quei nati, che già sono pochi, nascono
al di fuori delle coppie, diciamo, sposate, eccetera, con tutte le
difficoltà che ci sono anche per gestire queste situazioni che sono
più difficili, quindi non si va a cogliere quella che è la realtà
di un tessuto sociale come quello valdostano. Su questo quindi non
vi farò leggere dal collega cosa c'è scritto nel programma della
Stella Alpina, perché penso che lo conosciate bene. Avremmo gradito
però che ci fosse un po' di attenzione su questo tema, che noi
riteniamo essere uno di quei temi è strettamente legato a quella
che può essere l'immagine di un futuro di questa regione, non
possiamo condannarci passivamente all'invecchiamento della nostra
regione, immaginando una società di anziani senza più nessuno che
in qualche modo ricambia la popolazione, va a sostenere questi
anziani con il lavoro, l'affetto, la simpatia anche che i bambini
danno agli anziani. Grazie.
Presidente
- Grazie Consigliere Donzel. La parola al
Consigliere Gerandin.
Gerandin (UVP) -
Grazie Presidente.
Solo per riprendere alcuni passaggi dell'Assessore. Come sa, io
preferisco citare le cose positive, gliel'ho detto prima, il
discorso dell'infanzia è un modello per il sistema Valle d'Aosta,
noi vorremmo che continuasse ad essere un modello per la Valle
d'Aosta e allora mi viene un po' difficile, ecco, capire e
condividere una scelta come la sua. Lei indubbiamente così come ha
detto per il discorso degli asili-nido ha cercato di avere risorse
aggiuntive che metterà a disposizione, gliene rendo atto, le fa
merito, ecco, su questo; quello che non riesco a capire è che c'è
proprio difficile da capire è come mai con un nostro
emendamento...non le chiediamo di fare delle battaglie...le vengono
proposti 400 mila euro da mettere, per cui non deve fare delle
battaglie all'interno della maggioranza, non deve mica battere i
pugni, non deve minacciare dimissioni, non deve fare niente, guardi
deve solo raccogliere 400 mila euro e finanziare per tre anni un
settore che è fondamentale, ma è un messaggio quello dei ragazzi e
dei bimbi e delle giovani coppie! Io allora veramente quello che
non riesco a capire è questo, ecco, nessuno le chiede...le abbiamo
trovate noi le risorse disponibili, abbiamo fatto un'opera di
revisione e le proponiamo di accettare un emendamento nel quale le
diamo la possibilità di far bella figura e di ripristinare i 600
mila euro. È questo che veramente viene difficile da capire, come
mai una persona con la sua sensibilità, che ha fatto le sue
battaglie e che ci ha persino detto che vuole continuare a farle,
che vuole continuare a mantenere un livello assolutamente elevato
per la famiglia, per i bambini, per l'infanzia e
quant'altro...ecco, in questo momento, quando la minoranza le offre
400 mila euro per integrare, per cui non le abbiamo chiesto di
tagliare gli asili-nido...
(interruzione di un Consigliere, fuori microfono)
...no, non le abbiamo chiesto di tagliare gli asili-nido...di
ripristinare il capitolo, ma è molto semplice, ecco, è proprio un
discorso contabile che io penso ogni Assessore...se lo proponessimo
agli altri, lo farebbero subito.
Presidente
- Grazie Consigliere Gerandin. La parola alla
Consigliera Fontana.
Fontana (PD-SIN.VDA)
- Grazie Presidente. Mi volevo
rivolgere all'Assessore Baccega che è quello che ha la finanza, ma
è sparito...
(interruzione di alcuni Consiglieri, fuori microfono)
Presidente
- Per cortesia!
Fontana (PD-SIN.VDA) -
...io faccio ancora un appello
alla maggioranza e soprattutto al Vicepresidente della Stella
Alpina anche, avete tantissimi soldi sulla presidenza, fate un buon
gesto e veramente per una volta tanto mettiamoli sul capitolo della
famiglia per il post natale, perché sennò da domani in poi
spiegherete voi per quale motivo, sì, specialmente voi per quale
motivo li avete tolti, e mi rivolgo anche al Presidente della
Giunta, faccia uno sforzo anche lei, ne ha fatti tanti, veramente è
un vostro dovere! Ne uscite male con questa storia, da domani vi
faccio una campagna contro che avete tagliato...
(nuova interruzione di alcuni Consiglieri, fuori
microfono)
...vi giuro che lo faccio, perché vi dovete mettere la mano
sulla coscienza e trovare questi soldi! Tagliateli da un'altra
parte, ci sono...
(nuova interruzione di alcuni Consiglieri, fuori
microfono)
Presidente
- Per cortesia!
Fontana (PD-SIN.VDA) -
...se volete, vi posso dire anche
dove e fate bella figura perché veramente è vergognoso quello che
state facendo!
Presidente
- Grazie Consigliera Fontana. Ci sono altri
Consiglieri che chiedono la parola? La parola al Consigliere
Bertschy, ne ha la facoltà.
Bertschy (UVP)
- Io volevo solo chiedere se avete capito
appunto che le risorse sono state allocate...non lo dico per
prendere in giro, nel senso che non è un emendamento, ecco, come
l'ultimo, che non ha copertura finanziaria, la copertura c'è, è
chiaro che è stato chiesto un piccolo sacrificio per dare un
segnale. Il segnale lo si dà a dei giovani, i giovani che
dovrebbero essere sicuri che qui dentro si fanno delle scelte. Non
è l'unica scelta che si fa rispetto ai giovani, ma sappiamo che i
giovani sono quelli che si stanno trovando tutte le difficoltà
della vita, comprese le difficoltà del lavoro, allora togliere, al
di là degli scherzi e della campagna contro, è un segnale che il
Consiglio regionale può dare nel suo insieme, passare da tre ad uno
per degli importi così limitati...
(interruzione di alcuni Consiglieri, fuori microfono)
...da tre ad uno...no, ma è per quello che non sono sicuro che
abbiate capito che abbiamo trovato le risorse, ecco perché...da tre
a uno è tanto, cioè dico: troviamo una via di mezzo, diamo un
segnale di nuovo, siamo di nuovo qua a dirvi: le risorse le abbiamo
trovate, mettiamoci in mezzo, andiamo a trovare almeno un sostegno
per il secondo anno e ci saranno famiglie che queste cose
qua...
(nuova interruzione di alcuni Consiglieri, fuori
microfono)
...beh, per carità...
Presidente
- Per cortesia! Chiedete, prenotatevi,
altrimenti non capiamo più nulla!
Bertschy (UVP)
- ...l'intervento è concluso, è una
sollecitazione a fare attenzione veramente ai segnali che escono di
qui rispetto ai ragazzi, rispetto ai giovani, rispetto alle
famiglie. Altro che aprire centri e poi andare a raccontare che
andiamo a riformulare i parametri per andare incontro alle
famiglie, qua non c'è nessuna voglia di...qui sì che andrebbe
rimodulato, ma rimodulato qualcos'altro ecco.
Presidente
- Grazie Consigliere Bertschy. Il Consigliere
Chatrian ha chiesto la parola, prego ne ha la facoltà.
Chatrian (ALPE)
- Sì, grazie Presidente.
Ho ascoltato attentamente il dibattito e ieri mattina
l'Assessore Fosson, nell'evidenziare le criticità del suo
dicastero, ci ha ricordato che il modello non è più sostenibile, ha
delle grosse difficoltà e quindi va ristrutturato, una
ristrutturazione forte, una ristrutturazione all'interno del suo
comparto, nel suo complesso, non mi piace più il termine
"rimodulazione", perché ormai è stato ampiamente abusato in questi
quattro giorni, però questa volta sull'emendamento n. 19 le abbiamo
preparato tutto noi. Lei mi sembra che questa mattina si sia preso
l'impegno sul nostro fondo, sul fondo che avevamo allocato nella
nostra controproposta, l'articolo 345 sul fondo famiglia...lei si è
preso l'impegno di dire: "l'idea è buona, non ve la sosteniamo in
questo momento, ci metteremo del nostro, studieremo comunque un
modello e daremo delle risposte non per il prossimo anno, ma per il
2015". Qui non c'è nulla da studiare, noi vi abbiamo trovato la
copertura, è uno sforzo, abbiamo comunque un momento di grandissima
difficoltà giovanile...uno su quattro sotto i 26 anni non ha un
posto di lavoro, le difficoltà sono ampie, non andiamo a tagliare
il bonus post natale così...perché la coperta è più piccola...
Lo so che adesso il mio intervento è mirato esclusivamente
sull'emendamento n. 19, però lo sforzo è stato fatto, c'è la
copertura finanziaria, battiamo un colpo, possiamo comunque andare
nella direzione, se non alternativa, quanto meno mantenere
l'impostazione del 2013. Noi...come posso dire? chiediamo uno
sforzo alla maggioranza tutta, al Governo, a lei e alla sua
sensibilità, io penso che su questi settori non possiamo fare dei
passi indietro. Ragioniamoci ancora, eventualmente prendiamoci 5
minuti, sospendiamo un attimo il Consiglio, però sono dei
segnali...
(interruzione del Presidente della Regione, fuori
microfono)
...Presidente Rollandin, è una proposta, mi sembra che qualche
proposta in questi giorni l'abbiamo fatta, qualche stimolo
l'abbiamo messo sul tavolo, qualche piccolo lavoro fatto da questa
minoranza neanche tanto piccola...penso che i primi frutti si
stanno anche vedendo, no? Allora abbiamo dato dei segnali d'impatto
sull'economia, sull'arretrato, mi sembra che abbiamo trovato una
buona sintesi, stiamo parlando di meno risorse, ma anche la forma
ha la sua sostanza, in questo caso non è più forma, ma diventa
sostanza. Pensateci, non sono tre minuti di sospensione del
Consiglio per provare magari a rimodulare questo...rimpinguare
questo capitolo, Assessore Fosson, lei ieri si è quasi...mi ero
segnato per probabilmente domani un suo intervento...l'intervento
che ha fatto è un intervento energico e ci ha parlato proprio di un
modello che non è più sostenibile, allora su un terreno così
delicato proviamo a dare delle risposte, senza bacchetta magica,
senza nessuno che vuole metterci il cappello, a noi non interessa
metterci il cappello, ci interessa invece probabilmente garantire
forse un po' più di equità, quanto meno questa è la proposta.
Grazie.
Presidente
- Grazie. Il Consigliere Fabbri ha chiesto la
parola, ne ha la facoltà.
Fabbri (UVP)
- Grazie Signor Presidente.
Vorrei solo dire semplicemente due cose. Lei, Assessore, ha
detto che qui in Valle c'è una quota più alta rispetto alle altre
Regioni, è altrettanto vero, però, che qui in Valle ci sono delle
spese molto superiori nei trasporti, è stato detto dal mio
collega...e anche l'ISTAT ci dice che la Regione Valle d'Aosta,
purtroppo, è una regione cara, quindi voglio dire è vero che c'è
una maggiore attenzione, però le spese sono molto superiori. Sembra
proprio veramente un po' strano rifiutare questi 400 mila euro, il
secondo anno...
(interruzione di un Consigliere, fuori microfono)
...no, possiamo vedere come, quindi ragioniamoci su un
attimino...
(nuova interruzione di un Consigliere, fuori
microfono)
...ho capito, è chiaro, non è che li troviamo sotto la sedia,
però magari...
(nuova interruzione di un Consigliere, fuori
microfono)
...purtroppo, come diceva il Presidente...
(nuova interruzione di un Consigliere, fuori
microfono)
...ecco, appunto, mi suggeriva...il capitolo da cui
prendiamo...non si taglia nulla, insomma cerchiamo di parlarne un
attimino, di vedere di rimodulare questa cosa...si può chiedere una
sospensione e parlarne.
Presidente
- Grazie Consigliere. Il Consigliere
Guichardaz ha chiesto la parola, ne ha facoltà.
Guichardaz (PD-SIN.VDA)
- Grazie Presidente.
Lei, Assessore, dice: "togliamo i soldi da una parte e li
mettiamo dall'altra", stiamo facendo così dall'inizio della nostra
discussione...lei ha presentato un emendamento dove toglie 180 mila
euro agli extra LEA e li mette nel fondo di incentivazione, nel
fondo Braghetto, i giochi a coperta, diciamo, corta li abbiamo
fatti dall'inizio, è una questione di priorità, è una questione di
visione. Noi abbiamo messo in piedi negli anni un modello Valle
d'Aosta, un modello di
welfare
che riconosciamo essere un
modello all'avanguardia, che è un modello che ha, diciamo,
incentivato per quanto possibile la crescita demografica, ha
incentivato la cura degli anziani, ha incentivato, diciamo, anche
una certa cura dei bambini, dei minori, adesso il fatto di
togliere, cioè il fatto di agire non sui costi della politica, non
sui segretari particolari, non su capitoli che potrebbero essere
tranquillamente tagliati, come i costi del Consiglio regionale, ma
agire sulla natalità, sul sostegno alla demografia, alla natalità,
secondo me, è un messaggio sbagliato. Il messaggio giusto sarebbe
stato: "agiamo lì dove si può toccare", allora sono pochi...non è
importante, Assessore, lei ha detto: "ma non è un capitolo
importante", le dico che questi soldi dell'assegno post natale
vanno tutti in pannolini, hanno dei costi enormi, così come ha un
costo enorme il mantenimento di un bambino nei primi tre anni di
vita, non a caso è stata fatta la scelta di dare un assegno nei
primi tre anni di vita, perché in quel periodo molte persone, molte
famiglie hanno la difficoltà di intraprendere...diciamo di mettere
in piedi i presupposti per la famiglia. Dite ai genitori
eventualmente quando va ad inaugurare i centri per le famiglie che
non sono fondi importanti. Questi sono fondi fondamentali anche
solo da un punto di vista simbolico, sono quelli che determinano un
tipo di modello e sono quelli che determinano l'attenzione
particolare verso la famiglia.
Richiamo peraltro senza leggere il programma delle forze di
maggioranza, richiamo forze di maggioranza che hanno una
sensibilità verso queste tematiche da sempre espressa, una
sensibilità che hanno sempre, diciamo, manifestato più o meno
pubblicamente, io credo che sia un segno di civiltà, un segno di
coerenza e anche rispetto ai messaggi che abbiamo dato fino ad ora
mantenere quest'assegno. Lo si può fare, le risorse esistono, sono
risorse alle quali si può rinunciare cercando di razionalizzare, lo
sappiamo benissimo, allora è un atto, secondo me, di coraggio, è
una cosa che si può fare. Grazie.
Presidente
- La Consigliera Certan ha chiesto la parola,
ne ha facoltà.
Certan (ALPE)
- Sì, grazie Presidente.
Sarei intervenuta dopo, perché gli emendamenti n. 19 e n. 20 e
gli emendamenti che abbiamo discusso ieri, in particolare il
quattro riguardante gli articoli 3, 4 e 5 erano chiaramente tutti
collegati, perché nel nostro impianto avevamo chiaramente preso
delle risorse, le avevamo allocate in un modo diverso. Giusto
quindi anche per chiarire che non è che abbiamo preso a caso,
portato via da una parte e messo dall'altra, ma avevamo cercato di
dare una redistribuzione diversa secondo le priorità che noi
ritenevamo più importanti, in particolare, come i miei colleghi
hanno già esposto, erano state messe queste risorse in più per le
famiglie giovani e in particolare, chiaramente, per i neonati. Ora,
anche nell'emendamento n. 20 c'era una stessa voce, perché venivano
messe queste risorse prendendole dall'articolo 5, quindi noi
avremmo preso delle risorse e saremmo andati a coprire quella parte
che in quest'emendamento avremmo dedicato invece al post
natale.
Non insisterò troppo sull'importanza di queste risorse e, se è
vero che nella nostra Regione, diciamo, il sostegno è comunque già
importante, è vero anche che forse la nostra autonomia la possiamo
utilizzare anche per queste cose. Forse la qualità di questi
servizi sicuramente avrà dei riscontri anche poi nel prosieguo
degli anni e della vita dei bambini...
Presidente
- Chiederei all'Assemblea un po' di silenzio,
perché non si riesce a seguire. È vero che parliamo di pannolini e
probabilmente... Grazie.
Certan (ALPE)
- ...sì, è vero che si parla di primi anni
di vita, ma credo che ci siamo passati tutti sia come neonati che
come genitori, quindi credo che siano importanti. Allora io mi
fermo qui, ma riprendo dopo per spiegare, per comunque illustrare
l'emendamento n. 20.
Presidente
- Grazie Consigliera Certan. Il Consigliere
Cognetta ha chiesto la parola, ne ha la facoltà.
Cognetta (M5S)
- Grazie Presidente.
Prima di cominciare, voglio, diciamo così, fare una piccolissima
premessa, e io sono piuttosto stanco, perché ormai è parecchio e io
penso che tutti quanti siamo piuttosto stanchi, perché ormai è un
po' di ore, adesso non so quante ma...quindi penso che questo non
aiuti la discussione, perché chiaramente, quando si è stanchi, si
perde di lucidità, si capisce una cosa per un'altra, insomma
succede quello che normalmente si sa quando la tensione...insomma
succede un grosso problema. Faccio questa premessa perché alla fine
di cosa stiamo parlando? Stiamo parlando di 400 mila euro, che,
nell'ottica complessiva del budget di cui stiamo parlando, è una
cifra...ma stiamo anche parlando di riportare da uno a due anni
l'assegno post natale, che è stato ridotto da tre a uno. Ora, in
un'ottica di rimodulazione dell'ISEE, che in teoria dovrebbe
favorire anche le famiglie che da più tempo risiedono in Valle e
che quindi ci stanno maggiormente a cuore, chiaramente, e vedendo
anche in prospettiva il fatto che attualmente ci sono tantissime
risorse che buttiamo in mille rivoli, cioè nella sanità lei,
Assessore Fosson, sa benissimo che ci sono tutte delle questioni
che lei conosce meglio di me, rispetto a forniture che alla
fine...come dire? non sono sempre gestite in maniera corretta o non
sono state gestite, ma comunque sia, dicevo, rispetto al budget
complessivo che è di 220 milioni per il suo settore, secondo noi,
non è una cifra così grande che non si riesce a trovare. Tra
l'altro, ecco, c'è comunque la copertura finanziaria, tra l'altro,
vorrei dire, potremmo anche prenderci un momento e cercare di
valutare assieme se trovare una soluzione mediata, che, secondo me,
può trovare...come dire? un accordo bipartisan, perché questo
è...come dire? un aiuto davvero importante, è un aiuto che va
incontro in questo caso ad una situazione che permette di
migliorare l'invecchiamento complessivo della società, insomma è un
problema che sentiamo tutti e, di fatto, non sposta di granché
quello che è l'impianto generale. Vi invito quindi, al di là della
stanchezza, del nervosismo che affiora, di tutte quante le
contrapposizioni politiche, e così via, sinceramente a rivedere la
vostra posizione.
Presidente
- Ci sono altri che richiedono la parola? Se
non ci sono altre richieste, mettiamo in votazione l'emendamento n.
19, presentato dalle forze di minoranza. La votazione è aperta.
Possiamo chiudere la votazione.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
L'emendamento non è approvato.
L'articolo 15 ha ancora un emendamento, sempre della minoranza,
il n. 20, qualcuno vuole...non ha copertura. La parola alla
Consigliera Certan, ne ha la facoltà.
Certan (ALPE)
- Sì, grazie Presidente per il
suggerimento.
Sappiamo che non ha il parere, perché non ha copertura, è nato
zoppo, diciamo, ma è diventato ancora più claudicante da quando con
l'emendamento n. 4 e con l'articolo 5 non è stato approvato, perché
dove noi avremmo preso le risorse...nonostante questo, Assessore
Fosson, volevamo come minoranza comunque sensibilizzare su
quest'argomento, ne abbiamo parlato già in commissione, quindi in
qualche modo avevamo già introdotto questi...il comma 8 recita:
"nelle more della revisione della disciplina regionale in
materia di interventi a sostegno delle politiche di inclusione
sociale, volta ad assicurare una migliore programmazione delle
spese...è sospesa l'applicazione degli articoli..."
, quindi mi
pare di capire che già era intenzione comunque....c'era in corso
una revisione di questa disciplina, perché c'è comunque già,
allora, al di là del fatto che non abbia copertura e che quindi
decada quest'articolo, noi avevamo previsto di allocare delle
risorse, in particolare sui capitoli riguardo alle politiche
giovanili, agli asili-nido e alle disabilità. Le abbiamo chiesto
sia in commissione, sia nei nostri incontri quest'attenzione alle
disabilità e anche agli invalidi al 100 percento, che non è nello
specifico in questo, però glielo abbiamo chiesto nelle...e poi
avevamo allocato anche le risorse...e lo so che stanno ridendo
tutti in faccia...
Presidente
- Vi chiedo però, per cortesia, un attimo di
attenzione, perché credo che tra cinque minuti chiederemo una
sospensione, come d'accordo nella riunione dei Capigruppo, quindi
la lasciamo terminare, più presto termina e più presto ci
aggiorniamo.
Certan (ALPE)
- ...allora ci rendiamo conto che sono
delle risorse piccole, delle risorse non così incisive, però spesso
vanno a dare un sostegno a chi comunque già ne ha più bisogno: ecco
perché noi avevamo comunque...e vogliamo comunque porre
l'attenzione e sottolineare quest'aspetto. Ne riparleremo, le
chiediamo di essere...chiediamo a tutta la maggioranza di essere
sensibile comunque anche su quest'argomento.
L'Assessore Fosson ci ha gentilmente fornito i servizi che
venivano coperti con questo comma e che ora vengono sospesi dando i
voucher per servizi...per diversi servizi, però erano comunque dei
servizi, ripeto, come le attività riabilitative, logopedia,
prestazioni terapiche, assistenza domiciliare, erano piccole cose,
che spesso però cambiano la condizione di vita di chi ha bisogno.
Oggi quindi non è possibile dare corso a quest'emendamento proprio
per questo motivo, però le chiediamo di tenerlo presente e in
considerazione. Grazie.
Presidente
- Considerato che quest'emendamento non ha la
copertura... La parola all'Assessore Fosson.
Fosson (UV)
- Solo per una questione di precisazione, la
ringrazio. Ecco, come nell'articolo di prima, noi riconfermiamo una
grande attenzione in queste fasce, il desiderio di riorganizzare,
di dare più valore a certe proposte e a certe leggi. In
particolare, queste sono quattro leggi, che, secondo noi, andavano
riviste, non funzionavano bene, lei ha citato i voucher per gli
anziani, in particolare erano 72 voucher, però c'erano dei problemi
nella rendicontazione, 10 dovevano essere restituiti. Secondo me,
conviene potenziare servizi come quello per la vita indipendente
dei disabili, che mantiene 900.000 euro, e cercare di dare più
sincronia a questo. Grazie.
Presidente
- Grazie. Il Consigliere Donzel ha chiesto la
parola, ne ha facoltà.
Donzel (PD-SIN.VDA)
- Sì, una breve replica per sostenere
quello che diceva poc'anzi la collega Certan. Qui si tratta di
chiarire bene che cosa stiamo facendo: o c'è un chiaro disegno di
legge alternativo e allora noi sappiamo correttamente come sono
allocate le risorse e si capisce qual è la gestione, altrimenti ci
viene ogni volta detto quando noi facciamo una proposta concreta:
"ma veramente noi abbiamo messo dei soldi anche qua e anche là" e
ci mancherebbe, mica avete azzerato ogni posta in bilancio. Quello
che noi non riusciamo a capire, ecco, francamente, è il disegno. Ci
dite: "lo correggeremo, lo faremo cammin facendo", ma lo strumento
legislativo che fa il disegno, che traccia la strada è la legge
finanziaria, quindi ci avete presentato una bozza, un
bruillon
, una brutta copia, di solito si arriva qui con la
bella copia e questa non la vediamo.
Presidente
- Posso mettere in votazione l'articolo 15? La
votazione è aperta. Hanno tutti votato? Possiamo chiudere la
votazione?
Presenti: 35
Votanti: 35
Favorevoli: 18
Contrari: 17
L'articolo 15 è approvato.
Passiamo all'articolo 16. Stesso risultato? Stesso
risultato.
Articolo 17. Stesso risultato.
Articolo 18. Stesso risultato.
Articolo 19. Stesso risultato.
All'articolo 20 vi è l'emendamento dell'Assessore Fosson, più
gli emendamenti n. 21, n. 22, n. 23 e n. 24 della minoranza (il
comma 10 bis). Qualcuno...
(interruzione del Consigliere Chatrian, fuori
microfono)
...Chatrian, mi hanno comunicato che in una riunione si è
concordato di andare sino...allora chiedo...
Il Consigliere Bertschy ha chiesto la parola, prego ne ha
facoltà.
Bertschy (uvp)
- Informalmente ci siamo accordati per
andare avanti ancora un attimo, io ho chiesto agli altri
Capigruppo, non c'è questa disponibilità, chiedo una riunione dei
Capigruppo, almeno concordiamo come andare avanti domani, facciamo
questa riunione dei Capigruppo e chiudiamo il discorso.
Presidente
- La seduta è sospesa per tre minuti per una
riunione dei Capigruppo.
Si dà atto che la seduta è sospesa dalle ore 23,55 alle ore
24,01.
Rosset (Presidente)
- Bene, possiamo riprendere i lavori.
La riunione dei Capigruppo ha deciso di sospendere i lavori. La
seduta è rinviata a domani alle ore 15,00. Buona sera a tutti.
Ricordo ai Capigruppo la riunione della 14,15. Grazie.
-----
La seduta termina alle ore 24,01.
