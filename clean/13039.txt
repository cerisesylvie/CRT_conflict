Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3995 del 4 dicembre 1992 - Resoconto
OGGETTO N. 3995/IX Dibattito sui progetti di legge recanti
norme per l'elezione del Consiglio regionale.
Bich (Presidente)
Ricordo che siamo ancora alla
discussione generale sulle proposte di legge e il nuovo testo
presentato dalla I Commissione sulla legge elettorale.
Ha chiesto di parlare il Consigliere Viérin, ne ha facoltà.
Viérin (UV)
Au mois d'avril 1989 le pouvoir législatif
en matière électorale a été reconnu à la Région Autonome de la
Vallée d'Aoste. Cette reconnaissance, attendue depuis longtemps, a
marqué un pas important dans le renforcement de l'autonomie
politique régionale.
En effet, nous pouvons aujourd'hui réglementer les modalités
d'élection du Conseil régional. Et, à cet égard, nous estimons que,
après avoir réclamé cette compétence, il est de notre devoir de
faire tout le possible pour l'exercer. Et donc nous estimons qu'il
s'agit d'un devoir incontournable que nous avons, afin de vérifier
quelles sont aujourd'hui les possibilités réelles - compte tenu de
la majorité requise pour l'approbation d'une nouvelle loi
électorale - d'adopter une nouvelle loi électorale.
Je crois que, en plus de souligner l'importance de l'exercice de
cette compétence, d'où la disponibilité de notre Groupe à la
convocation d'un Conseil extraordinaire pour débattre de ce thème,
le fait de devoir compter sur une majorité qualifiée, si d'une part
représente une règle sisant à assurer le maximum de consensus sur
une loi fondamentale comme la loi électorale, d'autre part en
considérant la représentativité des forces politiques au sein du
Conseil régional, oblige, ces mêmes forces à ouvrir un débat, à se
confronter et à trouver les convergences nécessaires pour modifier
les dispositions actuelles.
C'est à mon sens une remarque aussi importante que celle de la
nécessité d'exercer une compétence, parce qu'elle permet de
comprendre quel a été l'esprit à la base du débat, à la base de
l'analyse des différentes propositions, et surtout quelle est la
volonté des forces politiques. C'est-à-dire la volonté, non pas
d'adopter leur propre loi électorales - je crois que, à la limite,
si nous suivions cette logique, chaque conseiller pourrait
présenter celle qu'il considère la loi électorale optimale, mais
avec cette procédure nous n'aurons pas de loi électorale -, et donc
la nécessité non pas d'approuver la loi électorale optimale, mais
une loi électorale qui, sur la base du consensus nécessaire, puisse
permettre un changement des règles et des dispositions
actuelles.
L'Union Valdôtaine a toujours souligné l'importance de cette
compétence de la Région, et si la loi portant attribution du
pouvoir législatif en matière électorale est du mois d'avril 1989,
déjà au mois de juillet 1989 elle a sollicité le gouvernement de
l'époque (le gouvernement Rollandin) à déposer au Conseil régional
un projet de loi portant nouvelles dispositions en matière
d'élection du Conseil régional. Et ce afin de provoquer un débat,
de le faire avec le temps nécessaire pour se confronter, mais avec
la volonté précise d'arriver à une nouvelle loi électorale.
En plus de cette initiative et donc de la présentation au mois
de juillet 1989 d'un projet de loi électorale, l'Union Valdôtaine a
également ouvert à son intérieur un débat, une grande confrontation
sur un thème si important.
Pendant presque deux ans nous nous sommes confrontés, nous avons
examiné les différents aspects de loi électorale et nous sommes
arrivés, à définir celle que nous considérons aujourd'hui les
lignes maîtresses pour la future loi électorale de la Région
autonome de la Vallée d'Aoste. Et ce en essayant - tout en
considérant l'importance des différents arguments qui étaient
soumis à l'attention des forces politiques - de partager ou
d'examiner sur des plans différents les thèmes en discussion.
Nous avons donc, compte tenu également d'une certaine inertie,
séparé les problèmes de la loi électorale des thèmes concernant la
réforme des institutions. Nous croyons en effet que ces thèmes
peuvent aujourd'hui, su les compétences attribuées à la Région
autonome du Val d'Aoste, créer une certaine confusion sur ce que
l'on peut obtenir immédiatement et sur ce que l'on pourrait
envisager dans une réforme future de nos institutions
régionales.
De plus, en considérant le retard dans l'examen de la loi
électorale, il faut aussi considérer le souci d'aborder certains
thèmes à la fin de la législature, sans avoir la possibilité de les
approfondir et avec le danger d'approuver certaines modifications
seulement pour suivre une mode, qui peut représenter un signal de
renouveau et de changement, mais qui peut également représenter une
façon indirecte pour assurer la mainmise des partis politiques sur
les institutions.
Nous avons donc considéré qu'il était opportun de séparer les
deux thèmes et de faire tout le nécessaire pour arriver à une
réforme de la loi électorale actuelle, en renvoyant à la prochaine
législature, et donc en faisant des réformes institutionnelles l'un
des thèmes de la campagne électorale pour le renouvellement de
cette assemblée, afin que l'on puisse par ce biais avoir une
indication de la part des électeurs et pouvoir ainsi mieux
approfondir les différents aspects qui sont liés aux propositions
formulées.
Il y a en effet la nécessité d'insérer ces différentes
propositions dans un projet global de réforme des institutions. A
notre sens on ne peut aborder l'un de ces thèmes, sans considérer
quel est l'effet de son application dans son ensemble, dans un
projet global de réforme de nos institutions.
Nous manifestons la plus ample disponibilité à nous confronter
sur ce thème. Nous avons également pris un engagement pour que ce
thème soit débattu tout au long de la campagne électorale. Mais ce
thème doit être considéré au début de la prochaine législature, de
façon que l'on puisse, avec les approfondissements et surtout avec
l'avis des électeurs de la communauté valdôtaine sur les
différentes propositions qui lui seront soumises, aborder avec plus
de légitimité et représentativité ce même thème.
L'Union Valdôtaine a donc examiné le thème de la loi électorale,
en formulant des propositions; vous les connaissez; je crois qu'il
est inutile de les présenter dans le détail. Par ailleurs nous
aurons la possibilité de les examiner au cours de la discussion des
différents articles des projets de loi qui sont aujourd'hui soumis
à notre attention.
Ce que je veux souligner c'est en tout cas que nos propositions
sont le résultat du débat que nous avons effectué au sein de nos
sections; nos propositions représentent des indications de
caractère général, votées par nos organes, je crois qu'au delà des
suggestions que chacun de nous peut avoir à cet égard, il y a la
nécessité, de respecter la volonté exprimée librement par nos
adhérents et par nos organes.
Il s'agit de propositions au texte unifié qui a été présenté par
la Ie Commission; nous approuvons une partie de ce projet. Par
ailleur nous présenterons des amendements. Ce que je veux affirmer
c'est en tout cas notre disponibilité à la confrontation, notre
disponibilité à tenir en considération les suggestions et les
propositions qui seront présentées au cours du débat, parce que
nous croyons qu'il est important de faire tout le nécessaire sans
adopter une nouvelle loi électorale.
Le document de la Ie Commission est un document de synthèse. La
nécessité d'avoir 24 voix favorables nous oblige à avoir un texte
qui ne représente pas tout à fait le texte de départ des
différentes forces politiques, mais qui représente la synthèse des
ces diverses positions, qui représente la proposition aujourd'hui
possible. En effet, sans vouloir qualifier les différentes
positions comme progressistes ou conservatrices, je crois que le
jugement serait un peu superficiel, le thème est tellement
important, et les exemples que nous avons par rapport à
l'application des différents modes de scrutin sont là pour nous
démontrer que chaque mode de scrutin a des aspects positifs et des
aspects négatifs.
Je crois donc que nous devons faire attention à considérer comme
un élément de renouveau chaque proposition qui nous est présentée,
sans pouvoir en vérifier dans le concret quelle en est
l'implication. Il suffirait de reconsidérer (je pense à tous ceux
de ma génération) les propositions qui étaient à la mode en 1968,
et auxquelles nous avons tous en bonne foi cru, et de voir
aujourd'hui, avec un sens de recul, quel est l'effet de ces
propositions. Je ne veux pas l'affirmer dans un sens général, mais
en tant que jugement que chacun de nous aujourd'hui, après plus de
20 ans, porte sur ce même thème.
C'est donc pour ces raisons que je crois important, avant de
qualifier une proposition comme progressiste, avant d'accuser tous
ceux qui ne partagent pas certaines propositions d'être contraires
au renouveau et au changement, de réfléchir un instant et à la
rigueur d'avoir la volonté de se confronter, parce qu'aujourd'hui
l'alternative qui se pose à cette assemblée est une alternative
très simple. Et je ne veux non plus donner un jugement sur le
contenu; souvent l'on dit que la politique est l'art du possible.
Je crois que le Conseil régional aujourd'hui pourra vérifier le
bien-fondé de cette affirmation.
Nous sommes à l'échéance de cette législature; L'alternative qui
nous est posée est la suivante: ou nous approuvons des dispositions
concernant les prochaines élections régionales, en recueilliant les
24 voix nécessaires, au mois de juin prochain nous voterons avec
les vieilles dispositions. A cet effet, même s'il ne s'agit pas de
modifier complètement le système électoral, actuel je crois qu'une
confrontation entre les nouvelles et les vieilles dispositions nous
porte quand même à exprimer un jugement positif sur les nouvelles
dispositions, parce qu'elles représentent la seule possibilité pour
aboutir à un changement, le début d'un processus qui en tout cas ne
devra pas terminer aujourd'hui. C'est un premier pas vers des
modifications qui sont nécessaires.
Mais pour éviter d'être à la merci de certaines contraintes, je
crois que l'un des premiers pas que nous devons faire est de
modifier les dispositions actuelles. Et ce, tout en assurant le
maximum de représentativité aux forces politiques en essayant quand
même de simplifier le cadre politique, actuel afin d'empêcher une
fragmentation excessive des élus et la prolifération des groupes au
sein de l'assemblée régionale par l'introduction d'un mode de
scrutin qui d'une part peut permettre d'avoir une représentativité
réelle, mais qui d'autre part s'insère dans une logique favorisant
la dynamique de la concentration au détriment de celle actuellement
dominante de la fragmentation.
J'estime donc que cette alternative est une alternative
possible, quelqu'un l'a définie (je peux partager cette
affirmation) l'alternative minimale, mais c'est tout ce
qu'aujourd'hui offre la cuisine du Conseil régional.
Nous devons saisir cette possibilité parce que, en alternative
il y a, davantage la conservation de l'existant. Peut-être en
voulant tout modifier, en voulant tout changer, le résultat final
serait de ne rien toucher, de ne rien modifier. A cet égard les
notions de changement, de renouveau ou de conservation, auraient
pas toute la signification que nous sommes habitués à leur
attribuer.
Je crois qu'aujourd'hui le Conseil régional est appelé, avec
toutes les difficultés que nous connaissons, avec les positions
différentes qui sont exprimées par les groupes politiques
représentés au sein de cette assemblée, à donner un premier signal
de changement. Un petit signal sans doute mais je crois un petit
signal important, parce que c'est seulement avec ce petit signal et
donc avec le changement des règles actuelles que nous pourrons
déclencher par la suite le processus global des réformes
nécessaires de nos institutions.
Si dà atto che dalle ore 16,32 assume la Presidenza il
Vicepresidente Stévenin.
Presidente
Ha chiesto di parlare il Presidente del
Consiglio, Edoardo Bich, ne ha facoltà.
Bich (GM)
Per mozione d'ordine. C'è una consuetudine
per cui parlano un po' tutti i Gruppi, mentre qui ci sono dei
Gruppi taciturni; Gruppi che in altre circostanze e in altri tempi
erano una corale di canarini, adesso stanno assolutamente "a becco
chiuso". Non si può pretendere che a intervenire siano sempre i
Gruppi più piccoli, d'altronde già abbastanza compressi da questa
legge.
Solo per un
fair play
fra gentiluomini credo che ognuno
debba dire la sua posizione, se ritiene che vada detta, anziché far
parlare prima e sempre i singoli e poi dargli la mazzata. Adesso ha
parlato un rappresentante della maggioranza, per cui sarebbe
opportuno che prendesse la parola un rappresentante della
minoranza.
Presidente
Non credo ci sia nessuna possibilità di
obbligare i consiglieri a prendere la parola, tanto più che hanno
la possibilità di esprimersi al momento della discussione
dell'esame dell'articolato, nonché in seguito con la dichiarazione
di voto.
Insisto per l'ultima volta: se non c'è nessuno che chiede la
parola, chiudo la discussione generale.
Ha chiesto di parlare il Presidente Bich, ne ha facoltà.
Bich (GM)
Prendo io la parola, ormai a questo punto mi
hanno tirato per quei pochi capelli che ho... Il mio intervento
d'altronde sarà un intervento che può avere una valenza di tipo
politico, certamente, è un intervento che non va a cercare la
tecnica legislativa con cui è stata formulata la legge elettorale;
e non intendo tutto sommato neanche prendere la parola in modo
prevalente su questi oggetti che sono oggi in agenda e che
costituiscono il nuovo sistema elettorale, quindi il vaglio per
selezionare i membri di questa rispettabilissima assemblea. Prendo
invece la parola per fare brevemente la storia di quanto è successo
e per spiegare perché oggi la legge elettorale assume questa
connotazione così importante.
Di questa legge si è discusso tanto sui giornali, si sono
scritti articoli, si è innescato un dibattito, un intreccio molto
spumeggiante soprattutto in questi ultimi mesi, perché questa legge
elettorale è figlia di una crisi istituzionale profonda, di una
crisi dei partiti politici che ormai ha dato dei segnali di
perversa presenza ormai da parecchio tempo.
E' il sistema dei partiti, in sostanza, che viene messo in
discussione oggi e c'è una differenza fra il dibattito della Valle
d'Aosta, chiamiamola così, legale, che avviene in questo consesso,
della Valle d'Aosta eletta attraverso i sistemi che ben conosciamo,
e il dibattito di una Valle d'Aosta reale che invece scalpita al di
fuori di questa assemblea. Lo abbiamo visto in diverse assemblee
che sono state tenute da nuove formazioni, lo abbiamo sentito in
una campagna elettorale che ha messo nella massima evidenza il
problema della crisi della rappresentatività dei partiti.
E qui nessuno può tirarsi fuori, illustri colleghi, nessuno può
avere la spocchia di dire che da questa crisi dei partiti non sia
stato in qualche modo coinvolto; né io intendo venire qui con
atteggiamento francescano per dire che dei partiti non ne ho mai
sentito parlare, o che non ne ho mai condiviso i momenti di
prosperità, di gaudio, di speranza di queste formazioni, di questi
canali importantissimi che mettono in comunicazione la gente e le
istituzioni, e quindi non intendo chiamarmi fuori da una crisi che
tutto sommato è anche la mia crisi.
I partiti - e lo abbiamo visto in dibattiti furiosi tenuti in
questa sala - erano giunti ormai ad un punto di non ritorno,
soggiacevano ad una logica (che tutti hanno chiamato poi nello
stesso modo, con una semantica che ormai si è consolidata sui
giornali, in televisione) invasiva, per cui erano entrati non solo
nelle istituzioni ma in tutti i gangli vitali della vita civile.
Questo era avvenuto anche in Valle d'Aosta, dove si era ormai
avvertita la crisi e il punto di non ritorno.
Si era sparato a zero, ad esempio, sulla volontà dei partiti di
inserirsi come elemento indispensabile nella programmazione di
certi fatti di rilevanza notevole, come le olimpiadi. Perché i
partiti dovevano organizzare le olimpiadi? E si è discusso molto
qui due anni fa su questo, ci fu una crisi interna di alcuni
partiti. Perché i partiti dovevano stare all'interno delle
commissioni di concorso, cioè perché dovevano vagliare e
selezionare il personale delle pubbliche amministrazioni? E lo si è
capito anche questo, e all'interno di ciascuna formazione sono
cresciuti degli anticorpi, tanto che si è avuto un briciolo di
riforma, un primo avanzamento di una riforma in quella direzione,
cioè nella direzione di ritirare i partiti dall'istituzione, dai
punti decisionali nell'ambito delle amministrazioni pubbliche ma
anche della vita privata e civile. I partiti in qualche modo
dovevano entrare anche nella gestione della informazione, anzi, ne
erano un elemento essenziale, proprio, specifico, voluto, tenuto a
tutti i costi, perorato dai partiti. Insomma, un modo di pensare la
società che era partitocratico.
Si è fatta una campagna elettorale per le elezioni politiche e
la decantazione all'interno dei partiti si è fatta più veloce e più
consistente; si è visto che alcuni partiti hanno cominciato a dire
che questo modo di procedere non poteva essere più accettato. I
partiti hanno cominciato a dire alla opinione pubblica, in modo ben
differenziato per carità, che il sistema con cui si gestiva, si
catturava e si teneva il potere non poteva più, almeno in quella
logica, essere accettato.
Si era detto che il sistema elettorale della Valle d'Aosta,
sistema elettorale uninominale per l'elezione dei parlamentari, era
un punto molto importante e che era qualificante perché si potevano
scegliere gli uomini al di là degli schieramenti, al di là dei
partiti e delle loro connotazioni, al di là delle sigle; si
potevano scegliere i programmi senza togliersi da una logica del
"tutto va bene, purché prevalga il senso di appartenenza ad un
gruppo".
Si era detto che il sistema maggioritario era il miglior sistema
e su questo punto molti personaggi politici, importanti e
influenti, si erano schierati; si erano schierati su quella istanza
referendaria che tutti conosciamo e che in campo nazionale è stata
portata avanti dall'On. Segni e che qui ha avuto una legittimazione
da parte non solo del deputato e del senatore oggi in carica, ma
anche della gran parte dei consiglieri regionali presenti.
Ed ecco qui dunque la crisi che nasce e si crea anche
all'interno dei gruppi, perché a queste dichiarazioni generali, a
questa volontà politica generale che si palesava attraverso la
riduzione della influenza dei partiti, attraverso la regressione
del loro potere nei gangli vitali della società, e che aveva una
importante valenza nel sistema elettorale - si diceva che il
sistema elettorale uninominale era un elemento fondamentale
centrale per questo processo -, ebbene a queste dichiarazioni di
forte appartenenza, di forte patriottismo verso questo
schieramento, verse queste scelte, poi nella realtà dei fatti non è
successo un bel niente.
All'interno dei Gruppi politici si vede come si stanno
delineando le situazioni; qui c'erano dei consiglieri che si
riferivano direttamente a Mario Segni con amorosi sensi, degni del
miglior romanticismo letterario italiano: gente che viaggiava in
gruppo, scendeva a Roma, grandi abbracci a Mariotto, e che poi
viene qui e sottoscrive la legge elettorale che abbiamo qui oggi.
Ne ho viste partire qui certe "Cassandre" di alto livello culturale
in pullman a sentire le cose di Mario Segni, dicevano: "Noi siamo
segnani prima di tutto, siamo fortissimi", e adesso cosa
sottoscrivono? Sottoscrivono questo disegno di legge unificato
dalla commissione, una legge i cui contorni tecnici conosciamo
tutti, che però ci dà i risultati che sappiamo. E questo vuol dire
gabellare la gente.
Allora, muoversi in questo modo così contraddittorio è un atto
puramente propagandistico, non ha nessun altro senso; che senso ha
sposare il cartello Segni e poi arrivare a queste risoluzioni? Mi
ricordo l'infelice frase del segretario del PSI (che era il mio
partito) quando ci disse: "Tutti al mare", poi alcuni di noi non
andarono al mare, ma non andarono comunque a votare, fra i quali il
sottoscritto, credendo fideisticamente che quella fosse la
soluzione migliore, quindi lo dico con un senso di colpa, e oggi
queste stesse scelte si stanno legando così bene nei grossi gruppi
esistenti.
Questo asse incorruttibile, incontestabile, cementificato fra DC
e PSI, che governa il paese da parecchio tempo e di cui si è detto
moltissimo, è qua che si fa strada, ed è la logica, il pensiero
forte di continuare ad avere le mani libere per produrre un certo
tipo di alleanze, è quello di svincolarsi da ogni logica della
coalizione, quindi dalla continuità dell'azione di governo per
restare in una specie di empireo in cui tutto è possibile.
Questa è la logica che presiede alla formulazione della legge
elettorale che stiamo per votare. E' quindi una logica partitica,
sono i partiti che parlano, sono i vecchi partiti che parlano.
Peraltro le voci non sono poi così omogenee e all'interno dei
gruppi si cominciano a sentire i primi vagiti di una riforma
generale che vuole arrivare a prospettare soluzioni nuove.
Ho sentito con interesse l'intervento del collega Limonet, ho
sentito con interesse l'intervento della collega Monami, che è
coerente con quanto ha affermato il segretario del suo partito
sulla scelta dell'uninominale, e mi sembra coerente nelle
dichiarazioni generali di principio, per cui gli schieramenti, gli
uomini fanno aggio sui partiti, sulle formazioni politiche, mi
sembra che quindi ci siano anche le condizioni per un dibattito
serio. Ho sentito con molta attenzione l'intervento del collega
Rusci questa mattina, è stato un intervento appassionato che ha
voluto cogliere i mille significati di questa importante legge in
senso conservativo e prospettare qualcosa di nuovo, lo ha fatto con
la massima chiarezza, io gliene rendo merito e su questi argomenti
posso dire che noi ci siamo, per cui la nostra convergenza su
questa volontà politica, su questo obiettivo, ci può essere.
Il sistema maggioritario è in questo momento il solo sistema
adatto per poter superare la frammentazione, è il vero sistema per
poter superare la frammentazione, è l'unico sistema che dia la
prospettiva della continuità di governo. Ma sono argomenti che
ormai abbiamo ampiamente sviscerato, che ormai sono chiari a tutti;
sta di fatto che la montagna ha partorito il topolino e che ci si
aspettava molto di più.
Ci aspettavamo molto di più dai colleghi dell'Union Valdôtaine,
che è il partito di maggioranza relativa e che insieme a noi ha
svolto un'azione molto forte, soprattutto per le elezioni politiche
del 5-6 aprile scorso, nell'indirizzo di ritirare la presenza un
po' perversa degli apparati di partito. Siamo andati in giro a
sostenere queste tesi, le abbiamo sostenute con il plauso dei
cittadini e alla fine l'elettorato ci ha premiato, ci ha sostenuto,
e dispiace che alla fine sia prevalsa all'interno del movimento di
maggioranza relativa la tesi invece del cambiare il meno
possibile.
Sappiamo però che all'interno dell'Union Valdôtaine ci sono
fermenti molto attivi per il cambiamento e lo stesso intervento del
collega Viérin lascia delle porte aperte, ci fa capire che questa
legge può essere modificata, che questo forse è l'unico
denominatore comune possibile forse per consolidare un risultato,
per portare a casa un risultato sulla legge elettorale, ma che ci
possono essere delle importanti modificazioni.
Tutto questo però sul risultato di oggi non può stimolare il
nostro consenso, quindi la posizione della nostra formazione è una
posizione di critica nei confronti di questo tipo di legge. Avremmo
magari accettato, e questo lo abbiamo anche scritto sulle proposte
eventuali, un possibile compromesso, ma un compromesso ad un
livello molto più elevato, con un
mix
di maggioritario molto
più alto, con una garanzia di continuità dei governi e degli
schieramenti maggioritari che andasse molto al di là di quello che
salta fuori da questa pastetta di legge. Pertanto il nostro voto
non può essere un voto positivo.
Non solo non può essere un voto positivo, ma riteniamo che la
proposta fatta dal Consigliere Rusci, cioè quella di innescare un
referendum abrogativo, sia la più corretta su questo argomento, che
è un argomento profondamente discriminante fra il vecchio e il
nuovo. Mi riferisco a due fra le varie discriminanti in materia
elettorale: il vecchio è la proporzionale, la proporzionale pura o
corretta secondo chi vuol stare dentro comunque e sempre nella
stanza dei bottoni e il nuovo che viene fuori da un sistema
maggioritario.
Se su questo vogliamo misurarci, penso che il modo migliore sia
quello di aderire ad un referendum ed è un fatto profondamente
democratico, che lascia in piedi tutte le opportunità di poterci
rivolgere alla popolazione. Non è, come si è voluto far credere, il
senso della conservazione che ci fa andare in questa direzione; il
senso della conservazione ci avrebbe fatto pensare ad una
proporzionale assoluta, continua, pura, al mantenimento di questo
sistema; in verità si capisce molto bene (altri lo hanno detto
meglio di me) che con questo testo di legge si vuole evitare il
nuovo ponendo i due filtri penalizzanti (ma non li vedo poi così
penalizzanti), quello delle 500 firme per accedere al vaglio
dell'elettorato e quello del quorum per il conseguimento del
quoziente pieno per essere presenti in Consiglio.
Ci sembra che la spinta politica verso queste soluzioni sia una
spinta politica debole, chi le ha volute le vuole solo come atto di
rancore e di dissuasione nei confronti di forze politiche che
stanno emergendo; non mi sento toccato da questi aspetti, spero che
il Consiglio possa tener conto di soluzioni meno punitive, ne
abbiamo proposte ed io ho proposto degli emendamenti, che vanno
nella direzione del meno punitivo. Non tocchiamo il quorum, se
vogliamo la sfida del quorum, accettiamo la sfida del quorum, mi
sembra invece una sfida ridicola da un lato e perversa dall'altro
perché, se è attuata su larga scala, non potrebbe altro che
agevolare ulteriormente le grandi forze, quella della raccolta
delle firme.
Gli emendamenti li ho presentati, perché vanno presentati prima
del termine della discussione generale; non hanno il minimo
significato di scalfire, neppure lontanamente, la proposta generale
di un sistema maggioritario, vogliono solo adattarsi ed accodarsi
alla proposta che così viene presentata, sapendo che su questa
proposta c'è la convergenza delle più grandi forze. Se se ne vuole
tener conto, se ne tenga conto; se non se ne vuole tener conto, la
cosa non è che ci metta nelle condizioni di non poter più
proseguire la nostra azione politica.
Non ho altro da aggiungere, se non dire che abbiamo mancato una
occasione (ma questo lo hanno detto in tanti) e che tutto poteva
essere fatto con una maggiore originalità; ho l'impressione che
perfino la bicamerale di De Mita e dei personaggi che tutti
conosciamo partorirà qualcosa di molto più originale, valido ed
accettabile di quanto non sia questo sistema.
Questo è il mantenimento degli appartenenti a questo gruppo di
"badoche"
, che accettano questa festa e non gradiscono nuovi
inviti; non c'è altro. Tutto si chiude in questa logica politica.
Non molleremo certamente la presa, cercheremo di muoverci
organizzandoci, faremo quanto è necessario per ristabilire e per
portare avanti le nostre posizioni.
Non ho nient'altro da aggiungere, spero di aver creato un po' di
effervescenza, di aver buttato qualche sasso nello stagno, quindi
sto aspettando che sparino i grossi calibri; però, se i grossi
calibri sono quelli che ho sentito un momento fa protestare, per
carità, mi sembra che più che grossi calibri siano piccoli razzi di
segnalazione.
Non ho altro da dire, ringrazio il Presidente per avermi dato la
parola così tempestivamente.
Presidente
Ha chiesto di parlare il Consigliere
Maquignaz, ne ha facoltà.
Maquignaz (GM)
Ho pienamente condiviso l'intervento
del Consigliere Bich e credo che lo potrei sottoscrivere
interamente, perché il progetto di riforma della legge per
l'elezione del Consiglio regionale è una proposta scarsamente
innovativa ed esprime semplicemente la volontà di immobilismo e di
conservazione delle forze politiche che l'hanno presentata.
Si è voluto mantenere il vecchio sistema con poche varianti, di
cui l'unica un po' rilevante sembra essere quella che riguarda la
soglia minima di voti per avere diritto ad un seggio. Così, si dice
da parte della intellighenzia in materia elettorale, i piccoli
partiti e movimenti se ne dovranno andare, e la cosa potrebbe da un
certo punto di vista andare bene, perché in qualche modo bisognerà
pur stabilire un minimo per entrare in Consiglio regionale; ma non
è questo il punto. La cosa grave sta nel fatto che le minoranze
politiche in questo modo dovranno assistere al trasferimento dei
loro voti nel calderone dei grandi partiti, che sono considerati i
principali responsabili della degenerazione dell'intero sistema
politico e della disaffezione della gente nei confronti della
politica.
Ed è proprio questo il punto dolente, perché in tal modo questo
progetto di riforma risulta peggiore dell'attuale sistema, e se
approvato servirà soltanto ad arginare il dissesto delle forze che
lo hanno proposto e non certo, come si vuol far credere, a
semplificare il panorama politico.
Questo progetto di riforma tende a perpetuare gli aspetti
negativi del sistema esistente, e non tiene in nessun conto lo
spirito che emerge in tutta la comunità, soprattutto in quella che
poco si occupa di politica, non tiene in nessun conto (come stamani
ricordavo) delle esigenze della gente, dei comuni e delle comunità
montane.
Lo spirito nuovo che emerge in modo evidente, non solo in Valle
ma anche in gran parte d'Italia, nasce a nostro avviso
essenzialmente nella coscienza collettiva dalla necessità e volontà
di limitare il ruolo dei partiti, sempre di più slegati dai bisogni
reali della gente e sempre di più impegnati in feroci conflitti
interni per il mantenimento del potere. In altri termini la
comunità ha percepito l'esigenza di rivalutare il ruolo dell'uomo
legato alla gente e slegato dal partito.
In questo modo si spiega il successo della Liste Vallée d'Aoste,
che era una lista di coalizione ancorata al raggiungimento di
obiettivi reali e sostenuta e guidata da uomini liberi. Da queste
considerazioni nasce l'esigenza, nell'ambito di una riforma molto
più ampia che deve coinvolgere comuni e comunità montane, di
modificare radicalmente il sistema elettorale.
Il movimento Valle d'Aosta proponeva, ma ci rendiamo conto dei
nostri limiti, propone comunque una riforma elettorale fondata sul
principio della rappresentanza attraverso la creazione di collegi,
che potrebbero coincidere con le comunità montane, ed anche nella
eventualità che questa proposta fosse stata accettata, con
comprensori più ampi da definire.
Questa soluzione ci garantirebbe da una parte una più corretta
rappresentanza delle aree periferiche e montane, dall'altra
consentirebbe la valorizzazione degli uomini maggiormente legati
alle realtà locali. In questa ottica avrebbe allora avuto anche
significato l'elezione diretta del Presidente della Giunta e la
nomina di Assessori tecnici, ed anche la comunità Walser avrebbe
trovato un suo spazio. In tal modo in Consiglio regionale si
sarebbero create maggioranze reali e non di partito, maggioranze
sui singoli problemi.
Il Presidente della Giunta avrebbe garantito la unità della
Regione e la efficienza amministrativa coadiuvato dal lavoro, se
vogliamo anche, di Assessori tecnici. Al Consiglio sarebbe rimasto
il ruolo - che tutti richiamano - di legiferare, con la garanzia di
essere l'espressione della intera comunità valdostana. Anche i
partiti e i movimenti in questa ottica avrebbero svolto un ruolo di
indirizzo e di equilibrio.
Mi rendo conto purtroppo che tale proposta non ha trovato il
consenso delle forze politiche; non dimentichiamo però che, come ha
ricordato stamani il Consigliere Rusci, sarà pur sempre possibile
trovare delle soluzioni differenti. Non basta dire no alla gente,
non basta non consultare e rifiutarsi di consultare le comunità
montane ed i comuni, dobbiamo sentire la gente, ed allora noi
chiederemo un referendum abrogativo della legge qualora questa
venga approvata. Staremo a vedere da quale parte sta la gente: se
dalla parte dell'attuale maggioranza o se dalla parte di chi
sostiene un sistema, che è quello maggioritario e che è legato alle
esigenze della gente.
A questo punto proponiamo una mediazione, anche se crediamo che
le mediazioni in questo momento, tenuto conto anche dell'atmosfera
elettorale che si respira in questo Consiglio, interessi a ben
poche persone, ma noi la proponiamo comunque. La mediazione a cui
noi guardiamo è rappresentata da una riforma, che ha come punto di
partenza non gli accordi di partito per farsi eleggere, ma
coalizioni di ampio respiro da governare. Questa era anche la
filosofia della coalizione Valle d'Aosta, ancora viva, a meno che
qualcuno non la voglia considerare sepolta, e allora lo dichiari
apertamente assumendosene la responsabilità.
Evidentemente quando si parla di coalizioni, si deve prendere in
considerazione il sistema maggioritario, sul quale siamo
disponibili a confrontarci, perché ripeto che il sistema
maggioritario è quello che può rappresentare un'autentica
rivoluzione in materia elettorale ed è quello che è più vicino alle
esigenze della gente. Si è avuto però l'impressione che l'opinione
della gente conti ben poco, anzi negli ultimi tempi si è fatto
l'esatto contrario. Basti pensare ai due ribaltoni del giugno del
1990 e del giugno 1992; questi hanno prodotto effetti negativi
nella comunità civile. Al primo ribaltone la gente si era
ribellata, rivalutando l'esperienza della stabilità autonomistica e
premiando una coalizione che ha operato un recupero di credibilità
della politica e rilanciato una nuova tensione ideale.
Ecco perché a nostro avviso la logica dei movimenti e delle
coalizioni deve prevalere su quella dei partiti e delle loro
confusioni. Il secondo ribaltone ha mostrato che quella coalizione
non è stata sufficiente a far maturare un reale e coerente
cambiamento. Per alcuni le coalizioni autonomistiche sembrano
essere concepite essenzialmente in via strumentale: quando la
coalizione serve, viene usata, quando non serve più, la si butta a
mare e magari insieme alla coalizione si buttano a mare anche gli
uomini che l'hanno sostenuta. Ne prendiamo atto e ce ne
ricorderemo.
L'attuale legge elettorale è il frutto di questa mentalità, che
mira unicamente a garantire spazi proporzionali di potere. Bisogna
dire che non stupisce il fatto che questa logica venga fatta
propria dai partiti nazionali, anche se per la verità nel PDS su
questi argomenti è emersa una particolare sensibilità, ben
evidenziata questa mattina nell'intervento del Consigliere Cristina
Monami.
Stupisce e lascia un po' perplessi invece l'atteggiamento dei
colleghi dell'Union Valdôtaine, che sembrano aver rinunciato in
questo modo alle battaglie di coalizione, alle battaglie
movimentistiche, ancorate a problemi concreti e ad idealità ben
precise.
Ma non voglio entrare nelle questioni dell'Union Valdôtaine,
desidero solo rilevare che si è perduta ancora una volta una
occasione storica per iniziare una forte politica autonomistica,
coinvolgente, nuova ed in sintonia con le aspirazioni della gente.
Si è perduta, ancora una volta, una occasione per rilanciare una
coalizione autonomistica forte, con obiettivi precisi e di largo
respiro. Noi del movimento Valle d'Aosta ne siamo molto
dispiaciuti, ne prendiamo atto, vi diciamo soltanto che l'Union
Valdôtaine della nostra gente è quella della Liste Vallée d'Aoste,
che voi state cercando di uccidere.
Presidente
Ha chiesto di parlare il Consigliere
Martin, ne ha facoltà.
Martin (ADP)
Molti consiglieri che mi hanno preceduto
quest'oggi nel dibattito hanno già ricordato come la legge
costituzionale n. 3 del 12 aprile 1989 abbia attribuito al
Consiglio regionale della Valle d'Aosta la potestà legislativa in
ordine all'elezione del Consiglio.
Questa legge ha anche previsto che, per potersi dotare di una
propria legge elettorale, il Consiglio regionale la debba approvare
con i due terzi dei propri componenti, ossia con 24 voti. Si tratta
certamente di un indice di ampio consenso politico.
Non so se oggi in questa assemblea ci sarà la possibilità di
racimolare perlomeno 24 voti per produrre una legge elettorale, ho
l'impressione che questo risulti quanto mai difficile, considerate
le posizioni che sono state espresse dai diversi gruppi politici in
quest'aula quest'oggi e considerate le stesse posizioni che molte
forze politiche hanno espresso sia in commissione che in altre sedi
con i propri organi ufficiali.
Al di là di questo, ho l'impressione però che oggi il Consiglio
regionale della Valle d'Aosta stia perdendo comunque una grande
occasione. La perderà nel caso non fosse in grado di produrre una
legge elettorale anche con una pur minima maggioranza; la perderà
comunque perché su un tema di questo genere, che non deve essere
patrimonio di una maggioranza o di una opposizione, ma deve essere
patrimonio dell'intero Consiglio regionale in quanto rappresentante
della comunità valdostana, ebbene su un tema di questo genere a mio
avviso non è sufficiente mettere insieme 24 voti, ma occorre un
consenso molto più ampio, che in questa assemblea mi pare di capire
non ci sia.
Ci vuole un consenso che vada oltre questa assemblea, ci vuole
il consenso della gente, ed ho l'impressione che questo, per molti
motivi che già sono stati detti da chi mi ha preceduto, non sia
assolutamente avvenuto.
L'impressione è che talune forze politiche abbiano pensato e
proposto una legge elettorale non tanto in funzione dei reali
interessi della nostra comunità, non tanto in funzione di
aspettative che si manifestano con sempre maggiore intensità, non
tanto in funzione di nuove regole politiche che tutti invocano e
che dovrebbero tradursi nella reale possibilità da parte del
cittadino di vedere realizzati i programmi per cui si è espresso,
il formarsi delle maggioranze in cui ha creduto, l'assunzione di
responsabilità da parte degli uomini per cui ha votato;
l'impressione è che in talune forze politiche, con l'alibi di una
arrière-pensée
sul sistema maggioritario, si voglia tutelare
interessi contingenti della propria forza politica, cambiando il
meno possibile, cambiando solo quel poco che va a proprio
vantaggio, nel tentativo di immobilizzare gli alleati e di
eliminare possibili concorrenti.
Di questo in effetti si tratta, non di una riforma elettorale
vera e propria, ma di un piccolo maquillage. Infatti le grandi
proposte che si fanno sono di passare da due giorni di votazione ad
un giorno di votazione, di rivedere il numero di preferenze, di
inserire l'elettorato attivo e passivo, di vedere di aumentare un
po' di firme e di mettere uno sbarramento per le liste più
piccole.
Si assiste allo stesso spettacolo, che non è certo decoroso, che
a livello centrale viene offerto dalla commissione bicamerale, fra
i partiti tradizionali, che difendono strenuamente il vecchio
regime, e le forze innovatrici - fra le quali voglio inserire anche
l'On. Caveri che, pur in antitesi con il suo movimento, ha difeso
il sistema uninominale - che, passando trasversalmente attraverso i
partiti tradizionali, cercano di cambiare le regole del gioco. Un
gioco che è difficile da cambiare perché la regola del cambiamento
è viziata da un errore di fondo. L'errore di fondo sta nel fatto
che la legge elettorale non dovrebbe essere fatta dal Parlamento
per quanto riguarda la legge nazionale, o dal Consiglio regionale
per quanto riguarda la legge della Valle d'Aosta, non dovrebbe
essere fatta cioè da coloro che sono interessati alla vicenda, che
possono trarre o meno vantaggi, che possono addirittura scomparire
politicamente con un sistema piuttosto che con un altro.
La legge elettorale, essendo la pietra miliare della democrazia,
lo strumento attraverso il quale il popolo esercita
democraticamente il suo diritto, deve essere fatta dal popolo, da
colui che ne è il vero e unico tutore.
Ma tant'è, oggi non è possibile, tramite un referendum
propositivo, fare tutto ciò, è possibile soltanto un referendum
abrogativo. Ho sentito lanciare da quest'aula degli appelli verso
la possibilità di indire un referendum abrogativo nel caso che
questa legge passi, posso dichiarare fin da ora la nostra
disponibilità perché, quando si tratta di referendum, noi siamo
sempre stati disponibili: quando il popolo può esprimersi, è sempre
bene che lo faccia in quanto strumento di democrazia.
Non essendoci però la possibilità a tutt'oggi di poter
consultare direttamente la popolazione su questo argomento, penso
che si debba cercare di fare comunque del nostro meglio per
interpretare nella maniera più corretta possibile la volontà del
cittadino. E' quello che il nostro Gruppo ha cercato di fare,
portando il suo contributo di idee, per dare delle risposte alle
richieste che il paese reale rivolge al paese legale, e soprattutto
per far sì che queste due componenti della nostra società non si
distacchino ulteriormente, con il pericolo di non potersi più
ricongiungere e di mettere quindi a repentaglio l'esistenza stessa
della nostra democrazia.
Ritengo che una legge elettorale, per essere efficace, deve
essere adatta al periodo storico a cui si riferisce; non ci sono
quindi a mio avviso leggi elettorali eterne, e non vi è nulla di
strano se si ritiene di cambiare un metodo elettorale in vigore da
tanto tempo. Così come riconosco che l'attuale metodo, basato sulla
rappresentanza proporzionale, abbia avuto indubbiamente dei meriti
fino ad oggi, con altrettanta franchezza mi sento di dire che
questo metodo oggi è superato. Oggi non si possono più
rappresentare forze politiche che, a parte la diversa
denominazione, non hanno altre differenze, così come non si possono
difendere interessi particolari che trovano molto spesso il loro
spazio in liste corporative; oggi a mio avviso si devono
rappresentare le aree politiche e di pensiero che si manifestano
con una rivalutazione delle persone, con una particolare attenzione
ai programmi rispetto alle forze politiche e alle formule
politiche, con la consapevolezza che deve essere indicato
chiaramente chi governa e chi fa l'opposizione, con la possibilità
di una alternanza governativa e quindi con la possibilità di
premiare chi lo merita e di punire chi non mantiene le
promesse.
Questo è quello che a mio avviso oggi la gente chiede al mondo
politico, questo è quello che il mondo politico deve saper dare
alla gente se vuole riconquistare un po' di credibilità.
Un recente sondaggio effettuato da un noto settimanale,
"Panorama", ci informa che quasi il 95 per cento delle persone
intervistate si sono espresse contro l'attuale metodo
proporzionale; si tratta di un sondaggio fatto in tutta Italia, non
so se ci sono degli intervistati anche in Valle d'Aosta, ma ho
l'impressione che su questo argomento quello che si pensa in Valle
d'Aosta sia molto vicino a quanto emerge dal sondaggio.
D'altronde è un metodo quello del maggioritario, o delle liste
contrapposte, che è ormai affermato in tutti i paesi più progrediti
d'Europa: basti vedere la Francia, la Germania, l'Inghilterra, dove
due grandi coalizioni si confrontano, chi vince governa e chi perde
fa l'opposizione. E non è forse questo che è successo anche
recentemente in uno dei più grandi paesi democratici di questa
terra, gli Stati Uniti, dove fino a circa un anno e mezzo fa un
presidente poteva contare su circa il 90 per cento del consenso
elettorale e circa un mese e mezzo fa è andato alle urne ed ha
perso le elezioni per i poco brillanti risultati che la sua
amministrazione aveva ottenuto in politica interna ed in campo
economico? Ecco le grandi trasformazioni che possono avvenire con
un sistema di questo genere.
Per rendere possibile anche da noi quello che in maniera direi
perfetta avviene in paesi molto più progrediti del nostro, e contro
i nostri stessi interessi probabilmente ma per quelli più generali
della comunità valdostana, noi proponiamo il sistema maggioritario,
un sistema collaudato da sempre in tutti i comuni della nostra
Regione, eccetto il comune di Aosta, naturalmente con alcune
correzioni.
Pensiamo che sia giusto che la maggioranza possa godere di un
governo stabile, ma che l'opposizione abbia altrettanto il diritto
di essere quanto mai forte per poter sollecitare e controllare la
stessa maggioranza. Proponiamo quindi che chi vince le elezioni
possa accaparrarsi il 60 per cento dei seggi, quindi 21 seggi nel
nostro caso, e che gli altri 14 vadano alla seconda lista. E' in
questo senso che presenterò degli emendamenti, che ho preparato
insieme ai colleghi Maquignaz, Bich, Rusci e Lavoyer, che tendono a
presentare una legge di tipo elettorale con il sistema
maggioritario.
Si dà atto che dalle ore 17,29 assume la Presidenza il
Vicepresidente Trione.
Presidente
Ha chiesto la parola il Consigliere
Mostacchi, ne ha facoltà.
Mostacchi (UV)
Sarò molto breve, come è nel mio stile,
in quanto non voglio togliere del tempo neanche ai consiglieri che
sono molto più brillanti, e forse anche più capaci ad esprimere i
loro pensieri da portare nel dibattito in questo Consiglio.
Il tema del giorno è quello delle riforme istituzionali; si
sente parlare di autoconservazione, di rifiuto del nuovo, si sente
dire tutto e il contrario di tutto, si sente dire che c'è mancanza
di coraggio, si sentono dire moltissime cose. Insomma penso che
rimane da citare, per quanto riguarda il coraggio, Maria Teresa di
Calcutta e poi li abbiamo citati tutti.
I rischi che ingenera la lotta per la riforma delle istituzioni
e del sistema elettorale, momenti ben diversi fra loro e che molti
tendono a confondere, sono diversi ed anche difficili da
intravedere nella loro essenza. Innanzitutto la confusione fra fine
e mezzo, fra strumento e obiettivo; le modifiche che, sotto la
spinta di una opinione pubblica sempre più delusa ma allo stesso
tempo combattiva, ci si accinge ad apportare al sistema sono
infatti strumenti per ottenere lo scopo irrinunciabile per fare
della politica la corretta gestione della cosa pubblica.
Se esiste davvero la volontà di arrivare a tanto, ebbene non
dovrebbe essere impossibile - difficile, questo sì, ma le
difficoltà si superano - giungere ad apportare quelle varianti rese
utili e necessarie sia dal fatto che molte delle regole risalenti a
più di quarant'anni fa sono superate dalla evoluzione dei tempi,
mai rapidi come in questo scorcio di secolo, sia dalla
degenerazione dell'apparato, che tramite certi personaggi governa,
anzi malgoverna lo stato in tutte le sue diramazioni.
Necessario ed utile non vuol dire indispensabile; indispensabile
invece è la sostituzione dei personaggi di primo piano che
gestiscono le istituzioni, personaggi di vertice, che fanno parte
di tutti i poteri dello stato: legislativo, esecutivo e
giudiziario.
Se a condurre il processo di riforma sono gli stessi uomini che
hanno contribuito allo sfascio, cui siamo costretti ad assistere,
non c'è alcuna speranza, ma solo una tragicomica presa in giro, e
gli esempi si sprecano. Quali garanzie possono dare di effettiva
volontà di cambiare la sostanza delle cose se, come stiamo
assistendo di questi tempi, questi personaggi (non sto a citarli in
quanto tutti li conosciamo) stanno mettendo in scena il teatro
dell'assurdo? Stanno tentando di scaricare le proprie colpe, le
proprie responsabilità, le proprie incapacità su fantomatiche
carenze e difetti di leggi ed istituzioni.
Questo atteggiamento non è altro che una turlupinatura ai
cittadini, un approfittare della loro pazienza e del loro senso di
responsabilità, un insulto alla loro intelligenza. Tutto questo
viene da esso subdolamente e spudoratamente definito "ridare potere
ai cittadini".
Chiedo: quanto i cittadini hanno avuto il potere, quando gli è
stato tolto? In realtà ci accorgiamo sempre più, giorno dopo
giorno, che se non scompaiono dalla scena politica quei personaggi
che hanno dominato da maggioranze e da opposizioni di comodo il
paese nel dopoguerra, la situazione non si sbloccherà.
Non si tratta, come furbescamente ha detto Spadolini, di
confondere il rinnovamento con il giovanilismo, ma di capacità di
ogni partito e di ogni associazione che opera nel sociale di far
pulizia al proprio interno emarginando definitivamente, e non
collocandole momentaneamente a riposo, quelle figure che definire
compromesse è dir poco.
Numericamente tali figure non sono tante, anche se tanti sono i
guasti che hanno provocato, anche se tanti sono gli intrecci di
potere palese ed occulto che le legano ai gangli vitali del paese.
Non esiste alternativa, dobbiamo convincercene così come ne è
convinta la gente; o meglio le alternative ci sono, ma consistono
in una rivoluzione o - se il termine può apparire grande - in un
sommovimento, che può portare a conseguenze disastrose in un
progredire delle divisioni, dell'odio, della intolleranza, della
violenza, della illegalità.
Dicevo in apertura che le riforme istituzionali e la legge
elettorale sono cose ben diverse; non credo sia il caso di
chiarirne le differenze, perché chi le vuole vedere non ha
difficoltà alcuna.
Fermiamoci alla nuova legge elettorale, che è quella che questo
Consiglio dovrà esaminare. Anche in questo caso vale l'osservazione
di prima, ovvero della volontà di consentire tramite un diverso
metodo elettorale (che non vuol dire stravolgere il sistema, ma
porre i correttivi utili e necessari) un vero esercizio della
democrazia nella garanzia del pluralismo, nel rispetto delle
particolarità di ogni partito o movimento, nella chiarezza dei
rapporti e delle intese fra di esse, dei programmi che ne
scaturiscono.
Se abbiamo questa volontà, dobbiamo procedere pertanto ad
approvare il sistema elettorale proporzionale corretto, come
previsto dal disegno di legge predisposto dalla I Commissione, che
giunge oggi in Consiglio dopo una travagliata gestazione.
La cosa peggiore sarebbe non fare nulla; la ristrettezza dei
tempi a nostra disposizione rende palese questo pericolo. Facciamo
sì che in questo Consiglio non si reciti il teatrino della
politica, ma si svolga una seria rappresentazione dei veri problemi
che è nostro impegno contribuire a risolvere.
Si dà atto che dalle ore 17,40 riassume la Presidenza il
Presidente Bich.
Presidente
Ha chiesto di parlare il Consigliere
Milanesio, ne ha facoltà.
Milanesio (PSI)
Forse la legge elettorale che questa
sera (e probabilmente anche domani) ci stiamo accingendo a
discutere, è stata caricata di significati che vanno ben al di là
di quello che una legge elettorale può e deve contenere. E' la
prima sottolineatura che mi sento di fare, perché oggi ho sentito
interventi di molti colleghi, interventi apprezzabili, pregevoli,
centrati, ma che secondo me hanno un difetto, cioè non si
riferiscono se non in modo marginale, marginalissimo, alla legge
elettorale.
Voglio ricordare che qui stiamo discutendo una proposta di legge
elettorale, scaturita dalla fusione di due proposte, in una
situazione che pone dei vincoli molto precisi: non siamo in
presenza di una decisione che può avvenire con una maggioranza
semplice di questo consiglio, vale a dire 18 voti su 35 consiglieri
assegnati; sappiamo e lo sapevamo fin dall'inizio che per poter
legiferare questo Consiglio ha bisogno di un consenso ampio che è
quello dei 24 voti. Questo è il primo punto sul quale occorre
riflettere. In secondo luogo si tratta, se lo riterrà opportuno il
Consiglio, di modificare la legge elettorale.
Capite che quasi tutti gli altri aspetti che sono stati
illustrati con passione e anche credo con convinzione da parte di
molti consiglieri, richiedono modifiche o dello statuto o di leggi
dello stato, su cui la nostra Regione non ha competenza alcuna.
E' vero che quando abbiamo affrontato la materia elettorale in
commissione, lo abbiamo fatto sulla scorta di un ordine del giorno
del Consiglio regionale che dava mandato alla Commissione di
occuparsi della legge elettorale e delle possibili riforme
istituzionali.
E' vero anche che abbiamo mescolato le due cose, perché le cose
sono mescolate, possono essere mescolate in realtà, ma è anche vero
che poi abbiamo capito che, se continuavamo a mescolarle, non
saremmo usciti dal pantano, ci saremmo impantanati. A parte che ho
la sensazione che comunque anche sulla legge elettorale, visto che
le opinioni continuano ad essere molte, continuano ad essere
difformi, non si sa quale sarà poi il risultato di questo Consiglio
regionale.
Non sono qui per dire che se non passa una legge elettorale, ci
sarà il diluvio, però, cari colleghi consiglieri, una cosa è certa:
è la prima volta che il Consiglio regionale della Valle d'Aosta
discute della sua legge elettorale e sarebbe anche abbastanza
deprimente che questo Consiglio si chiudesse con una non decisione,
cioè si chiudesse con un nulla di fatto, con una dichiarazione di
impotenza. Questo credo nuocerebbe all'istituto regionalista,
nuocerebbe alla nostra autonomia, nuocerebbe alla credibilità delle
forze politiche nel loro complesso, quindi è al buon senso che
dobbiamo fare riferimento. L'altra raccomandazione che si può fare
è solo questa.
Il Consigliere Rusci ha detto stamani che ci vuole uno sforzo di
fantasia; ma di fantasia ne abbiamo avuta anche troppa, basta
vedere tutte le proposte di legge, gli emendamenti presentati, le
discussioni che le hanno accompagnate. Non è mancata la fantasia, è
mancato quello che si può definire il centro politico per
raggiungere un accordo che fosse tale da consentire a tutti di
ravvisarsi compiutamente in una soluzione di legge elettorale.
Pare che questa soddisfazione da parte di tutti non ci sia, pare
che questa soddisfazione possa essere contenuta in livelli minimi
di apprezzamento per alcuni, maggiori per altri, ma comunque non
totali per nessuno. Ma proprio questo era lo spirito del
legislatore, quando ha previsto che ci volevano 24 voti per far
passare una legge elettorale, altrimenti qui con una maggioranza
molto minore e molto risicata, una o due forze politiche si
sarebbero ritagliate a misura una legge elettorale.
Intanto, cominciamo a vedere cosa appartiene ad una legge
elettorale e cosa non dovrebbe appartenerle. Ho sentito parlare di
incompatibilità e di ineleggibilità, se ne parlerà ancora, so che
sono annunciati degli emendamenti; ricordo, colleghi consiglieri,
che su questo aspetto c'è un ordine del giorno del Consiglio
regionale, votato alla unanimità, che chiedeva alla I Commissione
di dare uno sbocco di carattere normativo a questo principio: non è
stato ritenuto possibile introdurre questi due concetti
contestualmente nella legge elettorale.
Abbiamo visto che in altre Regioni, dove solo si è inserito il
concetto della incompatibilità (e si è inserito anche in corso
d'opera, cambiando cioè le regole del gioco mentre si giocava), è
venuto fuori un pasticcio terribile per cui, fermo restando che per
quello che mi riguarda personalmente sono favorevole al principio
della ineleggibilità e della incompatibilità, anche per
impossibilità per quel che ci riguarda a contenerli entrambi in
questa legge, sono pronto ad accettare l'invito che forse qualcuno,
larvatamente o meno, ha rivolto ai consiglieri, di farne oggetto di
iniziative separate ed immediate.
Non ho nessuna difficoltà, per quello che rappresento per il mio
gruppo consiliare, a sostenere questa tesi, che è una tesi che ci è
cara, che ci vedrà in prima fila, ma noi riteniamo che questa tesi
non possa e non debba essere sostenuta nella legge elettorale che
si discute.
Si è parlato da parte di qualcuno di elezione diretta del
Presidente della Giunta; è una vecchia idea anche del PSI, non solo
del PSI, in Valle d'Aosta, per cui siamo disponibili anche su
questo aspetto a cercare quelle convergenze e quelle iniziative che
possano rendere praticabile questa soluzione. Voglio ricordare che
però una soluzione di questo tipo comporta la modifica del nostro
statuto; qualunque modifica della composizione del Governo
regionale in qualche modo comporta una modifica del nostro statuto,
quindi è ad altre iniziative, sempre possibili, anche adesso, che
ci si può rivolgere, con leggi di iniziativa regionale ma di ambito
di competenza statale.
Quindi io rispondo a quei consiglieri che si sono lamentati che
questa legge non conteneva queste caratteristiche, che, per quel
che ci riguarda, noi socialisti siamo pronti a farne oggetto di
iniziative immediate e concrete nelle sedi che possono produrre dei
risultati, altrimenti qui avremmo solo agitato lo stendardo delle
grandi riforme senza poi poterle fare. E quindi è non tanto ad uno
sforzo di fantasia, quanto ad uno sforzo di concretezza che
dobbiamo cercare di fare riferimento.
Ho visto aleggiare anche una specie di spirito del tipo noi
vogliamo tutto e subito, si è persa una occasione storica, potevamo
fare tutto, in realtà è la montagna che partorisce il topolino, non
facciamo niente, eccetera. Intanto non mi sembra corretto cercare
di dividere questo Consiglio fra innovatori e restauratori, io
comunque non accetto la collocazione fra i restauratori, non ho
proprio niente da restaurare in questo Consiglio: né un potere che
il nostro partito non ha mai avuto, né poteri che potremmo
inseguire chissà in base a quali fantasie.
Non penso di potermi assolutamente iscrivere tra quelli che
vengono definiti aprioristicamente degli innovatori. Qui vorrei
citare Berlinguer, una volta tanto, quando disse che entro certi
limiti lui poteva essere un conservatore fra gli innovatori; noi
crediamo che il sistema elettorale proporzionale che è vigente
nella nostra Regione da un po' di tempo sia da buttar via
completamente, da far sparire, per arrivare a delle semplificazioni
così nette e drastiche, prendendo come modello l'elezione del
deputato e del senatore? Secondo me questo non ha niente a che fare
con la politica della nostra Regione, con l'articolazione dei
movimenti e dei partiti, che deve essere mantenuta, e con la
stabilità degli esecutivi.
Non credo che attraverso una legge elettorale si possa definire
le stabilità degli esecutivi, credo che una legge elettorale debba
per quanto possibile, il più possibile, fare riferimento al
criterio della proporzionalità. Dobbiamo pure riconoscere che il
sistema elettorale della nostra Regione è un sistema esasperato, è
l'unico sistema vigente in Italia che non prevede il quorum, cioè
si possono assegnare dei seggi anche attraverso i resti senza aver
raggiunto un seggio pieno, ed è l'unica legge elettorale presente
sul territorio nazionale che consente questa suddivisione e
assegnazione dei seggi. Ebbene, sono state fatte delle proposte che
non sono stravolgenti, ma che tendono ad evitare i difetti del
proporzionalismo esasperato, che tendono a creare una soglia di
accesso che non è liberticida, che non mortifica quelle forze che
hanno un minimo di consistenza, ma che tende a razionalizzare
quanto meno il sistema proporzionale.
Già queste poche proposte hanno suscitato un coro di proteste di
alcune forze, che poi stanno cercando di eludere il problema vero e
che presentano degli emendamenti o delle proposte che tenderebbero
a stravolgere completamente questo sistema, quando si sa che le
forze politiche autonomamente hanno preso delle posizioni che non
possono essere cambiate come si cambiano i calzini tutte le
mattine. Insomma, ci sono dei pronunciamenti, ci sono delle prese
di posizione; è chiaro, niente è irrevocabile, niente è immutabile,
però mi pare che ci sia la necessità di cercare nel dibattito
consiliare, come ha suggerito per esempio utilmente il Consigliere
Viérin prima, di affinare queste posizioni, per vedere di ridurle
ad unità, a sovrapporle, a cercare dei minimi comuni
denominatori.
Non sono d'accordo con chi viene in questo Consiglio e parla a
nome della gente; ognuno dovrebbe avere l'accortezza e la modestia
di parlare a titolo personale, qualche volta per il suo partito, se
ne ha mandato, e al massimo per i suoi elettori, perché non
sopporto - scusate se lo dico per l'ennesima volta - che più si è
piccoli, meno si è rappresentativi e più si rappresenta la gente.
Questo è assolutamente inaccettabile per quel che mi riguarda, è
segno di una disonestà intellettuale. Diciamo: io penso questo, la
mia forza pensa questo, e gli altri la pensino come vogliono! Qui
invece ci sentiamo solo ammannire: la gente, la gente, la
gente.
Non sono assolutamente d'accordo, perché mi pare oltretutto
scorretto procedere ad una discussione fatta in questi termini; ci
sono opinioni diverse, dobbiamo cercare di limarle, è difficile, è
difficoltoso, ci abbiamo provato, ci siamo riusciti? Non lo so.
Però questo dibattito è un momento importante della vita di questo
Consiglio, perché, qualunque sarà l'esito, ribadisco che continuerò
a fare le mie battaglie e porterò avanti le cose nelle quali credo;
voglio vedere invece altri riformisti dell'ultima ora in che misura
porteranno avanti delle battaglie che hanno annunciato pesantemente
in questo Consiglio, quando poi sulla legge elettorale non hanno
dimostrato quel grande interesse che invece altri avevano
dimostrato e sono stati lì a guardarla sperando che non vedesse
neanche la luce del Consiglio regionale.
Questo volevo solo dire, come piccola nota polemica.
Noi le battaglie che abbiamo annunciato continueremo a farle,
che questa legge passi o non passi; una cosa è certa, ed è che
questo Consiglio oggi si trova, lo hanno già detto altri, lo voglio
solo riconfermare, di fronte non ad una scelta drammatica, si trova
di fronte però ad una scelta precisa: vuole introdurre degli
elementi di novità assolutamente insufficienti, assolutamente
discutibili, oppure vuole tenere il vecchio sistema elettorale? E
non mi sembra che ci sia una terza soluzione.
Quindi dico solo questo, cari colleghi consiglieri: cerchiamo di
essere concreti, cerchiamo soprattutto di essere leali, cioè
diciamo le cose che vogliamo dire, facciamo emergere quali sono gli
obiettivi che intendiamo perseguire e poi, se ci sarà la
possibilità di trovare delle convergenze, le troveremo, e se non ci
sarà, vorrà dire che abbiamo perso il nostro tempo e forse avremo
fatto anche una brutta figura. Non importa, ma l'istituzione sarà
salva lo stesso perché il Consiglio ci sarà ancora, e state
tranquilli che gli elettori voteranno lo stesso dopo e ci
giudicheranno anche per quello che avremo fatto qua, ma per quello
che avremo fatto qua alla luce del sole.
Ho già sentito alcune zanzarine girare con la richiesta del voto
segreto; dico solo che la cosa più avvilente sarebbe che sulla
legge elettorale chiedesse il voto segreto; è facoltà dei
consiglieri chiederlo e se sono in cinque a chiederlo, hanno
diritto al voto segreto, ma sarebbe la cosa più avvilente. Voglio
vedere a questo punto (consentemi di usare a me una volta sola
questa espressione) la gente cosa direbbe: perché la gente vuole
sapere come votiamo e poi ne siamo responsabili.
So già che qui non si perseguono dei disegni politici in modo
chiaro e netto, ho sentito formulare delle teorie politiche strane
oggi, alle quali non rispondo; noi abbiamo portato avanti con
correttezza una convinzione, se passa bene, se non passa ne
prenderemo atto, non faremo le barricate e non chiederemo i
referendum. Però chiedo almeno questo: visto che qui non si vuole
dichiarare chi sono gli appartenenti alle logge massoniche, che
almeno i consiglieri regionali dichiarino il voto che danno sulla
legge elettorale, questo sì, perché se qualcuno facesse una
richiesta di quel tipo credo che avremmo qualcosa da ridire, credo
che lo potremmo additare quanto meno al pubblico ludibrio fra la
responsabilità che deve essere fondante di qualunque azione
politica e la irresponsabilità che si nasconde invece nel voto
segreto.
Questa legge è certamente imperfetta, però è anche forse
l'ultima occasione che ha questo Consiglio di decidere
compiutamente su una legge elettorale. Non cadrà il mondo, però
certo potrà essere annoverata fra le occasioni perdute di questo
Consiglio, di questa classe politica che ha molti difetti ma che se
non altro subirà il bagno elettorale fra sei-sette mesi, e che
quindi verrà o spazzata via o vivificata o parzialmente rinnovata,
parzialmente modificata; le regole contenute in questa legge non
stravolgono completamente le regole del gioco precedenti, è una
legge che può essere accettata ragionevolmente da tutto il
Consiglio.
Certo, alcuni si individueranno di più in una parte, altri si
individueranno di meno, sono annunciati degli emendamenti, ma noi
non ne abbiamo presentati. Forse perché abbiamo esaurito tutta la
possibilità di mediazione che avevamo all'interno della
commissione.
Dichiaro con molta correttezza che prenderemo atto degli
emendamenti, li valuteremo, e se li riterremo votabili li voteremo,
sia ben chiaro; ma rimaniamo della convinzione che il testo uscito
dalla commissione, pur con tutti i suoi difetti, è ancora il testo
che può rappresentare il minimo comun denominatore di questo
Consiglio in questo momento storico, in questa situazione.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Come primo intervento nel dibattito, mi
ero proposto di fare delle considerazioni di carattere generale che
in qualche modo si contrapponessero alle altrettanto generali
osservazioni che ha fatto il collega Martin. Ma le ultime cose che
ha detto il collega Milanesio mi fanno pensare di dover mettere
avanti le mani, non per...
(... interruzione ...)
Io considero vile, vergognoso, indecente che su una cosa di
questo tipo si vada alle trame oscure, quindi non abbia paura il
collega Milanesio, sarebbe la cosa più vergognosa di questo mondo
se accadesse, come è già accaduto in altri casi, che gli
impallinamenti avvengono senza che nessuno possa guardare in faccia
nei prossimi sei mesi gli impallinatori. Perché non è che domani
mattina andiamo tutti a casa, è finito tutto e si rinnova il
Consiglio, abbiamo ancora sei mesi che io presumo di lavoro.
C'è stato il ribaltone uno, c'è stato il ribaltone due, non è
mica detto... Quindi i furbi, se furbi ce ne sono, corrono comunque
dei rischi.
Non tema, Consigliere Milanesio, sono contrario a certi sistemi,
ho sempre detto ad alta voce quello che pensavo anche sulla
massoneria, ho detto anche delle cose che so che non sono state
gradite, non me ne è importato più di tanto perché le mie opinioni
non le nascondo mai, quindi non tema, caro collega, su questo punto
almeno per quel che mi riguarda non ci sarà nessun tentativo di
andare a strani giochi. Anzi, dico chiaramente fin da subito che
sarebbe una cosa gravissima dopo mesi di confronto politico, su cui
ognuno ha giustamente ad alta voce detto quello che pensava, e
adesso io lo ripeto, ci fossero poi dei "papocchi" strani e segreti
che vanno veramente a svilire un confronto che, comunque sia, è un
confronto che non finisce qui, neanche per quel che riguarda la
legge elettorale.
Il Consigliere Riccarand, che è sicuramente più ottimista di me,
ha già detto che nella prossima tornata presenterà, farà eccetera,
io non so neanche se ci sarò ancora, non è questo il problema, ma
penso che la verifica della legge elettorale si potrà fare, ci
potranno essere degli aggiustamenti.
Sull'idea che qualcuno ventilava del referendum, che
apparentemente sembra molto forte, anche il pensiero che un domani
un referendum sulla questione elettorale possa diventare chissà che
cosa, lo trovo sicuramente un pensiero debole nel senso politico
del termine. Apro una parentesi, faccio una osservazione molto
banale; non è stato approntato lo schermo gigante, come veniva
approntato quando c'erano le grandi occasioni, e credo si sia fatto
bene nel senso che non ho visto stamani mattina la calca dei
cittadini con i tridenti pronti ad assaltare il palazzo.
Se le logiche di pensiero fossero effettivamente queste in Valle
d'Aosta, sarebbe stato giusto attenderci lì fuori i sanculotti, ma
non li ho visti. Quindi ho la sensazione che l'interesse reale dei
cittadini rispetto al dibattito che stancamente e con molte
arrière-pensées
sta andando avanti sia minimo.
Non ho la sensazione che quello che la gente aspetta è il
cambiamento sulle regole del gioco che fanno i politici per
rappresentarli, forse i cittadini aspettano ben altre cose, fra cui
il dibattito sull'autonomia, sulla indipendenza, sulle tasse, ma su
questi argomenti non ho visto e non vedo. Infatti secondo me non
siamo all'anno zero della politica in Valle d'Aosta; la concezione
che viene fuori da alcuni discorsi, per cui se non è l'anno zero
non abbiamo capito niente, non la vedo rispetto a questa
scadenza.
Ecco perché molto modestamente mi sento di dire che i grandi
voli alla fine, e prima il Consigliere Bich parlava di canarini, ma
credo non si riferisse a me, perché io dal punto di vista zoologico
ho una collocazione ben diversa....
Presidente
...lei è un rapace non un canarino, al
massimo può essere un uccello di buon calibro.
Gremmo (UAP)
Vedo che se n'è reso conto e la
ringrazio, perché io sono un rapace. Ci sono i canarini e poi ci
sono le vecchie cornacchie che starnazzano qua sempre in bilico fra
il mantenimento di posizione di potere e la voglia di fare le loro
starnazzate.
I canarini magari sono anche stati zitti, però ho questa
sensazione, e qui arrivo al tema che volevo affrontare in questo
primo intervento: il pensare che un sistema maggioritario possa
essere un sistema rinnovatore, un sistema importante, un sistema
nuovo, non rientra nel mio modo di vedere. Io sono per la
proporzionale per una ragione basata sui fatti, ne dico due perché
credo siano quelli più facilmente comprensibili.
La situazione dell'Inghilterra e la situazione delle elezioni
politiche in Valle d'Aosta, sono analoghe: in Inghilterra il
partito laburista che ha la maggioranza dei voti è minoritario
all'interno della Camera, perché il meccanismo del maggioritario fa
in modo che prevalgano gli altri. E questa è la ragione che taglia
la testa al toro.
Qui in Valle d'Aosta l'On. Caveri è stato eletto senza avere il
51 per cento dei voti, quindi se questo è comprensibile in un
meccanismo dove bisogna eleggerne solo uno, un domani che ci
fossero due, tre o quattro coalizioni che si confrontano, è
aberrante, collega Martin, pensare che una coalizione che non ha il
50 per cento dei voti abbia poi per diritto divino, per
reintroduzione della legge truffa (perché di questo si
tratterebbe), il 60 per cento dei seggi.
L'alibi della governabilità, questa è la più grande stupidaggine
che abbia mai sentito; proprio qui abbiamo visto come sono finite
le coalizioni fatte con accordi superimportanti, dove ad esempio il
PDS aveva firmato l'accordo per una coalizione: è bastato che ci
fosse un risultato elettorale peraltro contorto e leggibile in
mille maniere, che il PDS dalla sera alla mattina saltasse
dall'altra parte.
Gli accordi di coalizione non impediscono al singolo Consigliere
di fare (per rimanere in tema zoologico) il salto della quaglia; la
governabilità non sta nel fatto che le coalizioni vengano ingessate
alla partenza, ed apro una parentesi: condizione, questa, la
peggiore possibile per le forze autonomiste perché, caro Martin, se
gli autonomisti fossero costretti a decidere prima quale
collocazione avere, sarebbero in balia di una forza partitica
nazionale, o una o l'altra, o tutte e due.
La grande forza degli autonomisti è quella di poter giocare a
tutto campo e questo è possibile soltanto nella misura in cui (a
meno che non abbiano il 51 per cento) gli autonomisti affrontano il
confronto elettorale in competizione con più liste. Ma l'idea di
ingessare prima con una coalizione non impedisce affatto la
presenza di contraddizioni, non impedisce che in corso d'opera ci
siano alcuni che si dissociano; il cemento di una coalizione è la
capacità di governare, è la capacità di avere alla testa una
presidenza autorevole che ha un progetto ed è in grado di
aggregare.
Quando qui arrivano delle proposte di legge ragionevoli,
decenti, non c'è nessuno che ha il coraggio di rifiutarle prima, è
quando arrivano delle stupidaggini che uno si dissocia, quindi non
è il problema del sistema.
In realtà è vero il contrario, e questo lo dico per quelli che
hanno creduto in Segni, credendo che Segni fosse il rinnovamento, e
se qualcuno è andato giù da Segni, lo ha ascoltato, ha capito che
sbagliava ed ha cambiato idea, merita rispetto, perché il nuovo,
caro Rusci ed egregio Presidente Bich, non entra con il
maggioritario, entra con il proporzionale. Non a caso, in prima
battuta, contro il nuovo (che in qualche maniera rappresento anche
io) il vecchio della classe politica locale ha detto: fuori,
altrimenti entrano.
Al Parlamento di Roma il nuovo non c'è entrato con la
maggioritaria, perché nessuno lo voleva il nuovo; se adesso è
entrato il federalismo, è perché c'è stata la crepa nella
proporzionale che ha permesso prima che entrassero due elementi -
del tutto insufficienti dal punto di vista politico, degli
analfabeti politici - e questo ha provocato nell'ambito
istituzionale quella prima incrinatura che ha permesso alle forze
del federalismo di entrare, questa volta, con una bella squadra di
insufficienti politici, ma numericamente abbastanza consistenti, e
che permetterà al prossimo giro ai federalisti di arrivarci con una
certa posizione.
Il maggioritario non permette al nuovo di entrare. Ho visto
l'altro giorno quelle forze che non sono rappresentate qui: il
partito radicale, rifondazione, il movimento sociale, tutti insieme
fra l'altro, ho visto tutto questo fermento e mi sono detto: ma se
ci fosse da fare una coalizione delle opposizioni cosa viene fuori
qua? La Repubblica? Ma lo stesso vale qua dentro, a meno che non ci
sia una concezione gestionaria del potere di tipo veramente
clientelare, ma questo mi auguro che non sia o comunque non
riguardi il mondo autonomista.
Quindi, il nuovo entra con il proporzionale perché è solo il
proporzionale che permette alle liste monotematiche, cioè alle
liste che rappresentano la nuova dimensione della politica, di
entrare. Non ci si rende conto che, in base al sondaggio che
leggeva prima Martin, non è che i cittadini abbiano detto di non
essere per il sistema alla francese; i cittadini sono contro i
partiti, sono contro il sistema di pensare che una forza politica
debba essere onnicomprensiva di tutte le istanze della società.
Perché i partiti sono in crisi? Ma è evidente; perché la gente
preferisce votare, ad esempio, la lista dei giovani meridionali,
che magari, caro collega Bich, potrebbe anche presentarsi in Valle,
ci sono dei giovani meridionali onesti e capaci che forse un
domani, scontenti di qualcuno che vuole coprire per forza con la
vernice socialdemocratica una certa istanza di inserimento... ma
può capitare, ci sono già stati i "verdi-verdi", ne capitano di
cose, abbassiamo solo le firme e poi troviamo la possibilità di
vedere in movimento il sistema in Valle.
La gente cerca una monotematicità perché è la dimensione in cui
il nuovo può entrare. Non è mica possibile (mi rivolgo ai colleghi
democristiani) pensare che il partito di raccolta dei cattolici
possa accontentare tutti i cattolici quando vengono fuori delle
istanze; ecco perché penso che il sistema proporzionale può essere
quello che permette al nuovo di essere rappresentato, e quindi è
profondamente conservatore nell'anima politica chi vuole ingessare
all'interno di precotte coalizioni le istanze politiche.
Ma, e qui arriviamo al punto politico, non bisogna barare,
perché si deve permettere una equa presenza delle forze che vanno
alla battaglia, ed è questo il nodo che mi sembra sfugga, ad
esempio, all'intervento che ha fatto il Presidente Bich.
Bich dice: "A me del
quorum
non interessa niente, perché
tanto io truppe camerate le faccio affluire dall'Aspromonte, io i
duemila voti li prendo". No, collega Bich, il problema è proprio
quello lì, perché così come è formulato il meccanismo, per i due
partiti grossi, la DC e l'Union Valdôtaine, l'ultimo consigliere
che prendono loro passa con 1500 voti, ma la soglia di accesso è a
2200 voti. Allora è questo il punto di attrito, caro collega Bich,
su cui bisogna avere il coraggio di dire ad alta voce, apertamente,
che non vogliamo la proporzionale con il trucco.
Vogliamo la proporzionale? L'hanno difesa altri più
autorevol-mente di me, va bene, la vogliamo, l'ha detto anche
Milanesio quindi siete tutti d'accordo, ma non con il trucco.
Qualcuno diceva che adesso si entra con troppi pochi voti, e posso
essere d'accordo, ma lì qualcuno dovrà entrare con tanti voti, e
caro collega Bich, se arriviamo a 2248, poi c'è Baldassarre che
grida come un lupo ancora in giro per la Valle d'Aosta perché gli
mancavano quei quattro voti. Quindi attenzione a questo
problema.
Ma dall'altra parte invece qualcuno entra con meno di quello che
è lecito, perché qui si vengono a fare tutti i grandi discorsi e li
ho sentiti: "Per carità - si dice - non vogliamo le liste
corporative", ed è tutto giusto; però quelle che voi chiamate liste
corporative, e che io chiamo liste monotematiche, che sono quelle
che piacciono di più alla gente libera, a quella che si muove senza
un partito e che dice quello che pensa, devono poter entrare con
una soglia ragionevole, e la ragionevolezza sta in un giusto
equilibrio fra l'ultimo del partito grande e i nuovi che entrano
dentro. Ed è questo il nodo politico che dobbiamo sciogliere, ed è
questo il tema su cui la battaglia politica va data, perché tutto
il resto sono sfide ragionevoli.
Non ho paura come Lega Alpina di raccogliere 500 firme, anzi ben
vengano, perché è quello un referendum che si può fare fra i
cittadini, in quanto la lista che raccoglie 500 firme è una lista
che ha il coraggio di presentarsi, ha una certa adesione. Altra
adesione hanno quelle che sono già presenti in Consiglio perché
evidentemente rientrano nel criterio di rappresentatività, mentre
chi non raccoglie neanche quel minimo rientra, giustamente, in un
altro problema.
Quindi non è quella la sfida; la sfida è la soglia di accesso,
che deve essere equilibrata rispetto alla rappresentanza dei grossi
gruppi, ed è su quello che si deve fare la battaglia politica, ed è
su quello che è necessario puntare il dito; perdersi (come ho
sentito fare da alcuni) ad ipotizzare grandi cose innovatrici,
quando poi i numeri per affermarle non li abbiamo, perdiamo
tempo.
Apertamente dobbiamo dire: noi vogliamo arrivare a fare in
maniera che questa proporzionale, che pare il sistema meno
sconvolgente, non sia però con il trucco, non sia cioè fatta in
maniera che un domani due forze possano mettersi insieme e fare
tutto quello che vogliono, perché questo sarebbe un rischio di
regime, perché questo impedirebbe proprio agli autonomisti di
portare avanti la loro politica. La miopia sta nel pensare che con
questo sistema l'Union Valdôtaine prenderebbe un seggio o due in
più, per cui pensa in questo modo di aver risolto tutti i problemi;
non è vero, perché con 14 consiglieri non si può governare.
Ma se l'Union Valdôtaine prende i suoi seggi che ragionevolmente
saranno tanti, per carità, tutto bene, e c'è - ed è questo il
problema politico - una serie di forze non omologabili al sistema
dei partiti e soprattutto disposte ad un cambiamento di segno
autonomista, allora, anche se l'Union non aumenta ma aumenta la
dimensione autonomista, si arriva a quello che io avevo individuato
all'inizio, quando è stato eletto questo Consiglio, come la strada
migliore, quando avevo detto che gli ADP, l'UV, il sottoscritto e
sicuramente Rusci, che rappresentava una dimensione federalista,
potrebbero arrivare alla maggioranza relativa.
Un domani che ci fossero solo 4 gruppi che contano e magari
nell'angolo uno o due gruppi, non si riuscirebbe ad affermare una
egemonia autonomista, perché gli autonomisti sarebbero sempre
ricattabili, succubi, subalterni a quei due o tre partner. Ma un
domani che ci fosse qua dentro, come io penso, una forza
autonomista forte, quale è l'Union Valdôtaine, con altri, allora i
giochi politici diventano differenti. Ecco perché è l'Union
Valdôtaine che dovrebbe avere un interesse a capire come questo
equilibrio e questa presenza di più dimensioni politiche, di area
autonomista o comunque di area innovatrice, la favoriscono;
contrariamente un sistema di partiti in cui l'Union Valdôtaine fa i
conti con due o tre forze politiche la penalizza, perché comunque
il segno politico sarebbe minoritario dal punto di vista
autonomista. Tutto qui.
Penso che se avremo il coraggio di dirci queste cose e di
operare in questa direzione, allora riusciremo a fare qualcosa di
soddisfacente, di ragionevole, altrimenti abbiamo fatto un cattivo
lavoro.
Caro collega Milanesio, lei disse all'inizio dei lavori della
commissione che il peggior risultato sarebbe quello di avere i 24
voti; io dico che si può e si deve avere di più, ma questo di più
deve tenere presente tutta una serie di esigenze. E' passata ormai
una impostazione, da quello che mi sembra di capire, di tipo
proporzionale; si tratta di fare in maniera che questa
proporzionale sia ragionevole e compatibile con quella che è una
dimensione politica, che permetta di non essere sul filo del
ventiquattresimo voto, ma di arrivare ad aggregare dei
consensi.
Ripeto, potevo benissimo chiedere il voto segreto, presentare
duecento emendamenti, potevo inchiodarvi qui tre o quattro giorni,
ma non l'ho fatto perché mi sembra ci sia un minimo di
ragionevolezza, ma la ragionevolezza deve essere reale.
C'è un punto focale, caro collega Bich, ma lei non lo ha capito;
il punto focale è questo quorum, che è un quorum penalizzante
perché crea una disparità spaventosa. Capisco se il punto di
disparità fosse 50-100 voti, ma quando la disparità viaggia sul
migliaio di voti siamo fuori strada.
Si tratta di capire questo, allora se uno ha i numeri entra, se
non li ha sta a casa, benissimo, ma dall'altra parte nessuno entra
con corsia privilegiata.
Ritengo di aver vinto insieme ad altri la battaglia sulla corsia
privilegiata dei Walser, perché se fosse passata vi facevo ballare
davvero, in quanto era inaccettabile che ci fossero le corsie
privilegiate. Ma ugualmente l'idea di una corsia privilegiata per
alcune forze a discapito di un giusto equilibrio, che va poi a
vantaggio non tanto della governabilità, quanto della impronta
autonomista del consiglio, ebbene, questo è il punto su cui dare
battaglia.
Penso che i colleghi debbano tenere presente questo aspetto - ed
ho apprezzato lo spirito dell'intervento del Consigliere Maquignaz,
che mi è parso che andasse in questa direzione - perché è di questo
che si deve ragionare; tutto il resto sono discussioni accademiche,
del futuribile. Non siamo all'anno zero, non siamo al momento
fatidico, ed avevo detto: se vogliamo ragionare, come fa Monami, in
termini di anno zero, presento l'emendamento in cui dico che chi è
membro di questo Consiglio stavolta, non può più candidarsi. Se la
Consigliera Monami fosse coerente, direbbe: chi è stato consigliere
stavolta, non si candida più.
(... interruzione del Consigliere Cristina Monami
...)
Gremmo (UAP)
Benissimo, siamo in due. Allora presento
l'emendamento e vediamo quanti ce lo votano, a scrutinio palese
perché voglio vedere chi lo vota. Questa è una scelta coraggiosa,
tutti ci azzeriamo e allora va bene. Ma se non facciamo questo,
bisogna trovare un punto di equilibrio fra l'esistente e il
futuribile, e questo non avviene dalla sera alla mattina; non è
avvenuto in centinaia di ore di commissione, non può avvenire
certamente in queste poche ore di discussione conclusiva, quando
peraltro dei ragionamenti sono già fatti.
Non so a chi si riferiva Milanesio quando ci richiamava agli
accordi, io con lui accordi non ne ho fatti, io la parola non
gliela ho data, però, per quelli che gli accordi li hanno fatti (e
quel testo conclusivo mi pareva fosse il frutto di un accordo),
rideremmo se gli accordi che avete fatto li vanificaste qua.
Fareste sicuramente una brutta figura.
Presidente
Certamente ha capito tutto lei, Consigliere
Gremmo, tutte le volte mi accusa di non capire niente. Lei che si è
abituato a giocare a carte con inaspettati giocatori, mi darà poi
atto, quando sarà il momento, di cosa succede a giocare a briscola
con il trucco.
Ha chiesto di parlare il Consigliere Beneforti, ne ha
facoltà.
Beneforti (DC)
Non sono uno che ha approfondito molto
l'argomento di cui si discute questa sera, e devo confessare che
non sono un tecnico della materia, mi sono occupato e mi occupo
molto più volentieri di altri problemi sociali e sanitari. Però
volevo intervenire anche perché volevo fare alcune riflessioni,
dopo gli interventi che ho sentito fare in questa sede dalle forze
politiche e movimenti più piccoli che siedono sui banchi di questo
Consiglio regionale.
Abbiamo come Regione Valle d'Aosta rivendicato dallo Stato
italiano la possibilità di poter stabilire noi le norme per
eleggere questo Consiglio regionale, per cui ritengo che sarebbe
stato grave non arrivare a discutere un disegno di legge per
rispettare la norma che avevamo conquistato nei confronti del
centro.
Diceva il Consigliere Milanesio che è la prima volta che si
discute di legge elettorale; la I Commissione ha certamente
lavorato, ha fatto incontri, riunioni, confronti, ha dibattuto e
discusso e credo che abbia condensato in questo disegno di legge
che è stato presentato le idee un po' di tutti, in modo da arrivare
a questo Consiglio almeno con un disegno di legge su cui poter
discutere e confrontarsi ancora, ma su cui votare per darci un
sistema elettorale per le prossime elezioni regionali.
Di fronte a questo disegno di legge, in questo Consiglio ritengo
che ci si debba spogliare di certi piccoli egoismi personali e di
parte, e si debba cercare di non vedere la legge solo e soltanto
dalla parte di coloro che pensano come poter tornare a sedere in
questo Consiglio regionale. Occorre essere più idealisti,
altrimenti rovineremo il significato che ha la legge che andremo ad
approvare, e la rivendicazione che abbiamo posto nei confronti
dello Stato centrale.
Cerchiamo con questa legge di non compiere quelle piccole
vendette che qualcuno vuole palesare; dobbiamo cercare di fare una
legge che possa dare alla Valle d'Aosta un Consiglio regionale il
più rappresentativo possibile, che rappresenti veramente la gente,
perché oggi si parla tanto della gente, di paese legale e di paese
reale, e sono convinto anche io che si debba andare per quella
strada, ma credo che la gente voglia da noi una legge che permetta
di avere poi un Consiglio che sia il più rappresentativo
possibile.
Il mio partito è in favore della preferenza unica, io penso che
il problema di fondo non sia quello della preferenza unica; credo
che in Valle d'Aosta non sia successo e non possa succedere quello
che sta succedendo sulle preferenze in altre regioni e in altre
province italiane.
Fino ad oggi non ho notato i grandi commerci di preferenze nelle
elezioni sia regionali sia comunali, in quei comuni dove esiste la
proporzionale, per cui questo è un falso problema a mio avviso. E
non si può neanche venire qui a fare un discorso di legge
maggioritaria con lo scopo soltanto di poter entrare in una lista
maggioritaria che rappresenti una determinata coalizione, in modo
da avere la certezza di essere eletti, perché è molto più difficile
presentarsi singolarmente e con piccole liste, che non stare dentro
una legge maggioritaria.
Questa è la realtà dei fatti; dicevo prima che bisogna vedere
questa legge fuori dagli egoismi personali, è chiaro che l'egoismo
personale porta a rivendicare una legge maggioritaria per avere la
certezza di essere eletti e di poter sedere in Consiglio
regionale.
Perché si è sentito qui da più parti rivendicare che certe
combinazioni politiche che si sono realizzate dovrebbero
trasformarsi e approvare una legge maggioritaria? Perché è chiaro
che ci sarà qualcuno che pensa di dover lottare per poter rientrare
all'interno di questo consesso.
La legge maggioritaria viene fuori in situazioni particolari;
una volta la legge maggioritaria veniva considerata la legge
truffa, e quando il governo nazionale pose in essere una legge che
portava avanti il sistema maggioritario, dappertutto vennero
affissi manifesti che dicevano che quella era una legge truffa, che
non dava la rappresentatività alle idee della gente, ma soffocava
la democrazia e la libertà. Tant'è vero che anche nella nostra
Regione siamo passati da una legge maggioritaria ad una legge con
la proporzionale.
Ho sentito parlare di quorum, di firme, e voglio dire una cosa;
forse qualcuno dirà che parlo a nome di un partito che non ha il
problema della rappresentatività, perché almeno un seggio in
Consiglio lo avrà, ma voglio dire ugualmente una cosa. Qui se le
idee dei gruppi o dei movimenti che si presentano sono buone,
vengono accolte dalla gente, e non c'è difficoltà a trovare le 500
preferenze.
Si dice qui che si vuol costringere qualcuno a restare fuori;
non è vero, io dico che lo sforzo da fare non è quello di cercare
la rappresentatività a tutti i costi qui dentro, ma quello di
conquistare la rappresentatività sul campo, con la gente, dicendo
alla gente cosa si intende realizzare una volta che siamo seduti in
Consiglio regionale. Lo stesso vale per il quorum; credo che ognuno
di noi, per la sua dignità personale, se entra in questo Consiglio
regionale in una certa maniera, è molto più soddisfatto che non se
vi entra come il parente povero, con pochi voti. Le firme, come il
quorum, si possono ottenere nella misura in cui si ha credibilità
nella gente, e bisogna conquistarsela questa credibilità!
Qualcuno ha detto che qui ci si chiude in una logica politica;
io domando: qual è l'alternativa a questa logica? Ho sentito qui
parlare solo di piccole difese del proprio orticello, di come si
possa rientrare in Consiglio regionale. E allora si portano avanti
tutti i discorsi possibili e si attacca la partitocrazia, si
accusano questi partiti di voler offuscare, di voler eliminare
coloro che hanno le loro idee, i loro principi, i loro valori.
Però la degenerazione di questa partitocrazia deriva anche da un
certo comportamento, quando si deve arrivare a costituire una
coalizione per il governo del paese. Perché non è forse generazione
quando si dice che si entrerà a far parte di una coalizione purché
ci sia il corrispettivo? Non è forse degenerazione quando si dice:
"In questo Consiglio non si fa 18 se non mi date il mio
corrispettivo"? Questa non è peggio della partitocrazia? E questo
sta accadendo ed è accaduto.
Vogliamo cercare di dare a questo Consiglio una rappresentanza
la migliore possibile per non andare a cadere anche in queste
degenerazioni, perché nel momento in cui si deve fare una
maggioranza, bisogna sottostare spesso a certe forze politiche che
hanno una minima rappresentanza, che non si sono conquistata
neanche molto sul campo.
Molte di queste minoranze infatti nascono nel corso dei cinque
anni, magari perché in un partito o in un movimento qualcuno non ci
si ritrova più.
Per concludere, voglio dire che se davvero intendiamo rispettare
i principi per i quali abbiamo rivendicato a livello nazionale la
possibilità di fare questa legge, dobbiamo cercare di fare il
possibile per tenere presente la rappresentatività che la gente
vuol dare alle forze politiche e ai movimenti.
Non ci nascondiamo sempre dietro la gente, perché la gente sa
benissimo per chi votare e come votare, si rende conto di cosa vuol
dire avere un Consiglio regionale capace di esprimere una
maggioranza o un Consiglio regionale incapace di esprimere una
maggioranza.
La gente vuole un Consiglio regionale che affronti i problemi, e
questo è possibile nella misura in cui abbiamo un Consiglio
regionale che è rappresentativo, ma che esprime anche un governo
regionale capace di affrontare i problemi con cui la gente deve
fare i conti giorno per giorno. Quindi cerchiamo di fare oggi
quello che è possibile fare, una legge non è vangelo, e anche in
prospettiva, sulla base dell'esperienza, la si potrà
modificare.
Ma oggi dobbiamo uscire da questo Consiglio regionale con una
legge che ci permetta di fare le elezioni come la gente ci
richiede.
Presidente
Ha chiesto di parlare il Consigliere
Louvin, ne ha facoltà.
Louvin (UV)
Si personne ne demande plus la parole, je
voudrais faire une courte considération de procédure. Nous avons
entendu annoncer la présentation d'un certain nombre d'amendements,
quelques-uns desquels sans doute d'une certaine complexité. Il nous
paraît utile à ce moment d'avoir une courte suspension du Conseil,
afin que les Chefs de Groupe puissent se réunir pour évaluer ces
amendements, pour établir un ordre des travaux qui nous permettent
d'arriver dans des conditions convenables à la votation de cette
loi.
Je propose par conséquent qu'il y ait une courte suspension pour
une réunion des Chefs de Groupe.
Presidente
Prima di chiudere la discussione generale,
vorrei sapere se ci sono altri interventi.
Ha chiesto di parlare il Consigliere Louvin, ne ha facoltà.
Louvin (UV)
Toujours dans ce sens je demanderais que
le tour de la discussion générale se fasse après la réunion des
Chefs de Groupe, afin qu'il puisse y avoir encore dépôt
d'amendements après la réunion même.
Presidente
La seduta è sospesa per convocare la
riunione dei Capigruppo.
Si dà atto che i lavori sono sospesi dalle ore 18,52 alle ore
19,30.
Presidente
Riprendiamo i lavori.
Sono stati distribuiti gli emendamenti presentati dai
consiglieri, non sono invece stati distribuiti gli emendamenti
cosidetti tecnici. Per quanto riguarda gli emendamenti presentati
dai consiglieri sarà predisposta dalla Segretaria del Consiglio una
indicazione per ogni articolo degli emendamenti presentati ed anche
un elenco degli emendamenti articolo per articolo, che verranno
distribuiti domani mattina alla ripresa dei lavori.
Questa sera è sopraggiunto un accordo nella conferenza dei
Capigruppo, per cui con la distribuzione degli emendamenti, se non
ci sono altre richieste di intervento, si dichiara chiusa la
discussione generale e si riprende domani mattina.
Ha chiesto di parlare il Consigliere Martin, ne ha facoltà.
Martin (ADP)
Presento un ulteriore emendamento, che
riguarda la possibile elezione del consigliere Walser.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Presento un emendamento all'articolo
63, il cui testo è il seguente:
"All'articolo 63 è soppresso il
numero "13" fra gli articoli citati ed abrogati"
.
Vista questa sera la chiusura della discussione in Consiglio, mi
riservo di illustrarlo compiutamente nel corso della votazione
domani ai singoli articoli.
Presidente
Dichiaro chiusa la discussione
generale.
Il programma dei lavori è seguente: domani mattina verrà fornita
la tavola sinottica degli emendamenti e dell'articolato, così come
si dovrebbe votare, e alle 9,30 inizieranno i lavori.
I lavori sono sospesi e riprenderanno domani alle ore 9,30.
La seduta è tolta.
La seduta termina alle ore 19,35.
