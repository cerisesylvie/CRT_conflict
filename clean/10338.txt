Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1331 del 25 giugno 1990 - Resoconto
OGGETTO N. 1331/IX - Elezione del Presidente della Giunta
regionale.
Presidente - Per quanto riguarda l’elezione del
Presidente della Giunta spiego brevemente come si procede.
Ai sensi dell’articolo 33 dello Statuto speciale
della Regione Valle d’Aosta e
dell’articolo 8 del Regolamento interno, la
votazione ha luogo a scrutinio segreto, per schede, a maggioranza
assoluta, e dopo il secondo scrutinio a maggioranza relativa.
Ha chiesto di parlare il Consigliere Limonet, ne ha facoltà.
Limonet (DC)
- Colleghi Consiglieri, sono onorato a nome
della Democrazia Cristiana, dei partiti e movimenti che compongono
la nuova maggioranza di proporre, quale candidato alla carica di
Presidente della Giunta regionale, Giovanni Bondaz. Siamo certi che
sul nome di Giovanni Bondaz, avvocato, già più volte ai vertici
delle istituzioni, prima come Sindaco della città di Aosta e poi
come Presidente del Consiglio regionale, confluiranno i necessari
consensi per formare il nuovo esecutivo regionale, che dovrà
gestire la vita politica ed amministrativa della regione negli anni
a venire.
Siamo altrettanto certi che il nuovo esecutivo che scaturirà dal
voto odierno saprà assicurare, nel pieno rispetto dei principi di
democrazia e libertà, la governabilità, e nello stesso tempo
avviare un processo di trasformazione del modo di far politica in
questa regione, ridando credibilità alle istituzioni attraverso
un’azione di costante elaborazione ed esaltazione
dell’autonomia.
La maggioranza di programma che si è costituita ha come
obiettivo primario di ridisegnare l’assetto
istituzionale della Regione, richiamandosi ai contenuti dello
statuto di autonomia, così come fu concepito dai costituenti del
primo Consiglio laico, grazie all’azione di uomini
che avevano in comune la volontà di operare per la ricostruzione
morale e civile del paese.
La Valle d’Aosta degli anni novanta ha bisogno di
una guida politica che sappia interpretare le volontà di
partecipazione della gente, delusa da certi sistemi autocratici di
gestione del potere, non compatibili peraltro con una visione
moderna di una democrazia compiuta.
Cercheremo con le nostre forze e con la collaborazione di tutti
di far fronte alle numerose incombenze che ci attendono. La
scommessa è grande e noi nutriamo la certezza di vincerla, perchè
c’è la volontà concreta, sulla scia
dell’insegnamento dei padri fondatori
dell’autonomia, di aprire una nuova fase della vita
politica regionale, destinata a far crescere la nostra comunità, a
fortificare le istituzioni ed a rilanciare
l’autonomia.
Presidente - Ha chiesto di parlare il Consigliere Stévenin,
ne ha facoltà.
Stévenin (UV) - Nous sommes contraires à la proposition qui
vient d’être faite au nom de la nouvelle majorité
par le Conseiller Limonet.
Prend terme aujourd’hui toute une opération de
pouvoir qui probablement est menée depuis longtemps. Nous sommes
contraires à tout ce qui s’est passé, parce que je
crois que la majorité des valdôtains, le peuple valdôtain est
contraire pour un problème avant tout de méthode.
La méthode par laquelle on s’est servi pour faire
cette opération est parmi les pires qui existent dans la vie
politique. Grâce à l’intrigue, grâce à un complot,
les quelques secrétaires politiques des partis italiens avec les
ADP se sont retrouvés en cachette, et va savoir où, pour nous
préparer ce pot-pourri que nous connaissons.
Je crois que tous les valdôtains ne peuvent que mépriser cette
méthode dont on s’est servi. Mais évidemment,
également nous sommes contraires pour un problème de contenus. Les
déclarations qui, il y a quelques jours, ont été faites dans ce
même Conseil par les dirigeants politiques des différents partis
qui aujourd’hui se retrouvent dans la nouvelle
majorité, sont là pour démontrer la contradiction
qu’il y a entre ces déclaration et la motion de
manque de confiance qui a été présentée et signée par ces mêmes
personnes. Je l’ai déjà rappelé
l’autre fois, lors du dernier Conseil,
qu’il y a eu des réunions des Chefs de Groupe avec
les secrétaires, que des réunions préparatoires au Conseil régional
se tenaient tous les quinze jours, mais jamais ces accusations qui
ont été faites en ce Conseil par la nouvelle majorité ont été mises
à l’ordre du jour, on n’a parlé de
ces problèmes jamais dans nos réunions.
D’ailleurs on vient de terminer une campagne
électorale; il faudrait analyser les attaques que ces mêmes partis,
qui aujourd’hui se trouvent tous unis, ont faites
l’un vis-à-vis des autres; et tout cela vient de se
passer il y a un mois.
Naturellement aux électeurs on a voulu raconter des histoires,
on a voulu raconter qu’ils étaient
l’un contre les autres pour avoir le bulletin de
vote à leur faveur.
Ils n’ont pas raconté ce qu’ils
étaient en train de faire, ils n’ont pas raconté
qu’ils étaient en train de nous préparer ce
pot-pourri d’aujourd’hui.
D’ailleurs, il a bien raison le curé de Saint
Martin de Corléans, quand il y a une semaine, à la messe de
dimanche il a dit à tous les participants:
"Nous avons de
l’amertume de nous rendre compte que ceux que nous
avons élus pour nous représenter, nous les catholiques, au Conseil
régional, aujourd’hui ils ont trahi notre
confiance"
. Mais je crois que tout l’électorat
s’est senti un peu trahi par cette opération de
pouvoir.
Les accusations qui ont été faites ne représentent
qu’un prétexte, qu’une justification
pour cette opération de pouvoir pour le pouvoir: absurde
concentration du pouvoir politique, administratif, financier et
économique dans les mains de peu de personnes du même mouvement. On
n’a pas - ça ce sont des paroles
qu’on a entendues - voulu donner à tout cela
vraiment les données qui seraient nécessaires pour informer les
gens. La vérité est que ce ne sont que des paroles, parce que les
leviers financiers ne sont pas sûrement dans les mains de
l’Union Valdôtaine; cette concentration
n’existe pas, on est là pour démontrer le
contraire.
Decadimento del Consiglio regionale
: s’il
n’y avait pas une opposition à même de faire son
travail, on démontrera dans cette salle qu’on sera à
même, sans rien changer de celles qui sont maintenant les règles du
jeu, de faire une opposition vigoureuse et valable.
Pour ce qui est de la vérité de tout cela, on le connaît,
c’est une grande bouffe, c’est la
possibilité pour chacun des participants au complot pour en tirer
les quelques bénéfices.
Je l’ai déjà dit l’autre fois:
M.Bondaz aurait bien fait même un pacte avec le diable pour devenir
Président du Gouvernement et peut-être il l’a fait,
mais on ne s’étonne pas.
On ne s’étonne pas aussi pour les autres, pour
ceux qui à n’importe quel prix auraient bien voulu
et ils ferons les assesseurs. On pourrait l’appeler
le complot pour quelques assessorats de plus.
C’est d’ailleurs en quelque sorte
un peu une occasion de revanche; eh bien, tout cela nous ne fait
pas peur, nous pouvons faire notre travail dans
l’intérêt de la Vallée d’Aoste, en
sachant d’avoir oeuvré pour le développement de
notre pays et en continuant à le faire avec une opposition ferme.
Nous sommes convaincus que ce n’est pas vrai du tout
que nous sommes isolés. Nous sommes isolés probablement par ce
genre de particratie, mais nous savons d’avoir avec
nous le peuple valdôtain.
J’annonce que nous voterons bulletin blanc.
Presidente - Ha chiesto di parlare il Consigliere Milanesio,
ne ha facoltà.
Milanesio (PSI) - Il Partito socialista voterà a favore di
Bondaz Gianni quale Presidente della Giunta.
Presidente - Ha chiesto di parlare il Consigliere Mafrica, ne
ha facoltà.
Mafrica (PCI) - Rispettando le intese raggiunte, il Gruppo
comunista voterà l’avvocato Bondaz.
Presidente
- Ha chiesto di parlare il Consigliere
Riccarand, ne ha facoltà.
Riccarand (VA)
- Il Gruppo Verde Alternativo ha detto che
non avrebbe aderito alla nuova maggioranza appena si è avvertito
quali erano le caratteristiche di questa nuova alleanza.
Non abbiamo condiviso il metodo con cui questa maggioranza si è
creata, metodo essenzialmente basato su un accordo per una
spartizione bilanciata dei posti di potere in Regione ed al Comune
di Aosta.
Riteniamo riduttivo e discutibile l’obiettivo
principale di questa nuova maggioranza, che è sostanzialmente il
ridimensionamento del partito di maggioranza relativa nella nostra
regione. Un obiettivo che è tutto interno ad una concezione della
politica che non condividiamo.
In base a questa concezione, come del resto l’ha
espressa in modo brillante il Capogruppo del PSI mercoledì scorso,
la politica diventa l’arte di ricercare situazioni
di equilibrio fra i partiti, un’arte che opera in
base a delle regole, a delle ragioni che sono spesso oscure ed
inconfessabili. In base a tale concezione della politica il primato
va alla capacità di manovra, all’arte della
diplomazia, all’abilità nel costruire e smontare
alleanze fra partiti ed anche fra persone.
Per noi, la politica per cui abbiamo fede e passione è
un’altra cosa: non è una partita a scacchi e non
appartiene alla sfera del pensiero debole: E’ una
nobile e grande scienza, è la capacità di analizzare e conoscere i
problemi di una società ed è la capacità di indicare modelli
organizzativi ed ope-rativi per migliorare le forme della
convivenza sociale.
Il primato allora noi non lo diamo alla diplomazia, alle
alleanze di corridoio, ma allo studio dei problemi,
all’analisi delle esigenze, alla formulazione di
progetti e programmi di intervento.
Abbiamo combattuto la Giunta Rollandin e prima ancora la Giunta
Andrione, non perchè portavano dei benefici ad un solo partito,
cosa che ci sembra del tutto secondaria ma che invece per altri
sembra che fosse la cosa più importante; noi le abbiamo combattute
perchè facevano a nostro avviso delle scelte sbagliate nel modo in
cui si andava ad incidere sul territorio della nostra Regione,
sulla società nel suo complesso, sulle regole attraverso cui ci si
rapporta, le regole appunto della politica, della organizzazione
della società. Non siamo quindi interessati a sostenere una
maggioranza ed una Giunta che faccia, con minime variazioni, le
stesse cose del passato, con delle persone o delle etichette nuove
messe lì a dirigere l’orchestra.
Ci preoccupa anche notevolmente questo atteggiamento di pensare
anzitutto a delle maggioranze numeriche piuttosto che a delle
maggioranze programmatiche; qui il ragionamento purtroppo è che
basta avere i numeri e poi si può fare tutto quello che si vuole.
Questa è una logica a mio avviso cinica, che produce nel lungo
periodo poco di positivo, porta a gestire grandi quote di potere,
ma porta a fare poca politica nel senso in cui la intendiamo noi.
Ho sentito prima il Consigliere Limonet che ha detto, proponendo il
Presidente della Giunta, che questa è una maggioranza di programma.
Questo è falso; non dobbiamo definire le cose con termini
sbagliati, perchè se c’è una maggioranza che non è
di programma è questa, non in quanto non ci sia un programma -
sicuramente il programma verrà presentato, illustrato e
probabilmente sarà anche un programma che conterrà delle belle
affermazioni, delle belle cose - ma perchè il programma che sarà
presentato oggi non è stata la base di partenza su cui è stata
costruita un’alleanza, è venuto dopo e questo lo
sappiamo tutti.
E’ venuto dopo perchè, visto che comunque si era
deciso di mettersi insieme per questa logica dei numeri, per quella
preoccupazione che dicevo all’inizio, legittima, ma
che noi non riteniamo comunque l’elemento di fondo
di una maggioranza, è chiaro che poi bisognava dare dei contenuti,
un programma e prevedere qualcosa. Però una maggioranza di
programma non è sicuramente questa.
Ci preoccupa infine la disinvoltura con cui fra forze politiche
ci si allea, si fanno dei patti, si avviano dei discorsi e poi
all’improvviso tutto viene ribaltato. Questa non è
una cosa nuova, nata adesso, è un male antico, è una conseguenza di
quello che viene chiamato dagli addetti ai lavori, ma in questi
anni se n’è parlato sempre più frequentemente, il
consociativismo, cioè quel fenomeno per cui, essendosi fortemente
ridotte le diversità di opzioni ideali fra gruppi politici, si
tende a diventare tutti interscambiabili, l’uno vale
l’altro e i partners si possono cambiare in
qualsiasi momento. E’ quel fenomeno che la gente ha
avvertito ancora prima dei politologi ed ha definito con
un’espressione molto semplice, molto banale, ma in
cui c’è anche una severa critica al sistema
politico: "ma tanto sono tutti uguali".
In questa affermazione c’è del falso, perchè non
è così riduttivo il discorso, ma c’è anche molto di
vero nel modo di agire, di comportarsi.
E allora non siamo, lo abbiamo già detto, a favore del
consociativismo, del trasformismo, siamo anzi radicalmente contrari
a questi metodi; siamo per delle opzioni alternative, di
schieramenti e di contenuti, e siamo per un sistema elettorale che
permetta agli elettori di scegliere fra queste opzioni alternative.
Siamo per una distinzione netta di ruoli, di percorsi e non per la
confusione in cui tutti quanti si interscambiano le funzioni.
Sono questi i motivi per cui non siamo favorevoli a questa
maggioranza, motivi - li riassumo - del metodo, della concezione
politica di cui questa maggioranza è espressione, del carattere
subalterno che il programma ed i contenuti hanno in questa
maggioranza.
Quindi ce ne staremo fuori da questa maggioranza, disposti a
collaborare se ci verranno presentate delle proposte valide,
disposti noi stessi ad essere propositivi sulle cose che riteniamo
utili e necessarie per la nostra comunità, disposti a combattere se
ci verranno presentate delle proposte che riteniamo sbagliate.
In quest’ottica non voteremo per il Presidente
della Giunta che è stato proposto dalla nuova maggioranza ed
esprimeremo il nostro voto di dissenso con la scheda bianca.
Presidente - Ha chiesto di parlare il Consigliere Lanivi, ne
ha facoltà.
Lanivi (ADP) - Devo a questo Consiglio doverosamente dei
chiarimenti, al di là della dichiarazione cui faccio riferimento e
che non sto a riprendere, dichiarazione che ho voluto rendere
pubblica anche per dare chiarezza e per dare conto della mia
posizione.
Mi pare opportuno però in questa occasione che questa chiarezza
venga espressa in Consiglio, anche se non riprenderò tutti gli
argomenti che in quella dichiarazione ho affrontato.
Il mio intervento vuol essere un doveroso atto di chiarimento in
questo Consiglio su tre argomenti fondamentali: primo, chiarimento
della mia posizione personale, quindi riguardo alle scelte che ho
operato; secondo, la mia posizione nei confronti del movimento
degli ADP; terzo, la mia posizione nei confronti della maggioranza
e della politica della Valle nel suo complesso, soprattutto facendo
riferimento al futuro.
Primo punto. Perchè non ci siano equivoci, voglio dire che la
mia posizione vuole rappresentare fondamentalmente la testimonianza
di una persona che vuol dare il suo contributo propositivo e
costruttivo alla comunità nella chiarezza, ribadendo una coerenza
che ha guidato la mia esperienza politica - che sta ormai
raggiungendo un numero di anni molto elevato, il che sta a
testimoniare che sono anche ampiamente invecchiato - la
testimonianza di una persona che prima di tutto vuole considerarsi
al servizio di questa comunità e non viceversa.
Voglio quindi ribadire che non sono stato nè coinvolto nè
avvertito della manovra politica attuata, che non avrei condiviso
nei termini in cui si è svolta. Forse proprio per questo non sono
stato coinvolto, si è pensato ad una maggioranza che prescindesse
dalla mia posizione.
Ho rifiutato quindi, coerentemente, gli inviti che le attuali
forze della maggioranza, quella prevedibile che si sta formando, mi
hanno rivolto per entrare nell’esecutivo regionale.
Devo anzi ringraziare chi, forse sopravalutando le mie capacità, mi
ha fatto pressione anche dall’esterno del mio
movimento, per entrare in Giunta nello stesso posto che avevo
occupato, o in altri incarichi che avessi scelto. Ma oggi ho
ritenuto che fosse molto più importante che il mio ruolo e il mio
posto fosse contrapposto ad una scelta politica che non condivido,
e non ritengo che coerenza e chiarezza possano essere scambiate con
un posto di potere, qualunque esso sia.
Secondo punto. C’è chi si chiede se io sia dentro
o fuori il movimento degli ADP, movimento che ho contribuito a
creare circa venti anni fa ed al quale ho dato molte delle mie
energie. La risposta è semplice: sono dentro alle linee politiche
che hanno guidato e motivato la presenza del movimento in Valle
d’Aosta; non sono dentro nè voglio essere dentro le
scelte che, in contrasto con queste linee, sono state assunte in
questa fase critica.
Il mio dissenso (e non solo mio) è riferito ai metodi seguiti,
di tipo verticistico e quindi in contrasto con una delle linee di
fondo del movimento, sui contenuti della proposta e sulle
conseguenze prevedibili future per il movimento e per la Valle
d’Aosta.
Non guardo e non penso solo a questa situazione, ma cerco di
intravedere le conseguenze che deriveranno dalla scelta oggi
operata, sia nei confronti del movimento che nei confronti
dell’intera Valle d’Aosta; quindi il
mio dissenso è totale.
Le ragioni - non sto a ripeterle - che ho indicato nella
dichiarazione del 15 giugno possono essere così sintetizzate: il
comportamento ed il metodo di gestione politica ed amministrativa
della dirigenza unionista, molte volte non attenta alla importanza
delle altre forze politiche, e soprattutto nei fatti non attenta
alle esigenze del pluralismo regionalista - e questo è un appunto
che ho sottolineato nel documento - non giustificano una operazione
che tende, o rischia di modificare profondamente il volto, il
ruolo, lo stile del movimento ADP in Valle d’Aosta,
rischiando di fargli perdere le sue caratteristiche originali di
servizio alla comunità.
Potevano essere seguite altre strade per difendere le posizioni,
piuttosto che mettere in pericolo la propria fisionomia in una
operazione arrischiata che appare agli occhi della gente improntata
alla spartizione di potere e alle ambizioni personali, più che agli
interessi generali della Valle d’Aosta.
Terzo punto. Le convinzioni su cui si fonda la mia posizione
politica sono semplici. In primo luogo sono convinto che la libertà
individuale ed il rispetto della persona umana siano i valori
fondamentali di questa comunità; senza di essi la Valle morirebbe,
o meglio sarebbe una realtà diversa. Sono questi i valori di fondo
ai quali ho riferito la mia azione politica. Ho speso le mie
energie per dare un contributo al mantenimento di un piccolo
popolo, che avendo però al centro della sua cultura e della sua
vita questi valori, merita di essere sostenuto e merita
l’impegno politico di tutti. Seconda convinzione:
l’autonomia e le possibilità reali di autogoverno
ispirate a questi valori, e cioè alla libertà individuale ed al
rispetto della persona umana, sono le condizioni e gli strumenti
dell’esistenza stessa della Valle
d’Aosta.
Terza convinzione: non possono essere escluse dalla guida
politica della regione quelle forze che fanno di questi principi i
motivi stessi della loro esistenza.
Questi sono i chiari riferimenti della posizione che assumo in
questo momento.
E’ vero che la maggioranza, il governo
precedente, pur raggiungendo risultati molto positivi sul piano
delle realizzazioni, non è esente da critiche, che possono essere
ricondotte alle tentazioni di egemonia di una sola forza politica e
quindi di compressione del ruolo delle altre forze, e soprattutto
di quelle che fanno parte dell’area regionalista.
Però, ripeto, questo non giustifica questo brusco arresto, questo
inserimento in una fase temporanea, transitoria e critica, di cui
cerco di valutare non solo i dati negativi attuali, ma le premesse
non positive o negative rispetto alle evoluzioni future.
Il mio atteggiamento quindi vuole essere in maniera umile e
modesta il tentativo di assumere la posizione per superare le
conseguenze negative di questa fase di arresto e degli elementi
negativi che possano nuocere in un futuro, nuovo, più stabile
assetto di governo regionale.
Quali sono i germi negativi di questa fase? Indubbiamente il
metodo: un metodo che non ha coinvolto, una volontà decisa da pochi
e poi imposta alle basi; un metodo che radicalizza posizioni con
effetti negativi su tutti, rischiando di creare condizioni di
involuzione complessiva della vita politica valdostana. Non quindi
una fase di maturazione attorno a problemi reali del futuro della
nostra Regione, ma piuttosto posizioni di radicalizzazione e di
involuzione, che rischieranno di toccare tutte le forze politiche,
non solo una.
E’ già stato detto del rischio di un arroccamento
dell’Union Valdôtaine da un lato, ma
dall’altra parte vi sarà
l’allontanamento della dimensione valdostana da
parte delle forze politiche nazionali, che non vanno considerate
presenze diaboliche ma presenze utili alla crescita della nostra
regione. Questa scelta transitoria gioca in termini negativi,
involutivi e di reciproca diffidenza, anche personale. Sono questi
i germi che in questa fase transitoria possono costituire
altrettanti elementi critici e negativi per un assetto migliore
rispetto ai nuovi problemi che stanno di fronte a questa
assemblea.
Questa Giunta, questa maggioranza è sicuramente transitoria; è
sicuramente eterogenea, ma non perchè ne fanno parte forze diverse,
ma perchè ne fanno parte forze portatrici di messaggi culturali e
politici molto divaricati. Quindi sul piano
dell’efficacia dell’azione del
governo la tendenza prevedibile è di ritornare o di stabilire una
condizione di immobilismo, di non efficacia
dell’azione del governo regionale, o meglio ancora
una non efficacia non riferita alle quantità di cose fatte, ma alla
mancanza di un elemento unificante che renda efficace
l’azione del governo rispetto ai problemi generali
di questa Valle. Vi è altresì la tendenza che il superamento, date
certe premesse, di questa fase transitoria possa essere
all’insegna della rivincita, di poteri stabili
intesi come nuova ripartizione di potere, di allontanamento di quei
valori che sono la reale forza di questa comunità, elementi che la
rendono specifica, una realtà con una identità particolare. E
proprio questi valori puntano sulla qualità, sulla forza non dei
numeri ma sulla forza delle idee e questi scenari tendono a
limitare le idee e quindi ad indebolire complessivamente la Valle
d’Aosta.
Rischi di arretramento e di restaurazione: questi i rischi che
l’attuale operazione politica ha in sè. Per non
ridurre il dibattito di oggi ad un semplice scontro in questo
Consiglio regionale tra forze politiche più o meno contrapposte,
artificiosamente o artificialmente, vorrei non scendere nel
pro-vincialismo, ma affrontare i problemi complessi che derivano da
una piccola comunità, che ha un grande compito e che deve
affrontare problemi enormi legati alla trasformazione ed alla
evoluzione attuale.
Cito pertanto alcuni temi di riflessione, che non pongo a questa
maggioranza, ma pongo indistintamente a tutte le forze politiche,
considerando questa fase critica affrontata e risolta malamente,
alla quale una contrapposizione sterile non servirebbe se non in
uno spirito di rivincita. Il passo da compiere è qualitativo, non
una contrapposizione sterile.
Il primo punto fondamentale è l’approccio con
dignità alla dimensione europea. La Valle d’Aosta in
questo senso ha fatto dei passi, ma la scelta da farsi è se nella
nuova dimensione europea sarà un nodo della rete delle realtà
regionali, oppure una periferia, un margine di altre realtà
rispetto alle quali quella regionale valdostana è una realtà
periferica, subordinata, marginale.
Il secondo punto è l’ammodernamento,
l’innovazione, la gestione di un cambiamento che la
Valle d’Aosta può accettare solo e a condizione che
i suoi valori essenziali siano fatti salvi. Non è possibile pensare
che questo processo possa essere positivamente risolto se il costo
di questo cambiamento fosse semplicemente il livellamento su modi e
modelli culturali che, tendendo all’appiattimento,
farebbero scomparire nella realtà non le ricchezze materiali della
Valle d’Aosta, ma i motivi stessi della sua
esistenza. Se il primo obiettivo, l’approccio con
dignità alla dimensione europea, subirà sicuramente una battuta di
arresto proprio perchè mancherà non il cemento del potere, ma il
cemento culturale unificante l’azione di questa
maggioranza, il secondo subirà ancora una battuta di arresto,
perchè manca la condizione, e cioè non è possibile pensare a
maggioranze prive di quelle forze che hanno nella difesa di questi
valori il motivo della loro stessa esistenza.
Il terzo punto riguarda la democrazia sostanziale ed il
coinvolgimento della comunità e della organizzazione dei suoi
interessi alle decisioni che riguardano il futuro della intera
comunità nella fase attuale; in poche parole il rapporto fra
pubblico e privato. E’ fuori dubbio che una
situazione del tutto nuova si è venuta a creare in Valle
d’Aosta: sulla amministrazione regionale, sul
governo regionale la forza del cambiamento ha portato una serie di
decisioni, una serie di poteri mai verificato nella fase
precedente.
Questo obiettivo processo ha portato non dico a rimettere in
discussione, ma a modificare i rapporti preesistenti (mi riferisco
alla fase precedente questa evoluzione) tra la condizione e la
libertà del singolo rispetto al potere pubblico. Questo è vero non
solo per gli interessi organizzati, quelli economici ed altri, ma
lo è per la singola persona. E’ problema essenziale
per il futuro della Valle mantenere fermo ed avere chiarezza ed una
consapevolezza diffusa che proprio questa rivendicazione delle
proprie prerogative, della propria identità, che è il patrimonio
più alto di questa comunità, non possa essere sacrificato a
qualsiasi guadagno di tipo materiale.
Infine il problema della cultura. Si pone oggi alla comunità
valdostana una grande sfida, che è il mantenimento della propria
specificità nei confronti di modelli e di comportamenti dominanti
le società più grandi che tendono al livellamento. Se dovessimo
guardare la storia millenaria, dovremmo essere ottimisti: la Valle
d’Aosta ha saputo mantenersi in momenti molto più
difficili degli attuali, però oggi almeno va detto da qualcuno che
questa è la sfida reale che questa comunità deve affrontare.
Idealità e materialità e il ruolo della religiosità in Valle
d’Aosta sono altrettanti temi di riflessione che non
ci sono oggi, purtroppo, nel dibattito, anzi nel non dibattito che
ha preceduto questo nuovo assetto, di cui ritengo negative le
conseguenze.
Idealità e materialità non possono essere assunte come temi di
scelta, se la scelta è il mantenimento e la conservazione della
nostra regione, coerente al suo passato. Ed è un impegno invece che
ci deve non solo preoccupare, ma deve richiedere le energie
indistintamente di tutti perchè dalle scelte che facciamo oggi
dipenderà l’atteggiamento e il messaggio che queste
generazioni potranno trasmettere quelle future.
Sul piano della proposta politica è indubbio che il mio discorso
si fa non solo più difficile, ma quasi si ferma qui, perchè non
posso indicare - in quanto ritornerei nella logica ridotta e
riduttiva della pura spartizione (anche se comprensibile) di potere
- alternative, nuove composizioni di maggioranza. Quello di cui
però sono convinto è che questa via indubbiamente passerà
attraverso il rafforzamento di un pluralismo regionalista piuttosto
che a tendenze di egemonie o di scambio di consensi derivanti dal
potere, con posizioni di rafforzamento regionaliste; un
rafforzamento del pluralismo regionalista per una gestione in senso
progressista della guida della nostra regione.
Quando dico progressista non intendo assumere forze politiche
con etichettature storicamente di sinistra, ma quelle forze o
quelle persone che al termine progressista oggi sanno associare il
travaglio e il dibattito che c’è in quelle forze e
che si traducono in capacità di modernizzare, senza sacrificare
strati di popolazione più deboli; in altri termini, sto parlando di
enfatizzazione del concetto di solidarietà inteso come volontà di
non lasciare nessuno fuori dalla gestione non solo del potere, ma
di abbandono rispetto ad una società forte che va ad imporre le sue
leggi, i suoi dogmi, la sua forza, i suoi muscoli.
La Valle d’Aosta vivrà non se esporrà i suoi
muscoli, ma se dimostrerà la sua intelligenza, la coscienza del suo
ruolo storico, il senso di responsabilità di dover rendere conto ad
un lavoro millenario che e stato compiuto in questo territorio.
In assenza di questo, ogni scelta, ogni posizione rischia non
solo di essere vana, superficiale, non aderente a queste esigenze,
ma di maturare in se germi, nuclei e virus che rischiano di
compromettere fortemente il futuro di questa Regione.
Questo è il senso della mia posizione. Forse la mia posizione
contrapposta, e quindi il mio voto contrario alla elezione di
questa Giunta, può apparire troppo forte rispetto alle cose che ho
detto, pero mi pare che debba apparire anche
all’esterno, per motivi di chiarezza, una posizione
fortemente coerente, perché questo e l’unico
contributo che posso dare a questo Consiglio ed alla Valle alla
quale ho cercato di dare non tanto, ma sicuramente tutto quello che
potevo.
Presidente - Ha chiesto di parlare il Consigliere Rusci, ne
ha facoltà.
Rusci (PRI) - A seguito degli accordi politico programmatici
raggiunti, il partito repubblicano voterà Gianni Bondaz alla carica
di Presidente della Giunta.
Presidente - Ha chiesto di parlare il Consigliere Lavoyer, ne
ha facoltà.
Lavoyer (ADP) - Pur rispettando la posizione personale di
Ilario Lanivi, annuncio il voto favorevole del nostro Gruppo alla
elezione di Presidente della Giunta dell’avv. Gianni
Bondaz, voto favorevole che deriva anche e soprattutto dalle
indicazioni che il nostro Gruppo ha ricevuto dalla Commissione
politica regionale degli ADP.
Presidente
- Ha chiesto di parlare il Consigliere Aloisi,
ne ha facoltà.
Aloisi (MSI)
- Vorrei fare alcune brevi considerazioni di
carattere politico prima di esprimere quella che è la posizione
ufficiale del Movimento Sociale Italiano in merito a questa nuova
maggioranza.
Oggi stiamo vivendo una giornata storica per la nostra regione,
non sappiamo ancora se in senso positivo o in senso negativo. Il
Movimento Sociale Italiano in quest’aula in questi
ultimi anni si è distinto per la sua coerenza, per la sua serietà;
non abbiamo mai pugnalato alle spalle nessuno, abbiamo sempre
svolto il nostro ruolo di opposizione a testa alta, ci siamo sempre
comportati in modo corretto sul piano politico, perchè ognuno di
noi esprime delle posizioni e delle ideologie diverse, per cui è
giusto e corretto in una democrazia riconoscere le posizioni di
ognuno e quindi accettare questo dibattito, questa libertà di
espressione che è proprio la sintesi della democrazia.
Malgrado questa nostra posizione, sovente siamo stati
emarginati, sovente siamo stati isolati, non come persone ma sul
piano politico ed ideologico, cosa che noi condanniamo perché
riteniamo che in una democrazia questo modo di comportarsi sia
scorretto. Ci vuole il confronto, ci vuole il dibattito, ci vuole
anche lo scontro, ma sempre in questa dialettica democratica.
Allora, malgrado siamo stati sovente oggetto di discriminazione
politica, dobbiamo riconoscere che oggi esiste un cambiamento
politico in questa nostra regione, e noi coerentemente con la
posizione che abbiamo tenuto nel passato, continueremo a fare
l’opposizione. Opposizione dura quando sarà
necessario che sia dura, costruttiva quando riterremo giusto dover
dare il nostro apporto costruttivo.
D’altronde noi con la maggioranza che si presume
oggi diventi minoranza abbiamo sovente concordato su molte
iniziative di carattere amministrativo, abbiamo sempre dato il
nostro apporto costruttivo su tanti problemi, di cui qui ricordo
solo il problema dell’autostrada, sul quale ci siamo
schierati apertamente. E cosi noi ci comporteremo - se ce ne sarà
una nuova - con la futura maggioranza: saremo
all’opposizione in una posizione di controllo, di
verifica, di attesa, per vedere che cosa succede di fronte a questa
maggioranza ibrida, a questa maggioranza anomala. Oggi ancora non
possiamo dare un giudizio politico sul loro programma, non possiamo
pronunciarci su quelle che saranno le future iniziative, su quella
che sarà la gestione della futura amministrazione; quindi siamo in
attesa, un’attesa posata, ponderata.
Naturalmente siamo all’opposizione e proprio per
evitare qualsiasi ombra di dubbio su quella che potrebbe essere la
nostra posizione politica, anche perché mi rendo conto che in
questo momento anche la posizione di una singola forza politica
quale l’MSI può diventare elemento non dico
determinante ma molto importante nella costruzione della futura
maggioranza, oppure di quello che potrà succedere fra pochi istanti
in quest’aula, il Movimento Sociale Italiano si
astiene da questa votazione. Questo al fine di evitare
strumentalizzazioni, perché sicuramente qualcuno avrebbe avuto
occasione di denigrare o di accusare l’MSI di essere
il diciotto o il diciannove; l’MSI ha sempre
combattuto di fronte, non ha mai pugnalato nessuno alla schiena, e
se facciamo l’opposizione, la facciamo a testa alta,
con coraggio ma soprattutto con sincerità. Quindi
l’MSI si astiene nella votazione del Presidente
della Giunta.
Presidente - Ha chiesto di parlare il Consigliere Maquignaz,
ne ha facoltà.
Maquignaz (Indipendente) - Ormai ci troviamo alla fase
conclusiva della operazione politica che ha portato alle dimissioni
della Giunta Rol-landin.
Ho già avuto modo nell’ultimo Consiglio regionale
di esprimere i motivi del mio dissenso, che al di là
dell’amarezza che ho provato di fronte ad una
situazione politica dominata da un forte senso di disorientamento e
di disagio, e che si è manifestata non soltanto ai vertici dei
partiti e movimenti ma soprattutto nel tessuto sociale della nostra
comunità, mi ha però lasciato un senso di serenità che mi deriva
dalla convinzione che questa situazione non si può ridurre alle
conclusioni che ci sono state prospettate.
Gli autonomisti infatti hanno percepito una nuova solidarietà,
quella più vera ed autentica, che nasce dal legame con la comunità
e con la gente e dalla coscienza di chi sa stare dalla parte della
Valle d’Aosta.
Sono convinto inoltre che il confronto con l’area
cattolica non sia concluso e non credo affatto che la presunta
arroganza dell’Union Valdôtaine, addotta come unica
motivazione e giustificazione delle scelte operate, sia convincente
ed accettabile.
Non intendo oggi ricordare che la DC per più di un decennio ha
collaborato con l’Union Valdôtaine, dando vita
insieme a questa e alle altre forze politiche ad un governo
regionale che ha garantito alla nostra regione stabilità politica,
forza e capacità amministrativa, e dove anche le istanze dei
cattolici più convinti non sono mai state umiliate.
Certamente sono stati commessi degli errori, alcuni
atteggiamenti sono stati inadeguati, sono state compiute delle
scelte non sempre condivise da tutti, o forse non condivisibili, ma
credo assolutamente che questi fatti, lo ripeto, non ci consentano
di dare un giudizio negativo sulla Giunta uscente e sulla
maggioranza che l’ha sostenuta. Tanto meno credo,
pur tenendo ferma la convinzione che il sentimento religioso
trascende la dimensione politica e che soprattutto non può essere
considerato patrimonio esclusivo di partiti e movimenti, che le
istanze del cristianesimo possano essere sostenute con maggiore
incisività dalla nuova maggioranza, all’interno
della quale i partiti laici e di ispirazione socialista considerano
l’aborto ed il divorzio come un fatto assolutamente
normale e che non avrebbero alcuna difficoltà - consentitemi la
battuta per sdrammatizzare la situazione - a distribuire
gratuitamente la pillola a tutta la popolazione valdostana, che fra
l’altro lamenta un calo preoccupante di nascite.
Dico queste cose con un pizzico di demagogia e di malizia, ma le
dico perché intendo porre in evidenza le contraddizioni latenti
della nuova coalizione e soprattutto perché desidero mettere a
fuoco i rapporti con il mondo cattolico, che indubbiamente è
composito ma che merita in ogni caso la nostra massima
considerazione. Questo mondo cattolico merita la nostra attenzione,
perché viviamo in una civiltà cristiana di cui siamo partecipi ed
interpreti. D’altra parte i valori
dell’autonomia si sono sempre coniugati con quelli
del cristianesimo, l’autonomismo cattolico
valdostano è il frutto di questa storica simbiosi. Ora, credo che
la DC e tutti coloro che hanno queste convinzioni abbiano il dovere
morale di spiegare alla comunità cattolica come intendono porsi di
fronte a questo problema, che non è assolutamente anacronistico nel
momento in cui in tutto il mondo il messaggio evangelico è fonte di
libertà e di speranza, nel momento in cui in tutti i paesi
dell’Est la lotta per la democrazia e per la libertà
ha trovato un valido sostegno nelle istanze più genuine del
cristianesimo.
Credo, quindi, che si debba spiegare meglio non solo su basi
emotive ma su basi razionali e politiche le motivazioni che
giustificano il nuovo accordo, che comporta una collaborazione fra
una parte dell’area cattolica con
l’area di ispirazione laica e socialista. In caso
diverso si rischia di disorientare la comunità cristiana, che
desidera che i valori a cui si ispira vengano difesi e tutelati
anche nell’azione amministrativa.
Devo dire che non ho sentito in questo Consiglio affrontare alle
radici questo problema, che assume particolare importanza nel
momento in cui purtroppo i cattolici si trovano divisi e su fronti
opposti.
Personalmente ho l’impressione che questa
divisione (ho già avuto modo di dirlo) sia artificiale e che sia
nata da esigenze di schieramento, anziché, come potrebbe avvenire,
da divergenze sulle cose da fare. D’altra parte
diventa molto difficile esprimere giudizi più articolati di fronte
ad una prospettiva politica che si presenta senza programmi e
progetti politici, sui quali si sarebbe potuto discutere con
maggiore serietà ed attenzione.
Certamente il modo con cui questa operazione e stata eseguita è
disarmante e non costituisce una valida giustificazione il fatto
che questa ricorda altri episodi del passato che si prestano a
simili-tudini. La scorrettezza rimane sempre un fatto negativo ed
umiliante da qualunque parte essa provenga.
Fin da giovane ho sempre seguito la vita politica ed
amministrativa, a cui ho dedicato una parte rilevante della vita
cercando di impegnare il meglio di me stesso, pur commettendo degli
errori e trovandomi sovente di fronte a situazioni laceranti, a cui
ho reagito come ho potuto, non perdendo mai di vista le idealità
che avevo dentro di me.
La nuova situazione politica, che trovo sconcertante, ha
contribuito ad aumentare la mia avversione nei confronti di una
vita politica dove la persona umana di Emanuel Munier è diventata
un puro e semplice strumento dei partiti o dei poteri che forse
guidano l’azione di questi. Mi si dice che la
politica è cosi; ebbene, se la politica e così la abbandonerò, o se
meglio preferite da questa mi farò cacciare.
L’ultimo articolo di fondo del Corriere della
Valle rileva come la crisi sia lo specchio dei partiti. Su questa
analisi non ci piove, sono personalmente convinto che i partiti si
trovano in grande difficoltà nell’interpretare le
istanze e le esigenze della comunità, che nei confronti di questi
prova una grande disaffezione.
L’autonomismo valdostano stava tentando,
attraverso i suoi uomini ed attraverso una dinamica politica in
continua evoluzione, di impostare un discorso nuovo, sensibile alle
esigenze della comunità ed attento alla necessità di presentare
all’Europa una Valle d’Aosta
preparata, modernizzata e forte della sua stabilità politica ed
amministrativa. Stava nascendo in altri termini nella nostra
regione una politica autonomista moderna ed efficiente, che sapeva
interpretare a mio avviso le esigenze di una comunità plurietnica,
che aveva capito che l’autonomia interessa tutti e
non solo l’etnia originaria.
Questa, secondo me, è stata la grande rivoluzione compiuta dalla
Giunta Rollandin e che anche per questi motivi ha ricevuto un
consenso elettorale senza precedenti.
Tutte le teorie che di questi tempi circolano sulla arroganza e
prepotenza dell’Union Valdôtaine o del Presidente
della Giunta sono, a mio avviso, semplicistiche, approssimative,
superficiali e per certi aspetti fanciullesche, e sono servite
soltanto a giustificare un accordo che e nato su motivazioni
diverse e che mi sono sconosciute.
Non intendo sicuramente, sia chiaro, fare oggi
l’avvocato difensore dell’Union
Valdôtaine, anche perché quest’ultima non ne ha
bisogno ed anche perché questa ha già i suoi avvocati che sono più
preparati di me, ne intendo fare il tredicesimo o il
quattordicesimo Consigliere dell’Union Valdôtaine.
Intendo solo difendere il mio modo di essere e di pensare e le
valutazioni che ne conseguono, valutazioni che brevemente intendo
riassumere.
La manovra in atto tende complessivamente ad imporre alla Valle
i metodi della partitocrazia nazionale, che svuotano di contenuto e
di significato gli organi rappresentativi elettivi.
L’operazione politica in atto non rispetta le
esigenze della comunità valdostana, perchè è contraria al comune
sentimento ed è fonte di grave disorientamento.
La comunità cristiana guarda con preoccupazione alla intesa
creatasi fra una parte dell’area cattolica e
l’area laica socialista e di ispirazione marxista.
Infine, l’autonomismo valdostano si trova
ingiustamente penalizzato proprio nel momento in cui la Valle
d’Aosta si accingeva a presentare
all’Europa una terra di uomini liberi e
solidali.
Presidente - Ha chiesto di parlare il Consigliere Gremmo, ne
ha facoltà.
Gremmo (UAP) - Signor Presidente, colleghi, sarò brevissimo.
Devo dire, con molta onestà, che in questi giorni ho dovuto
verificare una situazione, dal mio punto di vista, incredibile.
Tutti ricordiamo come si erano svolte le cose durante
l’ultimo Consiglio: la mozione di sfiducia, il
rinvio che doveva essere per una data e poi è slittato, ed io
speravo che questo slittamento del Consiglio potesse significare
qualcosa di nuovo. Mi aspettavo - però in questo devo dire sono
sempre il solito ingenuo - l’unica cosa risolutrice
dal mio punto di vista, cioè l’avvio di una
iniziativa politica da parte di qualcuno.
Non ero convinto che tutto fosse deciso, che i giochi fossero
fatti, che la maggioranza che si era compattata su un progetto
fosse veramente già decisa ad andare fino in fondo. Speravo che la
forza di maggioranza relativa, la forza autonomista più forte
avesse in questi quattro giorni una capacità di intervento politico
che invece non c’è stata.
La volta scorsa il Consigliere Milanesio citava Trotsky, io ho
un’altra citazione che riguarda questo personaggio.
Nella lotta fra Trotsky e Stalin, il primo perse perché nel momento
in cui Stalin stava raccogliendo tutte le forze per sconfiggerlo,
andò a caccia di anatre: fu proprio quel
weekend
che permise
che tutti i giochi fossero fatti. E’ chiaro che il
paragone non riguarda questa situazione, però devo dire che la cosa
che più mi ha sconcertato stamattina è il fatto che non ci sia
stata da parte dell’Union Valdôtaine
un’offensiva politica. Può darsi benissimo che sia
stata in altra sede verificata l’impossibilità di
procedere in questa direzione, però avrei sperato che ci fosse una
proposta politica alternativa forte che sbloccasse una situazione
che invece vedo ormai è determinata.
Suggerii la volta scorsa, ma evidentemente è stata data poca
importanza a quanto ho detto, una iniziativa che andasse da parte
del movimento autonomista più forte a rendere più vivo un confronto
con altri movimenti autonomisti, gli ADP in particolare, o con
quelle che io ho definito le forze politiche più dinamiche.
Ero convinto e continuo ad essere convinto che in questa
direzione sarebbe stato possibile trovare il modo di far
riconsiderare le cose. Dai giornali ho letto che
l’unica iniziativa che è stata presa
dall’Union Valdôtaine rispetto al partito è un
attacco molto duro nei confronti del Presidente Bich. Ho
l’impressione che non sia quella
l’offensiva politica che può sbloccare e modificare
le cose. Quindi arrivo a questa votazione con un senso di vuoto per
aver verificato proprio questa incapacità di trovare il modo di
cambiare le cose.
Ha ragione il Consigliere Lanivi quando dice una cosa che credo
vada scritta: da oggi, o comunque da quando si è aperta questa
crisi, è evidente che i rapporti fra i movimenti autonomisti non
sono più quelli di prima, è evidente che
l’articolazione del mondo autonomista valdostano è
diversa da quella di prima.
Sentivo il discorso del Consigliere Maquignaz che rivendica un
suo autonomismo cattolico oltranzista: è una rivendicazione
legittima, è uno spazio che va coperto da qualcuno. Ho una visione
un po’ più laica delle cose e non credo che il
problema grosso della Valle d’Aosta sia quello degli
infedeli che arrivano; comunque gli infedeli non sono i laici, ma
c’è questo spazio di autonomismo che si va
aprendo.
Si potrebbe configurare (e io lo auspico) una nuova formazione
politica che nei riguardi della DC apra un confronto.
C’è la posizione del Consigliere Lanivi, che può
prefigurare una posizione legittima di raccordo rispetto alle
posizioni che hanno gli ADP e l’Union Valdôtaine;
c’è la posizione dell’Union
Valdôtaine che mi auguro sia unitaria e che secondo me può avere
delle grosse evoluzioni nei prossimi tempi; c’è poi,
modestamente, la mia posizione.
Quindi, il mondo autonomistico valdostano si configura molto più
articolato di prima, molto più dialettico nel suo interno e forse
questo è l’unico elemento che vedo positivo rispetto
a quello che è accaduto.
Ma proprio perché si configura pluralistico, il mondo
autonomistico valdostano deve essere intelligentemente aperto.
Penso che questo sia un discorso sicuramente impopolare oggi che la
contrapposizione dei ruoli ci pone su due fronti diversi; e
evidente che rispetto agli ADP io sono coerentemente fuori da
questa maggioranza che invece vede loro all’interno.
Però credo sarebbe un grande errore se gli autonomisti che restano
all’opposizione avessero un atteggiamento di
chiusura, di condanna nei confronti di altri autonomisti che hanno
fatto un’altra scelta.
Penso al dopo e non all’oggi; oggi il nostro
ruolo è esterno, sicuramente, ma il rischio è che noi ci
rassegnamo, come mi è parso di capire da parte di alcuni interventi
di altri colleghi autonomisti, ad essere in un angolo, ad essere
opposizione, ed io continuo a dire che il pericolo maggiore è che
gli autonomisti della Valle d’Aosta vogliano
diventare una specie di Lega Lombarda, cioè un autonomismo
numericamente consistente ma politicamente nullo. La Lega Lombarda
infatti ha quindici Consiglieri, è la seconda forza politica della
Lombardia, ma non conta nulla dal punto di vista politico. Credo
che questo sarebbe il più grande sbaglio che potrebbe essere fatto
da parte degli autonomisti.
Dicevo, o ci si rassegna a quel ruolo ed io non sono
d’accordo, oppure si pongono le basi per un
confronto che secondo me è aperto, è possibile e che deve ottenere
il risultato politico di ribaltare questa maggioranza. Maggioranza
su cui non sono d’accordo, maggioranza che penso sia
molto debole, ma maggioranza che può in qualche maniera aprire ad
un nuovo confronto.
Allora, ribadendo quello che per la verità è scontato, cioè il
mio non voto rispetto all’esecutivo che verrà
eventualmente proposto, devo dire che il compito che spetta (visto
che dai discorsi che sono stati fatti dai colleghi pare che questo
sia l’esito) alle forze autonomiste, siano esse
fuori dalla maggioranza come il Consigliere Maquignaz, come il
sottoscritto, come il Consigliere Lanivi, come i Consiglieri
dell’Union Valdôtaine, siano esse
all’interno della maggioranza, come i due
Consiglieri ADP, è un compito di nuovo raccordo, è un compito di
confronto, è un compito di non contrapposizione.
Voglio dire a chi conta più di me - io non conto molto - che il
compito principale degli autonomisti è quello di ragionare sulla
base di quello che ha detto il Consigliere Lanivi, che è la cosa
più importante: da oggi in poi gli autonomisti della Valle
d’Aosta devono avere un rapporto fra di loro e
rispetto alle altre forze diverso da quello del passato.
Ha ragione il Consigliere Maquignaz, nessuno ha bisogno di avere
avvocati difensori, ne voglio esserlo; il compito grosso non è
quello di guardare al passato, che ormai è cancellato, ma è quello
di dare agli autonomisti della Valle d’Aosta una
capacità di operatività che a me è parso finora non abbiano
avuto.
Presidente - Se nessun altro Consigliere si iscrive a
parlare, passiamo alla votazione del Presidente della
Giunta.
Adesso spiegherò come avverranno le operazioni di voto. Il
Consigliere Segretario prenderà posto al centro
dell’emiciclo: all’appello nominale
il Consigliere si reca al banco, prende la scheda, si reca quindi
alla cabina di voto, esprime il suo voto o non lo esprime, riporta
la scheda e la imbuca nell’urna che sarà posta al
centro del banco.
Prego di osservare rigidamente questo iter; ricordo che la
scheda è formata da una sola sottolineatura, deve essere firmata
dal Segretario, e timbrata, quindi non può essere sostituita, e
deve recare il nome del designando Presidente della Giunta. Prego
il Consigliere Segretario di fare come ho indicato.
Votazione per schede segrete.
Esito della votazione:
Presenti 35
Votanti 34
Schede valide 34
Schede bianche 15
Astenuto 1 (Aloisi)
Ha ottenuto voti:
- Bondaz Giovanni: 19
In base all’esito della votazione, proclamo
eletto alla carica di Presidente della Giunta regionale il
Consigliere Bondaz Giovanni.
?-
Il Consiglio prende atto ed il neo-Presidente Bondaz
Giovanni, su invito del Presidente del Consiglio, prende posto al
banco del Presidente della Giunta.
?-
