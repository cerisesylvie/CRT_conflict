Classificazione
AGRICOLTURA
CREDITO



Oggetto del Consiglio n. 176 del 9 ottobre 2013 - Resoconto
OGGETTO N. 176/XIV - Reiezione di mozione: "Intervento presso
l'Agenzia regionale per le erogazioni in agricoltura per un
recupero rateizzato dei crediti".
Président
- Pour l'illustration, la parole au collègue
Donzel.
Donzel (PD-SIN.VDA)
- Grazie Presidente, buongiorno
colleghi.
Ci ritroviamo con un argomento che non è assolutamente nuovo, è
stato oggetto di alcune interpellanze, ma che è stato perfezionato
e messo a punto in una mozione da un lavoro concertato con tutti i
gruppi di minoranza e che parte da alcune premesse, che a mio
avviso sono necessarie, per poter affrontare una discussione sui
temi come quelli che riguardano l'agricoltura. Vorrei innanzitutto
dire che, magari, un aspetto marginale, un aspetto particolare
della discussione sul tema dell'agricoltura, della zootecnia in
particolare, è però un elemento che permette di vedere il problema
più grande, più in generale. So di dire cose che a molti, in
quest'aula, non sono nuove, perché non penso di essere l'unico
interlocutore del mondo agricolo; tanti in quest'aula lo sono,
tanti in questi giorni hanno incontrato i rappresentanti del mondo
agricolo e quindi sono assolutamente a conoscenza della realtà, in
questo ambiente.
Voglio però riportare qui le parole di un giovane agricoltore:
"in tre giorni è cambiata la mia vita, sognavo di ampliare la
mia azienda, portavo mia figlia in braccio a imparare i nomi delle
mucche, volevo costruire una stalla nuova, rilanciare l'azienda
paterna, ed oggi
...quell'oggi si riferisce al giorno dopo
l'incontro che c'è stato con l'Assessore all'agricoltura...
ed
oggi non so neanche più se riuscirò a mantenere la mia
famiglia"
. Questa è la premessa fondamentale per capire di cosa
si sta parlando in quest'aula, qual è la condizione di alcune
aziende agricole in questo momento. Se non c'è questa presa di
coscienza, è chiaro che tutto sembra banale, marginale, un piccolo
elemento, una piccola questioncina di recupero di denaro dell'AREA,
che è l'oggetto di questa interpellanza; diventa molto banale se
non abbiamo la percezione di come sta vivendo questo mondo, in
questo momento. Certo, qualcuno che magari non è dell'ambiente vede
la sfilata della
Desarpa
, la festa, la
Bataille des
Reines
, vede i momenti in cui ancora questo mondo riesce a
ritrovarsi, a farsi forza l'un con l'altro, a dire: non molliamo,
la passione, le tradizioni, la famiglia, e quant'altro, però, ecco,
non vorrei che questi momenti spettacolari fossero confusi con
quella che è la realtà quotidiana. Noi, qui, abbiamo iniziato alle
nove, loro hanno iniziato alle quattro del mattino a lavorare, e
quindi probabilmente solo adesso arrivano a casa a far colazione e,
magari, a seguire questo Consiglio regionale dopo aver già svolto
quattro, cinque ore di lavoro.
Il tema in oggetto ha a che vedere con un ente, l'AREA, l'ente
pagatore che dovevamo costituire come tale, che doveva avere la
funzione di erogare all'agricoltura con maggior certezza, con
maggior regolarità rispetto all'ente nazionale, l'AGEA, i
finanziamenti relativi alle misure agroambientali, all'indennità
compensativa, il mitico "verde agricolo", che naturalmente
rappresentano per la maggior parte finanziamenti europei integrati
anche da quote nazionali e quote regionali. Per una serie di
problemi tecnici e, anche, per una serie di incapacità
organizzative...perché - ditemi voi - se l'AREA ha dovuto
sostituire due volte il suo direttore, vuol dire che qualche
problema organizzativo c'è stato anche nell'ente regionale...ci
saranno stati errori nelle compilazioni delle domande,
responsabilità anche delle aziende, potete sostenere
che...difficoltà dei funzionari nazionali, incomprensione della
realtà locale valdostana...tutte cose che per anni abbiamo discusso
con l'Assessore Isabellon, che ci raccontava del problema del
nevaio che aveva aggiustato...cose vere, eh, collega Isabellon,
mica che diceva cose non vere...del nevaio che aveva coperto una
parte di terreno a pascolo e quindi l'azienda si vedeva togliere
quella quota di verde agricolo che penalizzava poi l'erogazione
dell'intera domanda perché si bloccava la domanda, e cose di questo
tipo... La sostanza è, che al di là di questi problemi tecnici: la
pietraia, l'ombra del castagno che con la fotografia aerea impediva
di verificare la superficie del terreno, tutte cose assolutamente
vere, che hanno creato problemi, ma, se a fronte di questi problemi
sono stati sostituiti due direttori dell'AREA, in questi anni, vuol
dire che c'è stato anche un problema gestionale di questo ente! Tre
direttori, mi corregge il collega Chatrian, che lo ringrazio, io
ero fermo a due...non ci si è fatti mancare nulla in questi anni,
quindi c'è stato anche un problema organizzativo di questa società.
All'interno di questo problema organizzativo, per sopperire ai
ritardi nell'erogazione delle misure agroalimentari del verde
agricolo, si sopperiva con una sorta di meccanismo che era un
anticipo, cioè una quota che veniva anticipata alle aziende; era
chiaro a tutti che l'anticipo andava ovviamente restituito nel
momento in cui si percepiva la misura successiva reale.
Tengo a precisare questo: la maggior parte delle aziende - poi
l'Assessore le conosce anche meglio di me - non ha nessuna
intenzione di impostare un rapporto su questo tema stile "Lega
Nord-quote latte", lo dico subito, non c'è nessuno che vuole
bluffare e dire: "noi non restituiamo gli anticipi". Non c'è
nessuno che ha intenzione di fare una cosa del genere, però è
oggettiva la crisi di liquidità delle aziende. Allora io
rappresento...diciamo la quota di aziende che onestamente si sta
confrontando con questo problema. Poi, come in tutte le
associazioni, le società, eccetera, c'è sempre magari qualcuno che
approfitta, che si infila nel mucchio, non interessano quelle
realtà, quelle realtà con la conoscenza puntuale delle aziende che
c'è in Valle d'Aosta, che sono controllate al microscopio
dall'Amministrazione regionale, conoscete esattamente il numero dei
capi, dei terreni, ci sono sia presso l'Assessorato che presso
l'AREA, c'è una montagna di dati per cui nulla sfugge della realtà.
C'è un controllo "poliziesco" delle aziende, abbiamo i veterinari
che sono nelle stalle dalla mattina alla sera, quindi nulla sfugge,
è tutto sotto controllo, si può capire benissimo qual è la realtà
di queste aziende.
A noi interessano le aziende sane...si trovano di fronte alla
necessità di restituire degli anticipi. Siccome questa cosa si è
generata negli anni 2007-2008-2009-2010, e ogni volta che
succedeva...2011, e ogni volta che succedeva in questa serie di
quattro-cinque anni, si diceva "andiamo a regime, non avremo più
bisogno di erogare anticipi, andremo a regime, andremo a
regime"...non siamo a regime, perché ancora centinaia di aziende
sono fuori regime! Le statistiche ci hanno sempre portato fuori
pista, perché le statistiche parlano di quattromila aziende,
cinquemila aziende, perché considerano all'interno di queste
statistiche microaziende...ma le aziende cosiddette "zootecniche"
sono mille (le grandi aziende zootecniche). Se cento di queste
aziende si trovano in situazioni di arretrati, vuol dire che il 10
percento è nella condizione di non aver avuto la regolarità dei
pagamenti, quindi una situazione molto grave. Di fronte a questa
situazione, la necessità di restituire questi anticipi funziona
così: io ti ho dato, adesso ti ho portato a regime, ti do i soldi
fino al 2007-2008-2009, restituiscimi gli anticipi di quegli anni,
no? visto che ti ho dato la somma... La logica direbbe
banale...qual è l'inghippo? Che l'azienda però non ha avuto il
regime corretto 2011-2012, cioè è di nuovo rientrata nel fatto che
non ha la liquidità e quindi dice...ogni volta si rigenera questo
problema; quindi ci sono delle aziende che onestamente sono in
difficoltà, non che si trovano in una situazione di furbizia, di
non voler restituire questi soldi, e quant'altro!
Noi dobbiamo cercare di evitare di dividere le categorie,
dividere i commercianti, dividere...perché alle volte, se li fai
litigare tra di loro, poi è più facile anche gestire queste
associazioni, se li metti l'un contro l'altro. Abbiamo bisogno di
tenere unite queste categorie, perché se sono unite si crea uno
spirito positivo, di lotta contro la crisi. È detto dai banchi
dell'opposizione, dobbiamo...non so se rendo l'idea...cioè
l'opposizione avrebbe tutto l'interesse di creare una frangia di
oppositori che fa confusione. No, noi veniamo qui a dire: non
dividete il mondo agricolo, non dividete il mondo della produzione,
lasciate che siano uniti, lasciate che insieme lavorino, perché se
questo mondo si disgrega, si disunisce, è più difficile la sua
capacità collettiva di rispondere alla crisi. E quindi andare a
raccontare...questo mi dà veramente fastidio!...andare a raccontare
nel mondo agricolo "non possiamo erogarvi dei contributi perché
delle aziende non restituiscono gli anticipi", questo è innescare
un meccanismo di litigiosità nella categoria che non porta da
nessuna parte, glielo dico Assessore Testolin, non cavalchi questa
cosa qui se qualcuno gliela suggerisce, perché sarebbe estremamente
dannosa! Distinguiamo fra le aziende scorrette - quelle vanno
comunque messe da parte - rispetto alle aziende che vivono un
momento di difficoltà. Non cavalchiamo le tigri, di mettere gli
agricoltori...di dir loro: ma sì, ma noi avessimo quei soldi,
quella liquidità lì, vi pagheremmo i contributi...perché è falso,
visto quello che ci ha detto anche lei, in commissione!
Le aziende, quelle oneste, che sono in difficoltà a restituire
gli anticipi lo sono perché ci sono nuovi ritardi; tra i nuovi
ritardi, il ritardo più clamoroso di tutti, che non è oggetto
dell'interpellanza, ma è quello che riguarda i contributi e i premi
delle rassegne: 5 milioni di euro, 5 milioni di euro che
l'Amministrazione regionale non sembra pronta ad erogare alle
aziende, considerato che un milione e 400 mila doveva già essere
trasferito all'AREV per l'erogazione alle aziende nel mese di
giugno...perché questa era la prassi, come dice lei: noi
concordiamo i pagamenti con le associazioni, con l'AREV. Questo era
quanto concordato e così non è stato! L'altra
tranche
deve
arrivare entro il 31 dicembre, in quell'operazione verità - di cui
la ringrazio, ancora, pubblicamente, l'ho fatto senza esitazioni -,
quell'operazione verità che lei ha fatto, venendo in commissione e
raccontandoci lo stato dell'arte dei conti pubblici relativi al
settore agricolo, non ho avuto esitazione a dire pubblicamente che
l'Assessore aveva fatto un'operazione molto positiva, nel dirci
qual era la situazione, viene fuori che questi soldi non ci
sono.
Allora il "principale soggetto inadempiente" non sono le
aziende, sono la malagestione dell'AREA, sono i ritardi con cui
sono state erogate per anni le misure principali a sostegno delle
aziende agricole che hanno ingenerato una confusione, una
situazione di difficilissima gestione dei conti, in un momento in
cui le aziende si confrontano con la crescita davvero elevata di
tutti i costi di produzione.
Primo costo di produzione altissimo: il costo del lavoro (lo
dico guardando i banchi dove siedono gli imprenditori: le aziende
agricole soffrono l'aumento del costo del lavoro; continuiamo, per
la mia parte, a insistere sul Governo Letta, detassiamo il lavoro,
detassiamo il costo del lavoro, però questa è la realtà principale
con cui si confrontano); l'aumento dei costi di tutti i materiali,
di tutti gli integratori alimentari di cui fanno uso le aziende
agricole, tutto è aumentato vertiginosamente e il prodotto
principale dell'agricoltura valdostana, cioè il latte, il prezzo di
questo prodotto è crollato! In alcuni casi, di nuovo per
malagestione, dove si è infilata anche, così, di tanto in
tanto...la politica si intrufola anche dove non deve, per
malagestione è crollato al punto che alcuni realizzano prezzi del
latte a livello di Pianura Padana in un territorio come la Valle
d'Aosta!
E come pensate che stiano in piedi queste aziende? E come
pensate che abbiano la liquidità per pagare alcunché? Questa è la
situazione! Allora cos'è questo innamoramento per il mondo
agricolo, bucolico, è una passione per le aziende agricole? No! È
perché questo settore, ora più che mai, è importante, ma non perché
lo dico io, per gli investimenti che sta facendo la Regione in
questo settore. La Regione investe nell'Institut Agricole, forma
dei giovani, li orienta, dice loro: guardate, dovete orientarvi nel
mondo agricolo, la viticoltura, l'orticoltura, torniamo a coltivare
i campi, la zootecnia...addirittura abbiamo più giovani che
vogliono andare di quelli che l'Institut è in grado di formare,
quindi adesso li fermiamo, diciamo "no, siete già troppi"! Ma
quelli che escono da quel settore in che condizioni li mettiamo?
Nelle condizioni di quel giovane agricoltore di cui leggevo: "non
so se riuscirò a mantenere la mia famiglia"...una persona che
lavora in certi periodi dell'anno 14 ore al giorno, dice: "io non
so se riuscirò a mantenere la mia famiglia"!
Allora, all'interno di questa mozione si chiede una cosa molto
semplice, si dice: chi deve restituire gli anticipi li deve
restituire, ma è possibile costruire un piano aziendale di rientro
attraverso un meccanismo di rateizzazioni, serio, puntuale,
concordato con l'azienda, che permetta all'azienda di non chiudere
i battenti? Io non posso accettare che questa Regione scriva a un
imprenditore, la Regione, non Equitalia, "la Regione",
"l'Assessore", perché in un'interpellanza l'Assessore ha detto: io
ho concordato la lettera con l'AREA, sono d'accordo con quella
lettera, io non posso accettare che l'Assessore mandi a delle
aziende agricole una lettera "io ti vengo a pignorare i beni"!
Ma che cosa facciamo fare alla gente in Valle d'Aosta? Dove
la mettiamo a lavorare? L'agricoltura è un po' il futuro in un
momento in cui non c'è un impianto industriale, le
Pépinières
che abbiamo disseminato ad Aosta e a
Pont-Saint-Martin non vedono germogliare posti di lavoro. Il nostro
territorio è bello se è curato, è bello se vedo un frutteto, è
bello se vedo un vigneto, l'ho detto spesso, uno dei paesaggi che a
me piace di più è quello che si è creato intorno al castello di
Aymavilles, ma perché? Perché me lo ricordo quando passavo di lì,
facevo l'insegnante, andavo a Cogne, tagliavo nei vigneti per fare
la strada più corta, e vedevo tanti vigneti incolti. Oggi vedo un
paesaggio meraviglioso...quella è la Valle d'Aosta! Quella è la
fotografia: venite in Valle d'Aosta. C'è il Cervino, la montagna,
quella naturale, ma poi c'è il paesaggio agrario, c'è la cultura,
la cultura della capacità di fare queste cose. I dépliant della
Valle d'Aosta sono pieni di alpeggi con degli animali. Provate a
parlare con il mondo zootecnico! Tantissimi alpeggi rischiano
l'abbandono perché non abbiamo più capi di bestiame che salgono in
alpeggio. E che delusione per me, che un pochino conosco quel
mondo, andare a fotografare animali piemontesi che non c'entrano
niente con le razze autoctone, cioè la pezzata rossa e la castana,
che pascolano nei nostri alpeggi perché i nostri alpeggi non hanno
più nessuna azienda valdostana che è in grado di gestirli, vengono
da fuori Valle con delle greggi di pecore, vengono da fuori Valle
con del bestiame per pascolare sui nostri pascoli, ma è pascolo
brado, gli animali stanno fuori! Noi abbiamo speso centinaia di
milioni per ristrutturare le stalle e mettiamo gli animali a
pascolo brado, dopo aver fatto investimenti importanti in questo
settore. Allora, o abbiamo gettato via denaro, io non credo che sia
stato gettato via, è stato importante ristrutturare aziende di
fondovalle, aziende...i cosiddetti
"mayen"
, ristrutturare
gli alpeggi...allora non dobbiamo andare a pignorare queste aziende
e dobbiamo piuttosto fare un tentativo di distinguere, ripeto,
all'interno di quel mondo, quelli che sono in oggettiva
difficoltà.
Quello che chiediamo è un atto, dal mio punto di vista,
indispensabile in questa fase. Pensiamo di non chiedere una cosa
non consentita dalla legge regionale, chiediamo di applicare la
legge regionale, ma di applicarla in modo da non incorrere in
questa terribile condizione. Non possiamo accettare che l'AREA VdA
diventi Equitalia. Non possiamo accettare che l'Assessore
all'agricoltura...capisco che sia finita l'era dei cosiddetti
"contributi a pioggia"...diventi prima dallo sparpagliatore di
denaro allo sceriffo di Nottingham! Ecco, non vorrei che lei,
Assessore Testolin, diventasse lo sceriffo di Nottingham
dell'agricoltura valdostana!
Président
- Merci. Je peux ouvrir la discussion générale?
A demandé la parole le collègue Nogara.
Nogara (UVP)
- Merci Président.
Ha esposto benissimo, il collega Consigliere Donzel, il succo
della mozione che vogliamo presentare oggi in Consiglio regionale.
È chiaro che è un'ulteriore "botta" - così io la chiamo -per quegli
allevatori, quegli agricoltori che non hanno, che non sono
riusciti...non che non hanno voluto, che non sono riusciti - per i
grossi problemi che abbiamo noi, qui, in agricoltura - a restituire
quei soldi che dovevano essere restituiti all'Amministrazione
regionale. Qui noi non siamo a difendere delle persone che non
devono restituire questi soldi, anzi, siamo i sostenitori che
queste persone lo debbano fare, ma - come diceva giustamente il
Consigliere Donzel - bisogna venire incontro a queste persone. Per
capire perché bisogna venire incontro a queste persone bisogna
vedere che cosa sta succedendo adesso nel mondo agricolo
valdostano.
Come ha fatto il Consigliere Donzel, la ringrazio Assessore
Testolin per quello che ci ha comunicato in III Commissione.
L'unica cosa che non ho capito e che volevo rilevare è che lei,
nelle sue dichiarazioni, ha detto che spiace - in momenti in cui
bisognerebbe lavorare per risolvere i problemi - che ci sia
qualcuno che pensa solo a sterili scaramucce politiche. Di fronte
all'abbandono da parte della Giunta regionale del mondo agricolo
valdostano, non mi sembra che queste siano "scaramucce politiche",
mi sembra che in questo momento l'agricoltura valdostana è in un
periodo veramente di crisi! È una situazione che in questi giorni è
ancora più grave per quello che riguarda proprio i soldi che l'AREV
doveva distribuire alla zootecnia valdostana. Ricordiamoci che
c'erano 5 milioni di euro che dovevano essere distribuiti e questi
non sono soldi...qui si parla sempre del fatto che l'agricoltura in
Valle d'Aosta non crea del PIL, l'agricoltura in Valle d'Aosta fa
girare un sacco di soldi! Ricordatevi che questi 5 milioni che
l'agricoltura valdostana doveva prendere non è che se li mettono in
tasca gli agricoltori, perché non aspettano altro, perché devono
pagare un sacco di debiti che hanno! Qui c'è tutto un mondo che
gira intorno all'agricoltura in Valle d'Aosta! In questi giorni,
quando c'è stata...da venerdì che avete fatto questa delibera, che
avete sospeso tutti i contributi, mi hanno telefonato per esempio
dei geometri, che mi hanno detto...tanto ormai per ogni cosa che si
fa ci vuole il geometra che ti porti, ti faccia le pratiche, e
tutto...a chiedermi: "sai qualcosa? perché io devo prendere i
soldi, perché sto aspettando i contributi che devono arrivare agli
agricoltori"...stessa cosa per i meccanici, per tutti gli attrezzi
agricoli, stessa cosa per chi vende mangime, stessa cosa per ci
vende il fieno, e via di questo passo!
Allora, ci ritroviamo in una regione in cui abbiamo...qua si
magnificano sempre i prodotti che abbiamo, il latte che costa
forse...è una regione d'Italia dove costa meno il latte...la carne,
se si vende una mucca, ti danno 600 euro se te li danno. Allora,
spiegatemi come può un agricoltore, un allevatore valdostano vivere
d'aria! Tra l'altro, così, mi sono andato un po' a cercare le
delibere: la Giunta regionale, con quattro delibere, si era presa
l'impegno, l'impegno su un programma presentato dall'AREV per
quello che concerneva appunto le rassegne della razza valdostana;
l'impegno che ci è stato comunicato ieri anche dall'Assessore
Baccega che sicuramente...e poi anche dall'Assessore Testolin, che
sicuramente quest'anno questi soldi non si vedranno assolutamente.
In più l'Assessore Baccega ci dice anche che a gennaio forse
qualcosa arriverà. Ecco, praticamente si fanno saltare agli
agricoltori valdostani tutti i contributi del 2013, e poi si va sul
2014 e si impegna nelle casse del 2014 un contributo che doveva
andare nel 2013; praticamente si fa saltare un anno per questi
contributi agli allevatori e, il prossimo anno, si darà loro
qualcosa per farli stare tranquilli un momento e poi finisce
lì.
Tra l'altro, già nell'altro Consiglio avevo fatto
un'interpellanza per quello che riguardava i contributi di AGEA. Io
spero...ho ancora letto di nuovo un altro articolo in cui degli
economisti, sulla pagina dell'economia de
La Stampa
, non è
che dicono: "state tranquilli", c'è proprio scritto che c'è la
possibilità che i contributi che arrivano dall'AGEA possano essere
bloccati per le note situazioni che si sono sviluppate a Roma. Come
sapete, c'è un buco di 50 milioni e adesso c'è la Guardia di
Finanza e anche la Commissione europea che stanno indagando, e
proprio su queste cose c'è una nota dove si dice che è facile, può
succedere che questi contributi vengano bloccati. Ecco, se succede
una cosa del genere, ricordatevi che sicuramente "almeno" la metà
delle aziende agricole valdostane chiuderanno. Tutti questi soldi,
come vi dicevo, che stanno aspettando gli agricoltori, ma che poi
si riducono a poche migliaia di euro per quello che riguarda
appunto i contributi che dovevamo prendere da AREA, servono proprio
per le spese correnti, le spese correnti che hanno adesso gli
agricoltori e gli allevatori, queste spese correnti che, se voi
mantenete quello che la maggioranza - io parlo di maggioranza
intera - ha sbandierato prima delle elezioni, parlando di grandi
opere, che si rinunciava alle "grandi opere" per trovare dei soldi
per l'agricoltura e la zootecnia valdostana...io spero proprio che
qualcosa troviate, perché altrimenti per i nostri poveri
agricoltori...come ieri, quando ha parlato Vincent Grosjean sul
casinò e ha detto: "ma voi sentite cosa dice la gente in
giro?"...spesso ci troviamo, Assessore Testolin, alle
Batailles
des Reines
...ecco, penso che gli agricoltori...non penso che
dicano che va tutto bene, che funziona tutto bene, che sono
tranquilli. È una situazione drammatica, e senz'altro qualcosa
bisogna fare se non vogliamo vedere che tracolli. Grazie.
Président
- Il y a quelqu'un d'autre qui veut intervenir
sur cela? Pas d'autres? La parole au collègue Chatrian.
Chatrian (ALPE)
- Merci Président.
Che dire di questa vicenda che non sia già stato detto
praticamente tutto? Il collega Donzel prima richiamava giustamente
la parte marginale; la mozione, diciamo, va nella direzione di
creare delle condizioni su una parte piccola e marginale rispetto
alla situazione generale dell'agricoltura valdostana. Nello scorso
quinquennio abbiamo affrontato più volte il ruolo di AREA VdA. Non
abbiamo mai avuto risposte dal Governo e dall'Assessore competente,
se non quelle che stavano ancora valutando, le difficoltà erano
tante, la complessità anche.
Oggi siamo qui a discutere di questa mozione perché il cerchio
non è stato chiuso su AREA VdA. AREA VdA era nata a seguito di una
legge votata all'unanimità nella passata legislatura, quinquennio
2003-2008, nel dicembre 2007, con un obiettivo, un auspicio ben
preciso. Sicuramente l'Assessore, il nuovo Assessore la conosce
molto bene, ma penso possa interessare una piccola premessa:
dicevo, nel dicembre 2007, all'unanimità, il Consiglio decise di
legiferare e decise di mettere in campo questo nuovo
organismo...per far che cosa? Per dare delle risposte immediate al
comparto agricolo, per essere più rapidi rispetto all'AGEA, per
essere più a contatto con le nostre aziende agricole e per essere
più bravi, sì, per essere più bravi. Questo era l'obiettivo, la
mission
dell'organismo pagatore, dell'AREA VdA, dell'allora
legge approvata - come dicevo prima - all'unanimità. Sì, noi
Regione autonoma, sì, noi Regione autonoma - si disse così, nel
dicembre 2007 - dobbiamo essere più bravi, dobbiamo essere vicini
alle nostre aziende che producono, dobbiamo essere rapidi nel far
arrivare nelle tasche dei nostri imprenditori quelli che sono gli
aiuti concertati a livello europeo, concertati a livello nazionale,
che sono le famose indennità...dico "famose" perché più volte nella
scorsa legislatura siamo intervenuti sulle due misure principali,
"indennità compensativa" e "misura agroambientale", denominata
ancora "ex verde agricolo"; aiuti dovuti, aiuti diretti, aiuti che
avrebbero dovuto sostenere l'agricoltura di montagna, aiuti che le
aziende avrebbero dovuto ricevere annualmente, in maniera precisa,
in maniera puntuale, a seguito di una "campagna", così viene
denominata in gergo...campagna 2007, 2008, 2009. Non vorrei
tediarvi ulteriormente, ma così tutto questo non funzionò, l'AREA
per mille motivi, non fu e non è a oggi riconosciuta come organismo
pagatore; quindi non siamo stati più bravi degli altri, non abbiamo
avuto dei pagamenti rapidi, peggio ancora, mai si è mandato a
regime questi pagamenti! Questa penso sia la sintesi dal punto di
vista politico: mai, mai, mai si è raggiunto il mandare a regime
quella che era una normalità. Quando io utilizzo - mi scuso con il
nuovo Assessore Testolin - il termine "ordinaria
amministrazione"...perché qui non bisogna inventare niente di
nuovo, stiamo parlando di ordinaria amministrazione! Altre sono
invece le nuove idee, le nuove priorità, le difficoltà del
comparto, da mettere in campo, altre cose...stiamo parlando di
normale ordinaria amministrazione.
Le cause: poca o pochissima, direi zero volontà politica, zero,
è stato detto nero su bianco nella scorsa legislatura, zero! Non
interessava...io dico anche una malagestione, una superficialità
nel non affrontare il dossier, e poi la solita, passatemi,
scusatemi, la metto
entre guillemets
,
"ronfla",
che
denomina molto bene...è difficile, particelle, difficoltà, la
situazione aerea, comunque una situazione molto complicata. La
sintesi è che la nostra AREA non ha avuto comunque la possibilità
di essere organismo, ente erogatore, su questi due principali
finanziamenti. Quindi non solo non siamo stati bravi, ma non
siamo..."non siete", non siete neanche...non avete avuto le
capacità di mandare a regime quello che erano gli aiuti diretti e
di ordinaria amministrazione.
Dico che questa mozione prende solo una piccola parte, perché la
richiesta che noi facciamo a tutto il Consiglio, al Governo
regionale, andrebbe a impegnare l'Assessore competente ad
intervenire presso AREA VdA, che non è organismo pagatore, perché
il recupero crediti avvenga concordando con l'associazione di
categoria un sistema equilibrato di rateizzazione. Quindi la
richiesta va in quella direzione: se ci sono gli strumenti, se ci
sono le possibilità, se c'è la volontà, sì, se c'è la volontà,
perché chiederei...io non so se interverrà l'Assessore competente o
il Presidente...chiederei, per favore, gentilmente, umilmente, che
non ci mettiate davanti la difficoltà tecnica, burocratica,
amministrativa, di dire: "non si può fare". Gradiremmo schiettezza
di natura politica, gradiremmo da parte vostra...c'è la volontà,
sì, c'è la volontà, no, ci prendiamo 15 giorni per approfondirla
tecnicamente fino in fondo, ma daremo delle risposte. Ecco, vi
chiediamo da quel lato lì molta chiarezza, vi chiediamo chiarezza
anche perché - e riprendo le parole dei colleghi che poc'anzi sono
intervenuti - la situazione penso che sia sotto gli occhi di
tutti.
Il Presidente Borrello, nello scorso incontro con la commissione
competente, ringraziò il nuovo Assessore Testolin dicendo: "grazie
per la sua sincerità". Io devo dire la verità, che quei pochi
capelli che ho ancora si sono drizzati in maniera vertiginosa in
commissione, perché sembra che sia la normalità scoprire e dire le
cose come stanno! Purtroppo, audendo l'Assessore
Testolin...continuava ad elencarci tutta una serie di situazioni di
richieste di finanziamenti, di richieste di investimenti e, nel
momento in cui si chiedeva direttamente in commissione di quanto
era la copertura, la sua risposta era sempre la stessa: "non ci
sono soldi"...zero, zero, zero, zero, zero! Quindi, dato che
conosciamo lo stato dell'arte e sicuramente nei prossimi mesi
questo Consiglio entrerà a gamba tesa, per forza, su questo
settore, Assessore Testolin, per forza...lei si è messo in campo,
ha dato la disponibilità di accettare questa sfida in questo
settore in crisi...oneri e onori, però!
Io penso che nei prossimi due mesi affronteremo concretamente e
realmente non solo la situazione, ma quali possono essere, quali
dovranno essere le prospettive per un comparto in ginocchio, un
comparto che volutamente...lo dico con tanto dispiacere, con tanto
dispiacere...che volutamente è stato abbandonato da questa
maggioranza, che volutamente è stato preso in giro, che
volutamente, nei mesi di campagna elettorale, ulteriormente è stato
preso in giro e noi non siamo responsabili. Ecco perché su questo
atto marginale, sì, marginale, chiediamo al Governo tutto,
chiarezza, schiettezza, franchezza soprattutto, di affrontare, se
c'è la volontà di affrontare, di trovare una soluzione. Dopo tanto
clamore AREA VdA opera oggi un ruolo che definirei...non so come
dire...né carne né pesce, mentre l'ente pagatore, è vero, per la
Valle d'Aosta, resta ancora oggi l'AGEA, per l'ennesima volta,
commissariato e al centro di mille polemiche.
Apro ancora una parentesi. L'Assessore ci ha garantito, in
commissione, che il Governo regionale reperirà tutte le risorse per
il 2014, dato che stiamo parlando di indennità compensativa e
misura agroambientale. Staremo attenti su questo passaggio,
Assessore Testolin, lei ce l'ha assicurato che non ci saranno
problemi di copertura per il 2014, dato che probabilmente la
Regione dovrà anticipare tutta la quota, dato che il TSR non sarà
ancora approvato, e quindi ci ha garantito in commissione che i
fondi saranno reperiti non solo nel triennale, ma per il 2014. E
tutto ciò accade - ripeto - dopo le drammatiche notizie, perché
tali sono, sul taglio lineare, senza criteri di priorità, dei
contributi in conto capitale a valere sulle leggi di settore
(affronteremo questo dossier probabilmente nel pomeriggio). Una
storia infinita quella degli enti erogatori e dei difficili
rapporti con l'AGEA nazionale, una storia non circoscritta alla
nostra Regione, per la verità, che però sarebbe nulla di che se non
fosse che in questo intreccio si giocano procedure, come ho detto
prima, premi, adempimenti, somme dovute ai nostri agricoltori,
oramai schiavi di un sistema farraginoso, complicato, inutilmente
burocratico e, spesso, scusatemi, utilizzerei anche questo termine,
anche "ingiusto". E pensare che si chiamano, nel linguaggio tecnico
- così li definisce il piano sovente - "beneficiari"...ma
beneficiari di che cosa, se i loro diritti si fanno aspettare,
mentre sui doveri, impegni e adempimenti il sistema è inflessibile?
Io penso che sia questo il centro della nostra marginale mozione. I
tempi di attesa di quanto dovuto sono diventati lunghi e, peggio,
indefinibili.
Voi vi riempite la bocca per dire agli agricoltori di diventare
imprenditori, è giusto, ma i veri imprenditori, i veri imprenditori
non possono avere i tempi così indefiniti! I veri imprenditori non
possono avere tempi indefiniti, non sapere quando e come avranno
riconosciuto i loro diritti. Non si può fare impresa così, e
soprattutto non si può crescere così! E oggi come non mai i nostri
campagnards
sono lì, e le loro aziende in difficoltà di
liquidità. Quindi l'obiettivo qual è? L'obiettivo è di mettere in
campo ogni sforzo, ma credo che di fronte alla
débâcle
del
sistema, per evitare un'implosione ormai fin troppo prevedibile,
sia necessario rimettere mano al problema e rivedere anche il ruolo
e le funzioni, comunque, degli organismi in questione. AREA VdA ha
affrontato una fase di riorganizzazione, in passato, che ha portato
alla decisione di non chiudere il cerchio - come dicevo prima, è
stata una scelta - e di fermarsi prima di svolgere in pieno il
ruolo di organismo pagatore.
Oggi però un ripensamento quanto meno è d'obbligo davanti al
fatto, ed è un fatto, che le Regioni che hanno fatto questo passo a
prezzo di non pochi sforzi e problemi, dispongono oggi di un
proprio organismo erogatore e garantiscono, se non una maggior
rapidità di pagamento, quanto meno una fluidità e costanza
nell'erogazione che permette alle aziende di beneficiare almeno di
una programmazione certa. Anche su questo sicuramente l'Assessore
si sarà documentato: altre Regioni sono più brave di noi, sono
state più brave, più lungimiranti e i risultati si vedono. Io penso
che ogni tanto basti solo copiare o capire il perché l'hanno fatto,
perché hanno messo in campo quelle azioni e perché hanno chiuso il
cerchio. Verifichi pure, diverse sono le Regioni che hanno dato
corso, seguito e gambe a quella che era l'intenzione della legge
del 2007, programmazione necessaria in questi momenti che invece
affrontiamo e cerchiamo di superare, sempre che la situazione
finanziaria della Regione, che ancora aspettiamo di verificare fino
in fondo...io penso che dobbiamo contestualizzare comunque questa
nostra mozione, scusatemi se vi tedio ancora su questo tema, ma
penso che una fotografia globale, reale, del comparto finanziario
regionale...al più presto noi dobbiamo comunque avere contezza, non
impedisca comunque questo percorso.
Ascoltiamo attentamente le risposte del Governo regionale,
premettendo che sicuramente l'invito, l'impegno su questa mozione è
una parte marginale, la richiesta è una semplice rateizzazione,
sapendo perfettamente che la situazione va affrontata nel suo
complesso e questo è solo uno dei tanti tasselli, che nei prossimi
mesi vorremmo chiudere il cerchio, prima in commissione e, poi, in
quest'aula. Grazie.
Président
- Merci. Il y a quelqu'un d'autre? La parole au
collègue Grosjean.
Grosjean (UVP)
- Bonjour Président.
Pour les agriculteurs, le fait de prendre des contributions et
des aides publiques ne correspond absolument pas au fait de mettre
de l'argent en poche ou à côté, mais tout simplement de les
utiliser pour le développement de l'entreprise et surtout pour la
mise à jour des structures, vis à vis des règles toujours et
souvent nouvelles, pour la mise au point des règles restrictives
surtout dans le secteur de la transformation pour la production des
produits agricoles. Certains secteurs...et bon, je crois qu'on
parle en particulier aujourd'hui du secteur de la zootechnie, il
faut savoir que le prix du lait, pour ceux qui sont un peu dans
l'ambiance?c'est plus ou moins vingt ans, je crois plus que moins,
qu'il est le même. On était encore avec les lires et les laiteries
qui travaillaient mieux elles touchaient même plus de mille lires
le litre...maintenant, on n'arrive pas à cinquante centimes! Donc,
vous voyez qu'il y a quelque chose qui n'a pas fonctionné dans le
monde rural. C'est vrai, le lait est peut-être considéré un produit
primaire dans l'alimentation humaine et donc il faut maintenir un
prix, qui, pour tout le monde, soit possible, mais, de l'autre
côté, pour l'agriculteur c'est pas tellement évident que pour vingt
ans on ait le même prix! Je crois que ce n'est pas une
responsabilité directe de l'Administration régionale, mais c'est
quand même une complicité si on veut, parce qu'il faut quand même
essayer de trouver des solutions à ce problème.
En ce moment, donc, je suis vraiment désolé; je suis d'accord
que l'argent que les agriculteurs n'ont pas eu avec les
contributions?que les anticipations doivent être rendues, ça c'est
clair, on n'a jamais demandé de ne pas les rendre! Je crois que la
motion d'aujourd'hui sert vraiment pour trouver une solution à ce
problème, et surtout - comme disait le collègue Donzel avant - on
ne peut pas être
Equitalia
. C'est vraiment inadmissible...je
dirais presque des menaces de ce genre: "si tu ne restitues pas
tout l'argent, on va te bloquer les contributions"; des
contributions, comme il a déjà été dit, souvent, soit d'un côté,
que de l'autre, parce qu'on n'a pas rendu l'argent, mais on n'a pas
encore touché tout ce qu'on avait droit à toucher! Donc le problème
est très, très, très complexe.
Je crois que cette motion vraiment est une motion de bon sens;
je crois que c'est vraiment le moment, après ce qu'on a dit la
semaine passée et après les annonces qu'on avait fait au monde
agricole la semaine passée, c'est vraiment le moment d'essayer de
trouver un système pour s'en sortir. Mais je veux aussi poser une
question: souvent je me demande combien coûte à l'Administration
publique créer et surtout maintenir une place de travail, dans tous
les secteurs, dans le public. Eh bien, l'agriculteur vit de ce
qu'il produit, à la fin du mois il ne touche pas la
busta
paga
, que sur le public ça coûte, mais il vit de son propre
travail. Je crois que le fameux PIL, un mot que souvent on entend
citer par les économistes, et qui souvent remplit la bouche aussi à
nous, les politiciens du moment...c'est vraiment le produit, ce que
produisent les agriculteurs. Donc il faut que nous nous souvenions
que si on crée un poste de travail dans l'agriculture, ce sera une
place de travail que demain, à nous, Administration publique,
coûtera beaucoup moins. Je crois que si nous voulons ouvrir un
débat sur ces arguments il y aurait à travailler pour pas mal de
temps et il faudrait occuper quelques économistes, mais je crois
que vraiment, si on va comparer...et ça c'est pour dire que très
souvent on dit que les agriculteurs ont touché trop de
contributions...je crois que ce n'est pas vrai, avec tout le boulot
qu'ils ont fait, avec tout le travail qui ont produit à leur tour,
on doit absolument essayer de maintenir ce monde, on ne peut pas
l'abandonner en ce moment. Donc je crois que cette motion est un
premier pas de bon sens.
Président
- Merci. Il y a d'autres? Personne? On peut
fermer la discussion générale? La discussion générale est fermée.
Pour la réplique, la parole à l'Assesseur Testolin.
Testolin (UV)
- Merci Président, et bonjour à tous.
Siamo ad affrontare un tema che abbiamo già avuto modo di
sviluppare, come si è evinto da quello che è stato detto dai
Consiglieri che mi hanno presentato questa mozione, con i quali ci
si è già confrontati nelle sedute precedenti, e sul quale, da parte
mia e da parte del Governo, penso che non ci sia nessuna intenzione
di banalizzarlo.
Condivido le parole di Grosjean quando dice che su questo tema
vi sarebbe molto da discutere, a 360 gradi, con tutte le
problematiche che sono sorte in questo periodo, non solo in Valle
d'Aosta, ma in senso generale, su tutto il comparto agricolo
nazionale. Ci sono delle criticità che vanno valutate, sulle quali
sicuramente metteremo il nostro sforzo, il nostro impegno, per
cercare di dare delle soluzioni che possano andare nell'ottica di
dare risposte importanti ai nostri agricoltori.
In questo frangente ci troviamo a discutere in merito a una
mozione che viene presentata su un impegno che si dovrebbe
assumere; un impegno che però, mi dispiace per Chatrian, ma bisogna
anche valutare quelli che sono - per quella che è la mozione - gli
aspetti diciamo di possibilità di attuazione di questa mozione, al
di là di quelle che poi sono le intenzioni di questa
Amministrazione. Ci si confronta con una legge regionale, la 30 del
2009, che detta delle norme in merito alla contabilità pubblica
regionale in cui vengono previste delle possibilità di
compensazione che concernono la regolazione dei pagamenti delle
poste reciproche a debito e a credito sul solo bilancio regionale.
Quindi, all'interno di questa normativa, non troviamo la
possibilità di applicare questo istituto della compensazione a
finanziamenti che arrivano al di fuori del bilancio regionale,
anche perché questa possibilità è stata cercata e valutata anche
normativamente da parte nostra, perché l'obiettivo principe sarebbe
quello di non arrecare danno, ed è quello di non arrecare danno
agli agricoltori valdostani che abbiano voglia di restituire queste
cifre e, nello stesso tempo, di rientrare, così come corretto
sarebbe, delle cifre a loro tempo anticipate.
Siamo quindi di fronte, diciamo normativamente, a una mozione
confusa, in quanto non precisa se sia intenzione rateizzare o
compensare. Al di là di questi aspetti, così, più tecnici, mi
permetto solo di ribadire alcune affermazioni, alcune valutazioni
che non vogliono creare contrasto, ma solo dare chiarezza ad una
situazione complessiva, una situazione complessiva che non vede
l'imporre una restituzione coatta a ciel sereno, come un fulmine a
ciel sereno, bensì, diciamo, uno sviluppo di una situazione che è
iniziata con una procedura dove, a fronte di un impegno da parte
degli agricoltori, l'AREA ha provveduto, nel momento in cui fossero
maturati i requisiti per la restituzione di queste cifre, a
richiedere un rimborso tramite un RID, così com'era stato pattuito
con gli agricoltori stessi al momento dell'elargizione di questo
contributo; poi sollecitando con mail le convocazioni presso
l'agenzia, in modo da poter verificare la possibilità di effettuare
questi pagamenti in tempi congrui, e, infine, con raccomandate, che
purtroppo però non sono mai andate a buon fine e che hanno portato
un po' a questa situazione.
Ricordo ancora come, sempre solo per chiarezza, di tutti gli
anticipi che siano stati effettuati da AREA nelle annualità che ben
conosciamo, 17 milioni siano già stati restituiti, quindi non
esigere gli altri rimborsi sarebbe come legittimare situazioni di
inadempienza. Questo non vuol dire che non ci sia l'attenzione
assolutamente da parte dell'Amministrazione nei confronti di chi si
trova in una situazione di difficoltà, tant'è vero che già si è
sollecitato AREA a valutare le situazioni dove la rateizzazione
fosse possibile, per trovare una soluzione che permetta a chi ne ha
veramente intenzione, perché poi non bisogna fare di tutta l'erba
un fascio, così come ha detto Donzel in precedenza, perché
all'interno di questa situazione ci sono persone che hanno tutta la
volontà e tutta l'intenzione di provvedere al rimborso, così come
ci sono situazioni magari più incancrenite dove, come in tutte le
realtà che viviamo, non solo in agricoltura, ma anche nel
commercio, nell'artigianato, qualsiasi tipo di relazione
commerciale, ci possono essere delle criticità. Quindi
un'attenzione particolare è già stata richiesta ad AREA nella
valutazione di quelle che possono essere situazioni che possono
portare alla chiusura "bonaria" o comunque fattiva di questa
soluzione. Sarebbe comunque opportuno alla fine di un settennio,
che è quello del 2007-2013, di un PSR che va a conclusione,
riuscire a chiudere questo cerchio, anche nel rispetto di chi -
come dicevo prima - ha già provveduto al pagamento.
Solo, così, per correttezza di informazione, mi permetto ancora
di dire come, a fronte di 2 milioni e 500 mila euro che, diciamo,
hanno già maturato questa possibilità di rimborso da parte degli
agricoltori valdostani, questo stesso numero di agricoltori abbia
comunque ricevuto, a fronte di questo rimborso di 2 milioni e 500
mila euro, premi per circa 15 milioni e mezzo. Quindi qualche
volta, credo per onestà, che ci voglia un minimo di programmazione
da parte un po' di tutti, non si debba esigere solo programmazione
da parte dell'Ente pubblico, ma ci voglia una programmazione anche
interna ad ogni azienda; questo perché solo una programmazione
interna anche all'azienda può permettere poi di affrontare delle
criticità magari in maniera più serena.
Con questo devo dire che, per quanto riguarda la mozione, così
come è impostata, purtroppo si dovrà andare a respingere, ma rimane
la ferma intenzione da parte di questa Amministrazione di
adoperarsi, così come ha fatto in queste ultime settimane e anche
prima della vostra interpellanza dello scorso Consiglio, di
attivarsi, perché chi ha veramente intenzione di risolvere
positivamente le pendenze con AREA lo possa fare secondo quelle che
sono le sue disponibilità. Merci.
Président
- Merci Assesseur Testolin. Il y a quelqu'un
qui veut intervenir pour déclaration d'intention? Non, on a fermé
la discussion et l'Assesseur a fait la réplique. Vous êtes
signataire et quand même vous pouvez faire la réplique. La parole
au collègue Donzel, pour la réplique.
Donzel (PD-SIN.VDA)
- ...la replica...con calma, so che
questo argomento è scottante, lo si vuol far sparire in fretta
dall'agenda di questo Consiglio regionale, mettiamoci una pietra
sopra e non se ne parla più! Quindi dopo 5 anni di un Assessore
tecnico, che ci spiegava come andavano male le cose e non
interveniva politicamente, passiamo da un Assessore tecnico esperto
del settore come l'Assessore Isabellon, che, ripeto, non faceva
azioni politiche a salvaguardia del settore, passiamo a un cassiere
di banca, all'esattore che dice...e qui si gioca sulla parola
"compensazione" e "rateizzazione"...perché abbiamo usato la parola
"rateizzazione" e non "compensazione"? Mah, per un motivo
semplicissimo, non ho esitazione a dirlo, perché se il nuovo
contributo che deve arrivare all'azienda viene trattenuto per
intero dall'Amministrazione per recuperare l'anticipo, l'azienda
chiude! Qui stiamo parlando se vogliamo tenere aperte delle aziende
o se vogliamo dar loro l'ultima spintarella verso la definitiva
chiusura.
E che cosa abbiamo percepito? Che dopo l'operazione verità
torniamo all'operazione di 5 anni fa, cominciare a mescolare dati:
2.500 restituiti, 15 milioni dati, erogati...la realtà è
semplicissima: non "dobbiamo esigere programmazione dalle aziende e
non solo dall'Ente pubblico", ma quanti dirigenti avete nell'Ente
pubblico, Assessore, quanti dirigenti avete? Noi esigiamo che
l'Ente pubblico sia perfetto, prima che vada a dare lezioni agli
agricoltori! Questi qui, gliel'ho spiegato prima, lavorano anche 14
ore al giorno, poi arrivano a sera e devono mettersi lì a fare i
conti! È un po' più dura che l'Ente pubblico, che ha della gente
pagata anche 100 mila euro all'anno, per far funzionare la macchina
amministrativa...e non la fa funzionare, non la fa funzionare, crea
problemi, non è in grado di gestire...e lei dice: "ah, bisogna
esigere dalle aziende" ...ma cominci a farlo lei! Cominci a farlo
lei, metta a posto la macchina regionale, faccia funzionare la
macchina regionale! Risolva i problemi della macchina regionale,
poi va in giro e dice alle aziende: "adesso basta, mettetevi a
posto"! Ma non può essere lei, che è arrivato, che non ha ancora
messo a posto la macchina regionale, che dice: "eh, qui ci sono
delle aziende che, ragazzi miei, hanno bisogno di essere messe a
posto"! Allora torniamo alla vecchia logica: è colpa degli
agricoltori, è colpa degli agricoltori valdostani che non sanno
fare il loro mestiere, qui, per queste vallate. Eh, sfortuna noi
che abbiamo questi agricoltori. No, io le dico: fortuna noi che li
abbiamo, che tengono duro nonostante il disastro che state facendo
voi, che tengono duro nonostante ogni volta li riempiate di
burocrazia! Abbiamo uffici che dovrebbero risolvere, mettersi a
disposizione, che dicono loro: "no, compilate voi questa domanda,
noi non abbiamo tempo, sbrigatevela"! È così che funziona...non in
tutti gli uffici, ma in molti uffici funziona così, ma in molti
uffici funziona così. Non dia per scontato che tutto va bene,
perché quegli uffici hanno quei dipendenti perché c'è l'azienda,
c'è il mondo agricolo...perché voglio capire con i continui tagli
che state facendo come terrà in piedi la sua macchina
burocratico-amministrativa, come giustificherà che abbiamo tutti
questi dipendenti nel settore agricolo, se non ci sono le
aziende!
Poi oggi è sparito l'Assessore Fosson...come giustificheremo che
abbiamo tutto questo mondo di veterinari, addetti, e quant'altro,
se non ci sono più le aziende agricole? Forse a qualcuno scatterà
un meccanismo che dirà: a forza di far chiudere le aziende poi
magari questa macchina amministrativa che senso ha? Avevamo un
Assessorato dell'agricoltura che gestiva 90 milioni di euro...avete
forse mandato a casa qualcuno di quell'Assessorato adesso che
gestisce 39 milioni di euro e chissà se ne gestirà una trentina nel
prossimo bilancio? Vorrei capire...guardo di là, nelle file della
maggioranza...le stesse persone sono rimaste lì a gestire 1/3 del
bilancio? Forse c'è qualcosa che...non tornano a me i conti! Invece
di andare a dire alle aziende: "eh, imparate un po' a fare i conti,
qua, a stare sul mercato"...ma metta a posto l'Assessorato lei,
Assessore! Metta a posto lei l'Assessorato, poi andiamo a dar
lezione agli agricoltori!
E non giochiamo sulle parole "compensazione" o "rateizzazione",
perché noi avevamo un chiaro intento: di evitare una "compensazione
secca", perché la compensazione secca vuol dire chiusura! Lei può
mistificare tutti i calcoli, può inventarsi e dichiarare...tanto i
giornali scrivono naturalmente le sue cifre e non le nostre, al
limite di noi fanno qualche
tweet
per prenderci in giro che
facciamo folklore...dica pure tutte le cifre che vuole, ma le
aziende le cifre le sanno, non hanno il "verde agricolo", e
quest'anno dovranno comunque aspettare il 2014 per avere quello del
2013, con tutte le aziende che rimangono indietro, con tutte le
aziende che rimangono indietro. Quindi voi non siete, non avete
portato in 5 anni di racconto "andremo a regime, andremo a regime,
metteremo a posto", non avete messo a posto niente, avete
dimostrato che siete dei pessimi amministratori e dite alle
aziende: vedete di fare bene i conti e di imparare a gestire
l'agricoltura! Ma queste aziende stanno facendo dei miracoli, è un
mondo che sta facendo miracoli, che sta lottando contro una crisi
devastante, che sta lottando contro un'incapacità di gestire e
promuovere il prodotto principe che è la fontina. Costruiamo
magazzini, invece di imparare a venderla. Stocchiamo prodotti che
dovrebbero essere sul mercato, dovrebbero circolare. E siamo di
nuovo lì che abbiamo persone strapagate, in stile casinò, che
creano deficit, che creano, che ammucchiano lì, stipano tonnellate
di fontina quando il compito è venderla, quando il compito è
venderla, ma naturalmente la colpa è dell'agricoltore,
l'agricoltore che subisce dei controlli sulla produzione del latte
incredibili, altro che non ci sono sanzioni! Le aziende che hanno
per due prove consecutive il latte non a norma devono trattenere il
latte in azienda, non possono più commercializzarlo. Vorrei
spiegare perché per un'azienda zootecnica un'operazione di quel
tipo è come dire: "ti sei comportato male in ufficio per due volte?
non ricevi più lo stipendio"! In quale amministrazione pubblica, in
quale luogo di lavoro anche privato si applica una regola così
ferrea, così dura, come quella che si applica ai nostri allevatori?
Non esiste in nessuna parte della Valle d'Aosta una regola così
ferrea e tremenda, cioè "io ti ritiro lo stipendio se sgarri per
due volte"! Ma ci rendiamo conto di cosa stiamo parlando? Ma sono
io che devo inventare la norma che deve consentire la rateizzazione
o non è lei che deve scatenare i suoi dirigenti per arrivare a
trovare la soluzione?
Ripeto, non vogliamo un cassiere, non vogliamo un esattore, non
vogliamo lo Sceriffo di Nottingham, vogliamo un Assessore che si
batta per l'agricoltura, che faccia capire anche ai suoi colleghi
che visitano il casinò che non ce ne infischia un piffero di quei
soldi buttati in malo modo nel Billia, che li vogliamo lì, perché
lì può nascere lo sviluppo della Valle d'Aosta: agriturismo, un
turismo diverso, un ambiente...una difesa, una tutela dell'ambiente
particolare, un nuovo modo di vivere la Valle d'Aosta...questo
vogliamo! E lo chiediamo a lei, è lei che fa l'Assessore, a lei
chiediamo queste cose! Se lei invece ci risponde di nuovo con la
vecchia tecnica: ma noi abbiamo già dato dei soldi, e
quant'altro...guardi, mi ha suggerito già la prossima mozione da
presentare in quest'aula! Le chiederò, con una mozione, la prossima
volta: dia i soldi che ha promesso, i 5 mila euro! Glielo chiederò,
le chiederò di votare in quest'aula, di schiacciare il tasto,
voglio vedere se schiaccia il tasto e dice "no, non glieli do, è
scritta male la mozione"...glielo dico già: nel prossimo Consiglio
regionale si prepari già a schiacciare il tasto, dovrà schiacciare
il tasto che non dà i soldi! Lo voglio vedere quando lo fa un gesto
così, quando dirà alle aziende: "non ti do lo stipendio, non ti do
il pane che ti è dovuto". E poi diremo: ma come mai i politici
hanno quegli stipendi?...e ci lamentiamo: ma c'è l'antipolitica, ce
l'hanno con noi, chi è che sobilla l'antipolitica?...ma come
sobilla l'antipolitica? se la politica promette, garantisce, scrive
delle cifre nei bilanci, non le dà, non rispetta quello che ha
firmato! Lei ha detto: "noi abbiamo...con gli agricoltori è stata
pattuita una restituzione e loro non hanno rispettato i patti", ma
lei non c'era alle assemblee dell'AREV...io la vedo nel mondo
agricolo da poco, ma lei non c'era alle assemblee dell'AREV quando
il Presidente e l'Assessore dicevano: "andremo a regime, andremo a
regime". Allora nei patti c'era anche "andremo a regime", non c'era
solo la restituzione! Allora voi dite: gli allevatori non
rispettano i patti, ma...il primo che non ha rispettato il patto è
la Regione Valle d'Aosta, il primo che non ha rispettato il patto,
il primo che non ha rispettato gli impegni.
Non c'è nessun Assessorato che ha subito i tagli che ha subito
l'Assessorato dell'agricoltura, nessuno! È stato raso al suolo, nel
bilancio. Mica abbiamo una riduzione di 1/3 del bilancio
regionale...abbiamo avuto dei tagli pesantissimi dallo Stato, ma
non un 1/3! Quasi la metà...ebbè l'Agricoltura ha avuto 1/3...dai
90 milioni siamo giunti sotto la metà, sotto la metà...vedremo le
cifre, ci confronteremo sul bilancio. Stia tranquillo Assessore
Viérin, verremo anche a verificare come va dalle sue parti. Lei
magari dirà ai suoi: io ho difeso il pezzo dell'Assessorato dei
lavori pubblici con le unghie e coi denti. Beh, l'Agricoltura non
l'ha difesa nessuno, è stata spazzolata, perché abbiamo detto più
volte che sono stati portati via anche i contributi ai consorzi e a
tutte le opere di miglioramento fondiario, con un danno gravissimo,
non solo al settore agricolo, perché qui aveva ragione molto bene
il collega Nogara a inquadrare questo problema come questo settore
è "motore" di tante altre attività; creare un posto di lavoro nel
mondo agricolo vuol dire che immediatamente si mettono in moto
altre attività. C'è la vendita dei mezzi agricoli, il meccanico, ha
un indotto incredibile il mondo agricolo, un indotto incredibile,
lo dimostrano tutti quei commercianti che vengono alle fiere.
Venite a vedere una volta una fiera e vedrete quanta gente si muove
intorno al mondo agricolo...ma nessuno di questi sa cosa vuol dire
lavorare la terra, nessuno! Però tutti ci mangiano, tutti ci vivono
intorno a quel mondo lì, tutti ci ronzano intorno, perché quello è
un mondo che crea indotto!
Come diceva benissimo il collega Grosjean, guardate che quando
diamo un contributo all'agricoltore, questo non è che lo mette in
tasca. Generalmente quel contributo si trasforma in un'attività.
Tutti gli investimenti che sono stati fatti per costruire stalle,
impianti, cantine per i viticoltori e...sono soldi che sono stati
dati agli impresari valdostani, ai tubisti, agli elettricisti, a
tutto un indotto che ha lavorato intorno a questo mondo.
Abbandonare questo mondo vuol dire distruggere l'economia
valdostana. E uno dice: ah, ma qui parliamo solo di una parte
marginale di aziende. Allora ripeto una cosa che ho ripetuto per 5
anni nell'altra legislatura, ricomincio in questa: ogni azienda è
un bene prezioso, ne abbiamo così poche, ne abbiamo così poche che
bisogna difenderle con le unghie e con i denti. Poi alcune cadono
perché il mercato è il mercato, ma vediamo di non essere noi, con
la nostra lentezza, con la nostra burocrazia, con il nostro modo di
ragionare: "la legge effettivamente non mi consente la
compensazione e la rateizzazione"...ma chi mi fa credere che l'AREA
non può fare una rateizzazione? Ma non ci credo neanche un po', ma
non ci credo neanche un po'! Perché l'AREA ha proposto delle
rateizzazioni, ma non essendo riuscita a recuperare questi crediti
ha come detto: è arrivato il momento di usare le maniere forti. Ho
reso l'idea? Momento che politicamente lei ha avallato, cioè lei ha
avallato l'idea che politicamente è arrivato il momento di usare le
maniere forti. Allora io dico: politicamente è arrivato il momento
di guardare con la lente d'ingrandimento su chi eventualmente fare
la provocazione forte e su chi quella provocazione non è una
provocazione, è la fine, è la chiusura, è la morte, perché, torno a
dire, non può essere chi non rispetta le regole, i patti, a imporre
agli altri i rispetti dei patti!
Président
- Merci. A demandé la parole le collègue
Chatrian.
Chatrian (ALPE)
- Mi chiedo perché, Assessore Testolin,
mi chiedo veramente perché? Non vorremmo fare...non c'è nessuna
intenzione di fare una battaglia di natura personale. A luglio, le
avevamo dato, da parte nostra, una piccola apertura di credito, ma
io mi chiedo perché...non vorrei dare lezione di stile, non è mia
abitudine...perché nella sua risposta, in maniera schietta, franca,
abbiamo fallito in questo settore, abbiamo fallito, avete
fallito...perché non l'ha detto, Assessore Testolin? Abbiamo
fallito, siamo stati scarsi, non siamo stati in grado di erogare
quello che era dovuto in tempi certi. Poteva dirci: mi sono riletto
le discussioni di cinque anni dello scorso quinquennio, e siamo
stati molto scarsi, non abbiamo fatto nulla per mandare a regime
questo. Avremmo quanto meno aspettato questo, Assessore Testolin,
prima di dirci: "questa strada non è percorribile". Ma perché, ma
perché non lo dite? Perché non lo dite, tranquillamente? La trippa
per i gatti non è più nel settore dell'agricoltura, non ci
interessa più quel settore, non ce ne frega niente, non ci mettiamo
nulla in campo, non ci mettiamo soldi, non ci mettiamo ordinaria
amministrazione e volontà! Però, perché non dirlo, francamente? E
nascondersi dietro di nuovo, io l'avevo anticipato, perché vedevo,
vedevo già il posizionamento e...lo vedevo, lo vedevo, lo vedevo
arrivare. E lei? Questa strada non è percorribile...ma come fate a
essere credibili? Io mi chiedo come fate a essere ancora
credibili!
Avete raccontato bugie per anni! Io ho partecipato a tutte le
assemblee dell'AREV e il Presidente Rollandin e l'ex Assessore
Isabellon, confermavano tutti gli anni...siamo a regime, manderemo
a regime, a marzo saremo a regime...stiamo parlando del 2008,
stiamo parlando della campagna 2009, parliamo della campagna 2010,
parliamo della campagna 2011, mi scusi, parliamo ancora del 2012 e,
adesso, stiamo parlando della campagna 2013...e la scorsa settimana
ci ha detto che probabilmente il saldo sarà marzo 2014 per la
campagna 2013. Ma come fate ad essere credibili? Io mi chiedo
questo! Ma perché non dire tranquillamente, perché non dire
tranquillamente: "siamo stati scarsi, continuiamo a perseverare,
abbiamo fallito e non ci interessa mettere in campo nessun'altra
azione". La risposta dell'Assessore Testolin è stata: "stiamo
valutando, ci adoperiamo, eventualmente caso per caso". Glielo
avevamo chiesto, proprio con tutta franchezza, di non metterci
davanti un discorso di tecnicismo o amministrativo. Non lo so
perché dobbiamo ostinarci...a noi, di fare il gioco delle parti,
non interessa proprio nella maniera più totale, non è il nostro
stile, ma non ci interessa, soprattutto in questo momento, in
questo settore.
Noi, comunque, sosterremo questa mozione. Abbiamo capito che da
parte del Governo regionale l'interesse non c'è. Chiediamo comunque
ai colleghi di maggioranza, per qualche collega che conosce il
settore, magari qualche imprenditore che conosce e che forse, per
essere credibile, forse deve essere credibile anche
l'Amministrazione regionale, e che forse, anche se mettiamo in
campo un'AREA VdA, deve essere un po' credibile, e, magari, che in
tre anni questa maggioranza ha cambiato tre direttori nell'AREA
VdA, in tre anni, in tre anni, e questi sono i risultati! Noi vi
chiediamo uno sforzo, magari a qualcuno può interessare, è un
piccolo segno, la politica è fatta anche di segni, ogni tanto; un
segno che va nella direzione di dire: forse dovevamo fare meglio e
siamo arrivati in ritardo anche su questo dossier...non lo so.
Auspico veramente che ci sia un ripensamento...anche perché dopo
le parole dell'Assessore mi sembra che la volontà non sia quella di
approvare questa mozione, però, se vogliamo che la politica torni,
io dico, la politica tutta, maggioranza e opposizione, torni a
essere credibile, penso che, a questo punto, tocchi a noi ridare
dignità a quest'aula, tocchi a noi dare credibilità e tocchi a noi
dare, comunque, delle risposte puntuali.
Termino, dicendo solo questo: Presidente Rollandin, io penso che
su questo tema è l'Amministrazione regionale, insieme all'AREA VdA,
inadempiente. In questi sette anni, in questi sei anni i ritardi
sono stati dell'AREA e sono stati dell'Amministrazione regionale.
Ecco, spero solo che nella replica del Presidente Rollandin non ci
siano di nuovo la Comunità europea, lo Stato e...comunque la colpa
è degli altri, comunque la colpa è degli altri, non è nostra!
Quanto meno dire: forse la cosa non ha funzionato e non siamo
arrivati, comunque, a mettere in campo, a mettere nero su bianco
quello che era un'ordinaria amministrazione...e, soprattutto,
mandare a regime quelli che erano gli aiuti diretti per quanto
riguarda le indennità compensative e le misure agroalimentari.
Grazie.
Président
- Merci. A demandé la parole le Conseiller
Nogara.
Nogara (UVP)
- Merci Présidente.
Innanzitutto questo non c'entra molto col discorso che stiamo
facendo adesso. In questi giorni ho notato che, quando gli
Assessori o il Presidente fanno le repliche, siete sempre d'accordo
con tutto. Lei ha detto: "siamo d'accordo, siamo d'accordo, però la
mozione non ve la votiamo". Questa è una cosa che dovete spiegarmi,
perché è da due giorni che andiamo avanti così.
Lei poi mi parla di mozione confusa...ma in parte forse c'è un
piccolo refuso, un piccolo errore, che riguarda esclusivamente la
seconda parte, la pagina dietro, dove c'è scritto articolo 1,
l'articolo è il 44, ecco, e il comma è l'1, ecco solo quello, ma lì
c'è scritto articolo 1, ma mi sembra che i confusi non siamo noi,
ma è qualcun altro! Poi, dalla replica che mi ha fatto, io non ho
percepito una cosa: ci ha detto che per qualcuno l'AREA ha cercato,
ha fatto, è andata incontro perché era qualcuno che meritava che
fosse aiutato, e per altri no. Allora, non capisco se la
possibilità di rateizzare...perché io vorrei chiarire una cosa e la
ribadisco di nuovo: qui non è che vogliamo difendere un qualcuno o
delle aziende non serie che non vogliono pagare...penso che ci
siamo capiti su questo aspetto qua. Ci sono delle aziende che, in
grosse difficoltà economiche, non sono riuscite a pagare il
dovuto.
Adesso io capisco, ed è giusto, ed è lecito che
l'Amministrazione pretenda questi soldi da queste aziende, però
quello che si chiedeva era solo quello: che in base all'articolo 44
si applicasse l'articolo 44, comma 1. L'articolo 44, comma 1, dice
solo che venga trattenuta una parte dei contributi che vengono dati
e finisce lì; tra l'altro il comma 3, se andate al comma 3, anche
del 44, il comma 3 del 44 vi dice che, con delibera di Giunta, la
Giunta può decidere se applicare il comma 1 o il comma 2, se non
sbaglio.
Poi, mi parlate di patti, torno sui patti: ma, signori miei, voi
avete fatto quattro delibere, dove vi impegnate con l'AREV, con gli
agricoltori, con tutto il mondo agricolo, si delibera, e poi
parlate di patti che l'AREV ha fatto con gli agricoltori per
restituire i soldi? Ma noi, all'audizione che abbiamo fatto l'altro
giorno, abbiamo solo sentito parlare di zero, zero, zero! Poi lei,
Presidente Rollandin, mi dice: 50 percento...ma guardi che se agli
agricoltori aveste tagliato il 50 percento dei contributi, del
dovuto, gli agricoltori si leccherebbero le dita! Qui parliamo di
zero, non di 50 percento, eh!
Tra l'altro, Assessore Testolin, abbiamo avuto modo di parlare
diverse volte in giro, così...ci siamo sempre abbastanza trovati
sui problemi, perché è difficile non trovarsi sui problemi che ha
adesso l'agricoltore, qui, in Valle d'Aosta...ma appena siamo qui,
in Consiglio regionale, non so se è la vicinanza col Presidente,
che appena dice qualcosa, che dice che si è impegnato per dei soldi
che devono essere dati per il PSR, e tutto, subito invece cambia
atteggiamento! L'abbiamo sentito tutti...io ho visto la reazione
del Presidente Rollandin quando si è parlato dell'impegno che ha
preso lei, in commissione, per i soldi del verde agricolo per il
prossimo anno, perché il PSR non li ha subito, per poter
anticipare. Io spero che questo venga mantenuto, questo è stato
dichiarato e registrato in commissione. Spero che, come tutte le
cose che avete detto negli anni passati e che non avete mantenuto
sull'agricoltura, almeno questa cosa, in questo momento, e in
questo periodo, venga mantenuta! Comunque, ormai penso sia
superfluo ancora continuare a spiegarvi, a chiedervi e a pregarvi
di fare qualcosa per il mondo agricolo. Io l'ho sempre vissuto
abbastanza da vicino, sono...così, sono sempre stato in questo
settore e in questo ambiente. Io non ho mai trovato una situazione
come c'è adesso. E senz'altro, se non si fa qualcosa...perché,
vedete, tutte queste persone che adesso lavorano in questo
ambiente, se le allontaniamo, se smettono perché sono obbligate a
chiudere l'azienda, ricordatevi bene che non torneranno mai più ad
alzarsi alle quattro del mattino, a lavorare tutti i giorni per
trecentosessantacinque giorni all'anno e per guadagnare zero...è
quello che sta succedendo adesso...sarà una professionalità, un
mondo che perderemo. Voi avete, in questo momento, la
responsabilità su queste persone e su questa attività. Grazie.
Presidente
- Ci sono altre richieste d'intervento per
dichiarazione di voto o per repliche? La parola al collega
Ferrero.
Ferrero (M5S)
- Per dichiarazione di voto. Non abbiamo
sottoscritto semplicemente perché non ci è consentito sottoscrivere
più di tre mozioni. Ovviamente siamo completamente d'accordo con
quanto è stato evidenziato dai colleghi, che hanno tracciato un
quadro che è il quadro realistico della situazione attuale.
Io, da parte di mia madre, vengo da una famiglia che è comunque
di agricoltori e allevatori, conosco bene quali sono i problemi
della categoria, non degli allevatori che hanno centinaia di capi
di bestiame, ma degli allevatori che hanno quei dieci, venti,
trenta capi di bestiame e che sono stati quelli più mazziati in
questi ultimi anni; gli agricoltori, veramente, quelli che
tenevano, tenevano in dovuto conto, la cura del territorio, e sono
quelli che vanno a fare il fieno dove i pendii sono quasi
inaccessibili, sono quelli che veramente si alzano - come dicevano
i colleghi - alle quattro del mattino.
In questi ultimi trent'anni si poteva fare dell'agricoltura
veramente un fiore all'occhiello della Valle d'Aosta, invece si è
continuato con i contributi a pioggia, che hanno soprattutto
facilitato coloro che avevano delle grandi aziende e hanno
penalizzato coloro che avevano le piccole aziende. Il problema è
uno unico ed è quel problema che si ripete in tutti i settori
dell'economia valdostana: avete continuato a fornire il pesce alle
persone senza insegnare a pescare. È un'economia che si è retta
finora sui contributi e sovvenzioni di tutti i tipi e non è
un'economia indipendente, non è un'economia che si può reggere
sulle proprie gambe. Di questo non si può fare però attualmente una
colpa agli allevatori e agli agricoltori, la colpa è vostra! E non
si può da un giorno all'altro levare quelle sovvenzioni che sono
alla base di un'economia che è stata finora "drogata".
Bisogna quindi avere il coraggio di prendere i fondi - come
dicevano bene i colleghi - da quelle spese inutili, come sono i 10
milioni in più dati al casinò, e dirottarli, invece, su quei
settori economici dove c'è gente che veramente lavora, non gente
che vende fumo, non gente che si prende i premi di 72 mila euro!
Voi questo coraggio non lo avete avuto e, di conseguenza, adesso
volete fare pagare, anche in questo caso, lo scotto ai valdostani.
Ma, guardate, i tempi stanno cambiando, i valdostani si
ricorderanno di questo!
Presidente
- Altri? Nessuno? Per la replica, la parola al
Presidente Rollandin.
Rollandin (UV)
- Grazie Presidente.
Faccio finta di non aver sentito l'ultimo intervento. Per
fortuna non ha firmato la mozione, perché è in completa
contraddizione con tutto quello che hanno detto gli altri. Se è un
sistema "drogato", lei mi dice continuiamo a dare la droga...questo
non è quello che pensiamo del settore di cui stiamo parlando e
penso di poterne parlare con cognizione di causa, e non ho bisogno
di risalire a quello che uno ha fatto. Conosco il settore, credo,
quanto quelli che ne hanno parlato, quindi non credo di essere
sospetto. Ho partecipato a tutte le assemblee AREV prima con il
collega Isabellon nelle precedenti riunioni.
Su questo tema torneremo più volte e non è quindi il caso di
esaurire oggi tutti gli argomenti. Mi fermerei, oggi, a quello che
è il senso di questa mozione, che si riferisce a un settore
dell'agricoltura, la zootecnia, perché non dobbiamo confondere
quello che è il settore dell'agricoltura con un settore a parte,
della zootecnia, che oggi è quello più penalizzato. Per altri
settori, e credo che il rappresentante Grosjean possa dire
qualcosa, il settore vitivinicolo, il settore ortofrutticolo e
altri settori hanno avuto e hanno sicuramente una situazione buona,
perché i prodotti sono naturalmente di grande qualità e hanno
sicuramente un mercato importante.
Oggi la zootecnia vive un momento difficile, perché il prodotto
latte, e la sua trasformazione, non ha mercato, ma non ha mercato,
non perché non si vende, perché si produce male! Ma non lo dico io,
lo dicono i risultati delle classifiche! Il prodotto, oggi, ha dei
problemi e, ripeto: non lo dico io, lo dice il consorzio, lo dice
la cooperativa. Allora giustamente qualcuno ha detto: continuiamo a
fare magazzini per le fontine. Non è che facciamo i magazzini solo
perché vogliamo ingrandire i locali. Vogliamo naturalmente cercare
di fare in modo che questo dia la possibilità di vendere, ma il
prodotto deve essere di qualità. Questa è una constatazione che non
faccio io, la fanno gli addetti ai lavori. Allora da questo nasce
un problema sicuramente delicato sul prodotto, che dovremo
affrontare, perché il prodotto fontina o riesce ad essere con la
qualità che tutti si ricordano e che l'Institut predica, e non è
una questione di pascolo brado o non pascolo brado, perché
l'Institut Agricole nel suo alpeggio tiene tranquillamente il
pascolo brado, ecco, non venitemi a dire anche questo! Quindi,
pascolo brado, Entrelor, il pascolo brado è solo l'Institut
Agricole che lo porta avanti, quindi non è quello il problema. Il
problema è come si lavora il latte e che tipo di latte vogliamo:
latte da mangimi o latte senza mangimi? Anche in alpeggio? Questa è
una discussione aperta. Il giorno che si chiuderà, probabilmente
avremo dei risultati positivi. Non abbiamo mai voluto affrontare
radicalmente la questione, perché è come sul fieno: si dice "una
modica quantità", come per la droga, tanto è concesso dal
regolamento per la fontina, una modica quantità. Quanto è concesso
di mangime? Una modica quantità! Nella "modica" ci sta tutto, e
chiudo. Torneremo, tanto, su questo, perché ci dobbiamo
tornare.
Venendo invece al tema, gli investimenti, porteremo i dati di
questi anni, in agricoltura, su tutti i settori: prima di tutto,
sono state rifatte tutte le stalle, tutti gli alpeggi, ce ne sono
pochi ancora da sistemare. Tutti i Comuni hanno rifatto gli
alpeggi, hanno rifatto tutte le infrastrutture, ci sono state le
riorganizzazioni, abbiamo speso centinaia di milioni di euro.
Porteremo tutti i risultati, l'ho già fatto una volta, lo rifaremo,
perché è bene che ci sia questo! Oggi ci sono ancora dei progetti,
alcuni appena abbozzati, di consorzi, che dovremo valutare come e
se realizzarli in termini operativi, quello che è meglio fare negli
investimenti nell'agricoltura rispetto a tutte quelle che sono le
necessità: questo è il tema.
Oggi, per la zootecnia quello di cui si parla è: i fondi che
vengono dati attraverso l'AREA; l'AREA ente pagatore non è mai
stato definito, ufficializzato come ente pagatore, perché oggi
l'AREA è solo un ente intermediario che fa le funzioni di raccolta
delle pratiche che manda ad AGEA, che è l'ente pagatore. L'AGEA ha
avuto e ha dei grossi problemi. I problemi che abbiamo avuto noi
durante questi anni, e siamo arrivati a quello che abbiamo detto,
caro collega Chatrian, e vediamo i dati. Ancora quest'anno il 75
percento dell'anticipo del 2013 è già stato pagato! E tutti gli
altri sono già stati pagati! Abbiamo dato gli anticipi quando c'era
il problema 2007 e 2008, perché in quel momento i problemi non
erano legati all'Amministrazione regionale.
Il problema vero è che queste tematiche sono state legate non a
una mancanza di volontà dell'Amministrazione regionale, ma a
problemi legati tra il rapporto delle pratiche. Il
refresh
,
quante pratiche ha fermato il
refresh
? Non è mica stata la
volontà dell'Amministrazione! Se non c'era l'Amministrazione, metà
delle pratiche non venivano pagate! E invece c'è stato un
confronto, un attivismo in questo senso che ha permesso di
sbloccare l'80 percento delle pratiche. Questo non lo si dice mai!
Questo ha permesso di regolarizzare la situazione. Oggi siamo in
perfetta regola, quindi è assolutamente falso che oggi, a livello
di pagamenti, siamo in ritardo! Qui stiamo parlando delle code dei
primi anticipi, 2007-2008, quindi sono passati cinque anni. Allora,
andiamo a vedere che cosa si propone. Si propone di dire:
benissimo, c'è una difficoltà economica, non facciamo gli esattori,
nessuno vuole fare lo sceriffo e, caro collega Nogara, non c'è
bisogno di dare consigli, si può parlare, credo, su quello che si è
fatto, ma non c'è bisogno di dare consigli. Credo però sia logico
che ci si confronti. Nel momento in cui c'è la disponibilità, come
c'è, di immaginare una possibilità di tener conto delle difficoltà
esistenti con una rateizzazione e invitare l'AREA a farlo, noi
siamo d'accordo. Quello che è scritto qui è: la rateizzazione
attraverso la legge 44, la legge 44 non parla di rateizzazione,
parla di "compensazione". Quella compensazione la si può fare solo
se lo stesso ente che dà, è creditore. Ma c'è di mezzo l'AREA, che
è collegata coi pagamenti AGEA, ed era indispensabile perché AREA è
l'ente che fa da tramite! AREA è l'ente che fa da tramite, quindi
se il discorso è: "facciamo delle rateizzazioni", andiamo a
verificare i casi, perché non tutti hanno bisogno di rateizzazioni,
ci sono anche delle cifre modeste sulle quali, a fronte del
pagamento, c'è la possibilità di avere il ritorno, il rientro. Ci
sono cifre importanti? Ci sono dei casi? Benissimo, come già detto
e come è già avvenuto, si fa una rateizzazione. Noi su questo non
abbiamo nessun problema.
Il problema che l'Assessore ha spiegato è nel collegamento tra
rateizzazione e la legge 30 e l'articolo 44, che non parla di
rateizzazione, parla di compensazione. È solo quello che volevo
specificare, quindi non si tratta di non voler applicare l'articolo
44 né il primo comma, né il terzo è possibile, perché non è una
compensazione ma una rateizzazione. Quindi, se parliamo di
rateizzazioni, ci fermiamo alle rateizzazioni senza fare
riferimento alle leggi, a noi va bene. Non possiamo fare altro
perché anche tecnicamente, come ho ben spiegato, questo non è
immaginabile; dopodiché possiamo scriverlo, ma non si può fare!
Allora andiamo a fare quello che possiamo! C'è quindi tutta la
disponibilità per intervenire però facciamo la rateizzazione quando
è possibile, e quindi la facciamo nel modo che abbiamo appena
detto, ma non è possibile fare la compensazione. Questo è quello
che cerchiamo di portare avanti, quindi su questo siamo
disponibili. Non c'è nessuno che vuole fare lo sceriffo, però -
come dite voi - prima o poi il rientro ci deve essere perché sono
fondi del 2007-2008. Teniamo conto che su questo c'è un problema.
Quindi, se ci si ferma alla prima parte, fino a "rateizzazione",
benissimo, noi siamo d'accordo. È l'altra parte che non è
materialmente possibile.
Allora, detto questo, mi spiace che si voglia su questo tema
fare una serie di considerazioni legate a quello che è stato il
periodo precedente, quello che è stato oggi, quello che è
l'impegno. Noi vi assicuriamo che l'impegno per il settore agricolo
è totale. Ci rendiamo conto perfettamente dei disagi che ci sono.
Ci rendiamo conto che su alcune tematiche ci deve essere una
riflessione generale; per gli investimenti credo che il problema
sia di guardare l'investimento per quello che è necessario, e
quindi al di là di come lo si dà, se con contributo o mutuo o con
altra forma, con un mutuo o con un investimento diretto, come si è
fatto in altri settori. Una riflessione deve essere fatta al più
presto, perché sicuramente, noi, non solo non abbiamo mai
sottovalutato il settore agricolo, ma ci siamo sempre impegnati nel
settore zootecnia come negli altri settori. In questo c'è una
difficoltà, che riconosciamo essere vera, e quindi ci impegniamo
ancora di più per uscirne.
Noi siamo indubbiamente coscienti di quelle che sono le
difficoltà. Non abbiamo mai detto che il contributo è
argent de
poche
, era un modo per integrare una difficoltà del reddito,
perché - non dimentichiamo - qui abbiamo tutti fatto molta
filosofia sull'agricoltura di montagna e abbiamo tutti detto i
sovracosti che l'agricoltura di montagna ha rispetto a un reddito
inferiore; noi lo sappiamo, quindi tutta una serie di misure che
sono state portate avanti sono a integrazione del reddito, non a
caso, quindi, non abbiamo mai detto questo. Ci confrontiamo con
quello che succede nelle altre realtà, sappiamo che ci sono degli
interventi da fare sui vari settori, magari modificando il tipo di
intervento. Quindi, noi crediamo di avere dato in modo giusto
l'attenzione su questo aspetto in questi anni e di continuare a
farlo al di là delle difficoltà di oggi, che cercheremo di superare
nei modi, che, a giorni, andremo a dire. Grazie.
Président
- On peut mettre en votation? Il y a des
déclarations? Oui, bien sûr. Pour...10 minutes? La parole au
collègue Donzel.
Donzel (PD-SIN.VDA)
- ...una sospensione per incontrare i
gruppi di minoranza.
Président
- Dix minutes? Cinq minutes.
Si dà atto che la seduta viene sospesa dalle ore 10,54 alle
ore 11,05.
Rini (Président)
- Collègues, on peut reprendre les
travaux. Quelqu'un souhaite intervenir à la suite de la suspension
et vu la proposition du Président? Collègues, c'est qui qui prend
la parole? La parole au collègue Gerandin.
Gerandin (UVP)
- Merci Madame la Présidente.
Volevo solo iniziare riferendomi all'intervento dell'Assessore.
Noi indubbiamente le abbiamo dato credito perché forse, tra i tanti
componenti della Giunta, lei è quello che ha iniziato ad aprire i
cassetti e a sollevare i tappeti e, purtroppo per lei, non ha solo
trovato polvere, ma ha trovato macerie, per cui noi vorremmo
continuare a darle credito. Su questo...non se la prenda come un
discorso personale, ma noi vorremmo veramente che continuasse ad
avere quella trasparenza che ha dimostrato quando è venuto in
commissione.
Volevo riferirmi alla proposta fatta dal Presidente, quella in
cui si proponeva il discorso della rateizzazione. Ebbene, facendo
riferimento a quella che è la legge 30, articolo 44, non c'è nessun
riferimento alla rateizzazione, per cui ancora una volta si sta
cercando di far riferimento alla legge quando si vuol dire: beh,
no, io non posso applicare il comma 1, bensì sono obbligato ad
applicare il comma 2. Però, poi, si propone il discorso della
rateizzazione nel quale non c'è nessun riferimento legislativo;
ecco, allora il rischio veramente è magari di andare di nuovo a
fare un elenco di privilegiati o comunque qualcosa del genere.
Io volevo tornare proprio sui contenuti: mi viene difficile,
veramente ci è difficile capire come mai si dice che la Regione,
non essendo un...diciamo il creditore, come mai si propone di
applicare il comma 2 e non il comma 1, qual è la differenza, ecco,
per cui o si applica la legge 30 o non si applica. Allora, se si
applica, qual è la difficoltà ad applicare il comma 1? Perché io lo
voglio leggere il comma 1...scusate, le rubo proprio 10
secondi...si dice che:
"qualora la Regione abbia nei confronti
del medesimo soggetto un credito avente ad oggetto"...
esatto,
allora è scritto esattamente qua dentro...ma perché non si può? Ma
diteci, spiegateci tecnicamente come mai a un articolo, scusate, a
un articolo di legge, il 44, si applica il comma 2 e non il comma
1! Perché è esattamente la stessa cosa, con la differenza che il
comma 2 dice che sono sospesi. Allora, è questo che è
incomprensibile, perché il fisco che...noi l'abbiamo...lascia
compensare! Ma non potete...ma se nella lettera avete detto che
applicate il comma 2...l'avete scritto sulla lettera! Ma è scritto
sulla lettera! La lettera, sulla lettera l'avete scritto!
Presidente
- Colleghi, replicate però al microfono, sennò
anche per chi ci segue...
Gerandin (UVP)
- ...no, ma quello che io dico è che sulla
lettera voi avete fatto riferimento al comma 2 della legge 30,
articolo 44. La lettera che avete mandato...esatto. È la lettera
che voi avete inviato agli agricoltori, quelli che avevano diritto
di avere questo contributo, e avete detto che applicavate il comma
2. Noi chiediamo semplicemente di rettificare quella lettera e
scrivere comma 1, solo quello chiediamo! Perché se non è
applicabile la legge, non è applicabile né il comma 1, né il comma
2. Allora non potete...perché
"è facoltà della Giunta
disciplinare con propria deliberazione"
, è il comma 3, questo.
Allora, se voi avete disciplinato e avete applicato il comma 2, noi
vi chiediamo di applicare il comma 1, quello che prevede la
compensazione. Perché voglio ancora entrare un po'...per fare un
esempio, c'è gente che magari ha saltato alcuni pagamenti, ma non è
che ha saltato tutti i pagamenti! E allora chi ha restituito già
una congrua somma, che fa? Adesso se li vede bloccare tutti? Perché
voi applicate il comma 2? Allora, questa...ma certo, l'avete
scritto, scusate, l'avete scritto! Allora, se non sapete cosa
scrivete, scusate, non è un problema nostro! No, no, per la carità,
ma è lei che ha detto che non sapeva di aver scritto...no, no,
vabbè.
Comunque, tenuto conto di questo, noi manteniamo il discorso di
chiedere il comma 1 e non il comma 2, per il semplice motivo che
dicevo prima, anche il fisco prevede la compensazione, e non
vorremmo che la Regione facesse cassa con i contributi che spettano
agli agricoltori.
Président
- La parole au collègue Cognetta.
Cognetta (M5S)
- Grazie Presidente.
Solo per dichiarare il voto favorevole del nostro gruppo a
questa mozione e per tradurre, se mi permettete, per i nostri
elettori, ma penso anche per molti altri cittadini che ci stanno
seguendo, qual è la questione in termini semplici per come
l'abbiamo capita noi.
Al di là della questione comma 1, 2, 3 e legge, c'è un aspetto
più politico dietro tutta questa faccenda, che è il seguente: noi
vogliamo evitare che certe soluzioni vengano gestite
ad
personam
, vogliamo evitare che qualcuno si metta lì e decida a
chi fare a dilazione e a chi no: questo è il punto della
situazione, e non c'è molto altro da dire. Noi vorremmo dare delle
regole precise e chiare "per tutti" e "qualcuno", invece, vuole
continuare a gestire le cose in maniera personale, privatistica.
Allora, noi...è questo sistema che stiamo cercando di cambiare. Io
capisco che poi sarebbe...come dire? siamo all'anno zero della
politica, a questo punto, perché rispetto alla Valle d'Aosta, se
smettiamo di gestire le cose in maniera privatistica, vuol dire che
veramente stiamo ricominciando da zero (finalmente direi io)! Ma
questo è il punto fondamentale.
C'è il Presidente che, come al solito, quando interviene gioca
con le parole. Ed è questo che ormai è stato smascherato, Signor
Presidente, perché non ne possiamo più di sentire lei che fa un
tipo di approccio per gestirsi poi le cose, lei, direttamente! Le
regole vanno messe e vanno gestite per tutti allo stesso modo, è
questo il ragionamento, è questo che devono capire fuori. Noi
vogliamo essere garantiti dalle regole, è questo che c'è scritto
qui sopra. Lei, invece, continua a dire: "no, ma possiamo vedere,
facciamo le gestioni personali, poi vediamo, poi facciamo", e così
via, e allora gioca con i commi, e allora gioca con le
parole...vabbè non è il solo, devo ammetterlo, perché anche ieri ci
sono stati altri Assessori, altri interventi su cui si giocava
sulle parole. Invece basta, basta di nuovo, dovete fare le cose con
chiarezza e trasparenza! Grazie.
Président
- La parole au collègue Donzel.
Donzel (PD-SIN.VDA)
- Due questioni: una tecnica e una
politica, per rappresentare la nostra correttezza su questo
argomento.
Noi abbiamo presentato, nel passato Consiglio regionale, queste
lettere e abbiamo chiesto all'Assessore se era a conoscenza e se si
riconosceva in quanto è scritto. Ha detto: è opera mia. Quindi,
tanto per parlarci chiaro, non voglio che ricada sul dirigente che
firma queste lettere, Francesia Boirai, dirigente AREA VdA, che le
ha firmate, perché l'Assessore, politicamente, si è preso la
responsabilità di queste lettere minatorie che vanno a dire alle
aziende:
"In mancanza di adempimento, la scrivente agenzia si
riserva sin d'ora di agire al fine di ottenere il recupero forzoso
del credito, con aggravio di ulteriori oneri a vostro esclusivo
carico. La presente è da intendersi quale atto formale di
costituzione in mora ai sensi e agli effetti degli articoli 1219 e
1243 del Codice civile"
. Questo l'Assessorato manda agli
agricoltori. Dentro questa lettera, l'agenzia, l'AREA, che, secondo
quanto sostenuto dal Presidente, non può applicare la legge 30,
dice:
"Decorso inutilmente tale termine verrà applicata la
maggiorazione degli interessi legali...si precisa inoltre che ai
sensi della legge 30/2009, articolo 44, comma 2, non potranno
ulteriormente essere autorizzati a valere i finanziamenti sul PSR
della Regione Autonoma"
. Quindi, è l'agenzia che ha detto che
applica la legge!
Noi abbiamo detto: questo comma non deve essere applicato, è la
morte delle aziende! L'Assessore conferma: no, si applica quel
comma! Noi diciamo: ma scusa, se si può applicare quel comma,
allora - come bene ha spiegato il collega Gerandin, e me l'aveva
già fatto notare l'altra volta il collega Nogara, tant'è che questa
cosa l'aveva già fatta notare nell'altro Consiglio regionale -
perché non applicare il comma 1 che in qualche modo consente un
percorso meno duro, meno drastico a questo iter di recupero? Cosa
ci propone lei: togliamo via queste parti legislative, tecniche,
facciamo una rateizzazione
chez nous
, la gestisce l'AREA.
Non possiamo accettare questo, Presidente! Sappiamo che le aziende
sono in crisi, ma condivido quello che dice il collega Cognetta,
sappiamo che bisogna...anche noi siamo alle strette, vogliamo
intervenire in aiuto di queste aziende, ma non possiamo più
permettere che questo meccanismo avvenga in modo discrezionale.
Dobbiamo fare riferimento a precisi adempimenti normativi, devono
esserci riferimenti legislativi e non azione
ad personam
.
Non salvo l'amico, non salvo l'amico dell'amico, quello che
conosco, quello che è della mia vallata, quello che è del mio
Comune, e gli altri, che non hanno coperture politiche, fanno una
triste fine. E questa è la considerazione tecnica.
C'è poi una considerazione politica. Lei conosce questo settore
meglio di me, io non ho problemi a riconoscerlo, lei conosce questo
settore molto meglio di me; però le voglio solo far notare che quel
poco che conosco io...quando lei dice 75 percento, 80 percento di
pagamenti, eccetera, ha ragione, dice il vero, però io sto da anni
lavorando su quelle cifre, che sono: il 20 percento, il 25
percento...noi non possiamo più permetterci di avere queste
percentuali, perché queste percentuali vogliono dire che un 20
percento non arriva a percepire quella contribuzione, vuol dire far
morire, anno dopo anno, le aziende valdostane, lo dicono le
statistiche della continua moria di aziende valdostane, della
continua riduzione di capi. Poi cosa succede? Lei oggi, e non me lo
aspettavo da lei questo
j'accuse
alla gestione agricola, un
po' troppo...è diventato più ambientalista degli
ambientalisti...troppo mangime, troppo fieno comprato da fuori...ma
obbligate le aziende a fare questi percorsi! Perché, e spiego...mi
lasci...io sono stato cortese con lei, gliel'ho lasciato
dire...perché le obbligate? Perché siccome la competizione è
terribile, siccome l'azienda è sul lastrico, deve far produrre di
più gli animali...ma non lo dico io, lo dicono le statistiche
presentate a queste fatidiche assemblee dell'AREV, dove si dice: si
diminuisce il numero dei capi, ma aumenta la produzione del
latte...ecco che cosa succede! Lo avete detto voi! È chiaro che le
aziende sono obbligate, in qualche modo, per sopravvivere a fronte
di un prezzo che va giù, a fare un'operazione di ricarico.
Altra questione...sul controllo della fontina la invito a
verificare: presso la cooperativa ci sono macchinari, tecnologie
che non vengono utilizzate per testare la qualità del prodotto,
quindi chi è che ha deciso, chi è che ha deciso di marchiare, via
libera, tutto? Mica sono gli allevatori, anzi ci sono allevatori
che chiedono regole e serietà anche in quello...quindi è
autogestita, ma politicamente controllata. Grazie.
Noi manteniamo la mozione.
Presidente
- Grazie. A demandé la parole le collègue
Chatrian.
Chatrian (ALPE)
- Sì, grazie Presidente.
Intervengo per dichiarare il nostro sostegno a questa mozione
che tecnicamente è stata spiegata bene dal collega Gerandin e
Donzel.
Due riflessioni: la prima, se si prende una decisione...devono
essere decisioni non per qualcuno o
ad personam
, penso che
questo sia un passaggio essenziale e importante, quindi che sia
chiaro, nel momento in cui...se questa mozione avrà un voto
positivo.
Seconda riflessione di natura politica: credo di poter
intervenire in questo settore con un po' di cognizione di causa, un
po', non ho probabilmente tutta l'esperienza del Presidente
Rollandin, ma conosco questo settore, nel dettaglio.
Non accetto dal Presidente Rollandin, però, che garbatamente -
come sa fare molto bene lui - ha deviato l'attenzione completamente
parlando...oggi ci ha parlato di alpeggi, di mangimi, di fieno, di
ricognizione, di cosa è stato fatto. Non accetto il deviare la
situazione nel momento in cui la situazione è drammatica, non lo
accetto, non lo accetto, perché è un po' come banalizzare o cercare
di deviare la discussione di un settore in totale difficoltà. E poi
facciamo un'altra attenzione: non accetto, non accettiamo, come
gruppo di ALPE, il mettere in contrapposizione all'interno
dell'agricoltura i vari settori, ecco, non lo accetto, da
valdostano non lo accetto! Non facciamo, non mettiamo in campo una
guerra dei poveri, per favore, perché questa è proprio la fine, nel
momento in cui andremo a ridefinire, ridisegnare... Lei oggi ha
parlato di priorità o che nei prossimi mesi andremo ad affrontare
probabilmente un settore non solo in difficoltà, ma che forse ha
bisogno di essere rilanciato, di mettere in campo dei prodotti che
abbiano una certa qualità...sì, però in questo momento la nostra
mozione andava in un'altra direzione...non deviamo, per favore, il
dibattito e l'attenzione!
E poi, terzo, e concludo, rimando al mittente, Presidente
Rollandin, lei conosce benissimo, ma "benissimo"...abbiamo discusso
nel passato quinquennio tanto...le indennità compensative, le
misure agroambientali sono andate a regime nel 2013. Lo sa...2012?
...2012, mi passi il 2012, però...ho capito, ho capito! Quanto meno
su quello ce lo dica, lo dica al mondo valdostano che avete mandato
a regime quando scade il piano di sviluppo rurale, il 2007-2... no,
no, è colpa nostra, è colpa nostra, è colpa nostra! Ci assumiamo
noi, gruppo di ALPE e le opposizioni ci assumiamo noi la colpa! La
colpa è dell'opposizione, non siamo stati in grado di stimolare, di
portare il dibattito in aula, di creare le condizioni...è colpa
nostra! Avete cambiato 3 direttori, avete dato le colpe a tutto il
mondo, ma probabilmente è colpa nostra, anche sull'erogazione
dell'ordinaria...ecco, non facciamo, non facciamo queste brutte
figure, però! Penso che forse un po' di stile, anche su questo,
serva alla politica...ripeto, io dico sempre: alla credibilità di
quest'aula.
Comunque noi sosterremo convintamente questa mozione.
Grazie.
Président
- La parole au collègue Nogara.
Nogara (UVP)
- Merci Président.
Presidente, mi volevo collegare a quello che è il discorso da
cui lei è partito, appunto parlando dei grandissimi lavori che sono
stati fatti qui, in Valle d'Aosta, per l'agricoltura. E questo è
vero, è stata una fortuna che l'Amministrazione regionale abbia
investito tutti questi soldi, perché è vero, bisogna riconoscerlo,
almeno le cose che sono state fatte, sono state fatte bene, qui, in
Valle d'Aosta. Abbiamo ricostruito
mayen
, alpeggi, abbiamo
fatto tutto quello per mettere gli agricoltori e gli allevatori
nelle migliori condizioni. Ecco, però, io mi vorrei riferire a
questo per dirle una cosa. Qui però adesso non dobbiamo fare come
magari si vede in alcune trasmissioni della televisione, magari di
Report, dove si vede un viadotto e la strada chiusa da una parte e
chiusa dall'altra e c'è solo il viadotto in mezzo. Noi abbiamo
speso tutti questi soldi come Amministrazione regionale e se c'è un
progetto politico che è andato, che ha fatto questa scelta, di
aiutare questo settore dell'economia valdostana, a un certo punto
non bisogna chiudergli i rubinetti! E questo è quello che sta
succedendo qua! Perché io ho apprezzato quello che ha detto, anche
quando ha detto che...impegno totale, c'è un impegno totale. Ecco,
l'impegno totale io l'ho visto anche nelle delibere che sono
passate a marzo, ma dell'impegno totale c'era solo scritto, ma di
pratico non c'era niente! E adesso vediamo, io lo spero, ecco,
spero che questo sia un impegno che prende in quest'aula e davanti
a tutto il mondo agricolo valdostano, perché questa è la
sopravvivenza...siamo proprio all'ultimo stadio per la
sopravvivenza del mondo agricolo valdostano.
Quello che poi invece mi dà un po' fastidio - e spesso lei lo fa
- è girare sempre la colpa sugli altri: è colpa degli allevatori,
di quelli che fanno la fontina che non la fanno bene, di quelli che
danno il mangime, di quelli che...ma lo dicono loro...lo dicono
loro perché sono in una situazione che...qui tra l'altro non si
premia nessuno. Come diceva benissimo Donzel - poi lei dirà che è
colpa della cooperativa, è colpa del consorzio - però qui ci sono
delle regole, queste regole bisogna farle rispettare! Allora è
chiaro che quando si fa la fontina ci sono dei parametri...se io
scaldo fino a 52 gradi, mi viene dura come questo, è
incommerciabile, non ha gusto di niente, magari è anche amara...
Allora qua bisogna proprio andare in questa direzione per
migliorare il prodotto, perché prodotti di nicchia come il nostro o
sono prodotti buoni, altrimenti, noi, qua, dobbiamo chiudere
baracca! Ecco, questi sono gli obiettivi che noi dobbiamo
perseguire, questo è l'obiettivo che l'Assessorato dell'agricoltura
deve perseguire, è questo che io chiedo a voi, non chiedo mica
altro! Non do colpe a nessuno, assolutamente non do nessuna colpa
ai precedenti, anzi, qua si è fatto anche sempre quello che si è
potuto e si è cercato di fare nel modo migliore.
Poi un'altra cosa: sul fatto del verde agricolo si parla sempre
di percentuali...io vorrei che non si parlasse di percentuali sui
soggetti, su 1.000 agricoltori abbiamo liquidato il 75
percento...bisogna guardare le somme, cioè su quanto, perché noi
liquidiamo, sì, tantissimi piccoli agricoltori che fanno numero sul
numero, però non sulle cifre. Ci troviamo, se facciamo il
ragionamento inverso, magari con percentuali che sono diverse.
Comunque io confido nell'impegno che vi siete presi, confido, e
lo spero proprio per tutto il mondo agricolo valdostano. Vi
ringrazio.
Président
- Merci. La parole au collègue Grosjean.
Grosjean (UVP)
- Vede, Presidente, lei prima ha fatto
riferimento a diversi settori, non tutti i settori, chiaramente,
però credo che in questo momento stiamo parlando di un problema
che...non sono i vari settori, ma è un problema economico, che
tocca una parte delle aziende agricole. E ben presto probabilmente
anche i settori viticoli avranno questi problemi, perché il
contributo all'impianto è sceso al 15 percento, dai dati che ci ha
dato l'altro giorno, quindi non è che il settore viticolo non sia
toccato...sì, sì, sì, però io ho capito così.
Il discorso dei prodotti è chiaro...ma cosa abbiamo fatto in
questi ultimi anni per la valorizzazione della qualità dei
prodotti? Abbiamo chiuso l'assistenza tecnica, tanto per dire, no?
Io ho avuto la possibilità, ho lavorato in quel settore 40 anni
fa...abbiamo chiuso l'assistenza tecnica! Non diamo più delle
indicazioni ai vari settori, i settori vanno avanti per conto
proprio, questi sono argomenti che forse meriterebbero una prossima
mozione o interpellanza, o non so cosa! Quindi c'è tutta una serie
di problemi che non bisogna cercare di deviare, e soprattutto non
cerchiamo di dividere questo settore agricolo - come diceva
Chatrian prima - perché non cominciamo a dire il settore qui, il
settore lì, il settore là. Di difficoltà ce n'è in tutti i settori;
il settore più in crisi penso - e mi vengono i brividi - è quello
dei giovani agricoltori, quindi di settori ce n'è da rivedere. Io
credo che la buona volontà, però, ci debba portare a risolvere
questo problema, questo problema che probabilmente è stato creato
con scelte...adesso non sono in grado di definire bene, di non aver
voluto che AREA diventasse ente pagatore, perché se forse avessimo
avuto tutta la gestione direttamente, qui, in Valle, anche il
sistema dei controlli, anche il sistema della messa a norma di
tutte queste pratiche sarebbe stata semplificata. Oggi come oggi ci
troviamo ancora ad avere un ente che è semplicemente, come già
detto una volta, un "passacarte", perché l'AREA poi alla fine è un
passacarte...perché poi il responsabile è l'Assessorato; le domande
le abbiamo dovute demandare al CAA, e quindi adesso ci troviamo con
queste grosse difficoltà. Purtroppo gli agricoltori, in questo
momento, sentendosi anche dire che non ci saranno più i contributi,
sicuramente avranno ancora più difficoltà a restituire queste
somme.
Président
- Merci. Il y a d'autres? La parole à
l'Assesseur Testolin.
Testolin (UV)
- Merci Président.
Per dichiarazione di voto e per due piccole delucidazioni al
Consigliere Donzel, in merito al fatto che anche nell'altro
Consiglio io non ho sostenuto di aver scritto e inviato una
lettera, ma di esserne stato messo a conoscenza nel momento
dell'invio, perché mi sembrerebbe perlomeno inopportuno che non
fosse così.
Peraltro volevo solo sottolineare...io ho ascoltato
diligentemente, quindi in questo caso chiederei la stessa cortesia
a lei... La deliberazione della Giunta regionale del 2007, la 2850,
affidava ad AREA VdA la gestione dell'operazione, ivi comprese le
modalità di restituzione che sono state sottoscritte dai
beneficiari. Quindi, questa, a scanso di equivoci, è una gestione
che è stata demandata a suo tempo ad AREA, nella quale chiaramente
l'Assessorato, così come è già stato esplicitato in precedenza, si
premura di intervenire nel momento in cui ci sia la possibilità di
operare nell'interesse di quelle che sono le finalità, da una
parte, di recupero e, dall'altra parte, di salvaguardia
assolutamente di quelle che sono le aziende agricole in Valle
d'Aosta.
In merito alla mozione così com'è stata esplicitata, c'è
l'impossibilità dell'applicazione di questa mozione, tant'è vero
che un parere che è stato chiesto ai fini della possibilità di
applicarla ci enuncia come
"la legge regionale 30 non regola i
finanziamenti regionali, ma detta le norme sulla contabilità
pubblica regionale, sicché gli istituti ivi previsti e, in
particolare, quelli richiamati nella mozione della rateizzazione e
della compensazione concernono la regolazione dei pagamenti e delle
poste reciproche di debito e credito a valere sul bilancio
regionale. A ciò consegue l'inapplicabilità della predetta legge
regionale con riferimento a contributi a valere su fonti di
finanziamento diverse da quelle regionali"
;
per cui, in
forza di questa situazione, ci troviamo, pur considerando positiva
la possibilità di poter intervenire non
ad personam
, ma
secondo quelli che sono dei criteri anche di predisposizione e
buona volontà dimostrata da chi deve ancora dei soldi, con l'AREA
per una rateizzazione, questo è fuori di dubbio...no, non
ad
personam
, ma in funzione di quelli che sono già stati eventuali
rimborsi già avvenuti nel passato da parte di molti agricoltori e,
magari, comportarsi diversamente di fronte a situazioni, diciamo,
un po' più incancrenite, quindi queste saranno comunque valutazioni
che AGEA dovrà fare per il rientro di questi fondi.
Per quello che riguarda la nostra dichiarazione di voto,
pertanto, è di astensione.
Président
- Merci. On peut mettre en votation? La parole
au Président Rollandin.
Rollandin (UV)
- Solo per chiarire questo aspetto.
L'applicazione del comma 1°, teniamo conto che non è
l'amministrazione che agisce su sé stessa, c'è l'agenzia di mezzo,
per cui l'applicazione di questo comma come è stato detto non è
possibile. Non è che abbiamo interpretato, sennò non ci sarebbe
nessun problema. L'AREA è a sé stante, è un organismo, un'agenzia
che lavora in un certo modo, potete dire tutto quello che volete,
funziona bene, funziona male, ma è l'agenzia che a questo punto,
rispetto a questa difficoltà, può avere un indirizzo da parte
dell'Amministrazione di dire: "come l'AREA ha mandato quelle
lettere, così l'AREA può intervenire per prevedere - secondo
criteri che la stessa può decidere, proporzionali - di fare questa
rateizzazione".
Per il resto vorrei ancora ricordare che non si tratta
sicuramente - tranquillizzo Grosjean - di contrapposizione tra
settori. Ho solo voluto dire che ci sono settori oggi più in crisi
di altri. Il settore della zootecnia sicuramente è in grande
difficoltà, quindi non c'è nessuna difficoltà di contrapposizione
e, su quelle che sono le possibilità operative, ribadisco che noi
eravamo disponibili a tener conto di questa prima parte, come
faremo comunque, per attivare i meccanismi attraverso l'agenzia che
possano portare alla rateizzazione. Questo è quello che noi faremo
comunque. Voi non avete voluto accettare quello che era stato
proposto, perché avete l'interpretazione che noi legittimamente non
possiamo avallare, in quanto l'ufficio legale ha detto che non è
possibile, e l'ha scritto; quindi io di più non posso fare, se non
concordare su quella che è l'attenzione nei confronti del settore e
la possibilità di attivare, non certo
ad personam
, l'agenzia
che lavora per conto suo, e fare quindi tutto il possibile per
evitare che ci siano difficoltà nel settore. Sul resto credo che
l'attenzione sarà, lo ripeto, massima.
Président
- Merci. On peut mettre en votation? La
votation...la parole au collègue Viérin.
Viérin L. (UVP)
- Merci Présidente.
Semplicemente per ribadire che non corrisponde al vero che non
c'è una volontà da parte nostra di andare nella direzione da lei
auspicata. Perché lei, come già successo in questi ultimi giorni,
arriva a dire a parole che è d'accordo con le proposte che noi
facciamo, salvo trincerarsi dietro le questioni dell'ufficio
legale, questioni tecniche, questo non si può fare...allora qui si
tratta di volontà politica. È stato enunciato molto bene che i
commi in oggetto, anche attraverso la lettera che è stata inviata a
tutti i destinatari, secondo noi danno la possibilità di
intervenire, quindi se voi siete d'accordo e siete favorevoli ad
andare nella direzione che a parole state enunciando, non avete che
da votare questo atto.
Noi, sinceramente, ci siamo fidati forse troppe volte della
parte tecnica che ci diceva che i cantieri forestali non si
potevano più fare, che ci diceva che tecnicamente questa piuttosto
che quell'altra cosa non si poteva fare, sul taglio dei manager e
degli emolumenti delle società partecipate esistevano problemi
tecnici, leggi di settore e altre questioni, una normativa che
creava preoccupazioni. Le mozioni, l'abbiamo ricordato ieri, sono
degli indirizzi, sono delle assunzioni di responsabilità che vanno
nella direzione auspicata.
Noi oggi chiediamo sinceramente che ci sia un aiuto a questo
mondo che è alla canna del gas, che vive un momento di difficoltà
incredibile, e oggi, ancora una volta, vi nascondete dietro delle
questioni puramente tecniche. Noi ne prendiamo atto, manteniamo la
nostra mozione, che riteniamo sia formulata non solo
tecnicamente...anche perché altrimenti non sarebbe stata accettata
dagli uffici della Presidenza del Consiglio, perché altri rilievi
sono stati fatti su altri atti...e quindi noi crediamo che questo
vada nella direzione auspicata. Chiaramente l'onestà intellettuale
di dire a parole che si è a favore di certe cose, mentre nella
realtà si è contrari, non fa onore ai ruoli che ricoprite!
Grazie.
Presidente
- Bene. La parola, per dichiarazione di voto,
al collega Restano.
Restano (UV)
- Scusate la mia franchezza. Ho ascoltato
molto attentamente. Io vengo da un mondo rurale e, a volte, cerco
di immedesimarmi in mio padre. Mi chiedo che cosa potrebbe dirci,
qua, mi chiederebbe se ci vergogniamo o no, perché sento tante
belle parole...no, no...non ho parlato...
Presidente
- Colleghi, un po' di silenzio!
Restano (UV) -
...non ho parlato fino adesso e vi ho
ascoltati...chiedo rispetto, chiedo rispetto professore, quello che
io le rivolgo tutte le volte che lei parla! Ci dobbiamo vergognare
tutti, perché abbiamo detto tante belle parole, però veniamo ai
fatti, veniamo ai fatti. Il mondo agricolo è in crisi, è vero,
chiede un aiuto. Voi presentate una mozione, la maggioranza vi
viene incontro, è disponibile ad accoglierla...metteteci alla
prova! Vedete se è reale la nostra disponibilità! Noi...mi sembra
di aver sentito, da parte della maggioranza, che vi è la
disponibilità di venire incontro a questo mondo. Vi radunate,
concertate, tornate indietro e vi arroccate sulla vostra
posizione...vi assumerete anche voi le vostre responsabilità!
Questo mi sento di dire, ma ve le assumerete anche voi nei
confronti del mondo agricolo, perché la disponibilità a rateizzare,
a venire incontro a questo mondo è stata dichiarata ed è totale ed
aperta. I fatti potranno dimostrare se è vero o no che c'è questa
disponibilità. No, ma...
Presidente
- Colleghi!
Restano (UV)
- ...faccio così perché io vi ho
rispettati...mi avete sentito parlare? vi ho interrotti? Non me lo
sono mai permesso, in 7-8 giorni di Consiglio, parlo quando chiedo
la parola e mi viene concessa, e chiedo lo stesso rispetto! Allora,
signori, la proposta...abbiamo parlato di condivisione, ve n'è la
necessità, condividiamo e scegliamo un percorso insieme. Non mi
sembra che sia un'eresia quella che è stata proposta, la proposta
della maggioranza! Però, perché ci dobbiamo arroccare e dare
spettacolo? Grazie.
Presidente
- Per dichiarazione di voto, la parola al
collega Bertschy.
Bertschy (UVP)
- L'aspetto tecnico, lo dico subito...così
come è scritta la lettera, gli agricoltori escono danneggiati due
volte, perché non si può applicare la rateizzazione e si bloccano i
pagamenti; però questa è una cosa che non riguarda...
Io dico che fare alla minoranza delle accuse di questo genere,
collega Restano, io credo proprio che siamo fuori tema, nel senso
che, dopo aver tentato di portare
à la une
, in
quest'Assemblea, un provvedimento che è stato vistato, non vistato,
politicamente segnalato...perché qui non si capisce più bene come
sono fatte le cose, no...c'è un'agenzia che può pagare, non può
pagare, che è collegata alla Regione quando ci serve, non è
collegata alla Regione quando non ci serve, no...abbiamo portato
qua
à la une
un provvedimento, l'abbiamo messo agli atti 15
giorni fa, e arriviamo adesso qui, all'ultimo secondo, a discutere
di queste cose? Ma c'è il tempo di parlarci fra di noi! Quand'è che
ci vogliamo parlare fra di noi? Aspettiamo sempre l'ultimo momento,
scrivere la parola giusta per ricordare le cose? Allora, siamo
capaci di convocare una commissione e dire: questa commissione
funziona, non funziona, guardiamo questo atto, vogliamo fare gli
interessi della nostra comunità in questo senso? Allora piantiamola
lì di accusarci a vicenda! Lavoriamo! Siamo qua per lavorare, ma
non all'ultimo secondo, noi siamo tutti i giorni in ufficio, siamo
tutti i giorni in ufficio per lavorare! Allora, siamo qui per
difendere il valdostano che vota l'UVP, il PD, l'UV, quello che non
vota nessuno perché si è stufato, siamo qua per difendere gli
interessi della comunità...non diamoci e non accusiamoci di
vergogna quando lavoriamo! Magari abbiamo lavorato male, impariamo
a lavorare bene, ritorniamo a lavorare, tutti insieme, ma non solo
all'ultimo minuto, in aula, perché sennò qua si rischia veramente
di accusarci l'uno contro l'altro e la gente non ci capisce
più!
Noi vi diciamo: manteniamo questo, perché per la nostra
situazione è il sistema migliore per difendere gli agricoltori. Non
la votiamo? Non fa niente! Voi avete lo stesso la possibilità di
migliorare quello. Vi abbiamo segnalato politicamente tutto quello
che non funziona, non è un problema se non passa, il nostro lavoro
era segnalarvi il disagio che si stava vivendo. Però, evitiamo
veramente di alzare i toni quando non serve! Grazie.
Presidente
- Possiamo mettere in votazione? Collega
Viérin...per? Ha già fatto la dichiarazione di voto...pour une
motion d'ordre. Vous avez la parole.
Viérin L. (UVP)
- Oui, simplement pour demander le vote
secret. Merci.
Président
- Merci.
Apriamo la votazione. Colleghi, siete invitati a votare. Tutti?
Possiamo chiudere la votazione.
Presenti: 35
Votanti: 17
Favorevoli. 17
Contrari: nessuno
Astenuti: 18
Il Consiglio non approva.
Possiamo passare al punto 15 all'ordine del giorno.
