Classificazione
BILANCIO E CONTABILITA' REGIONALE



Oggetto del Consiglio n. 296 del 6 dicembre 2013 - Resoconto
OGGETTO N. 296/XIV - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (Legge finanziaria per gli anni 2014/2016).
Modificazioni di leggi regionali".
Président -
En ouverture de cette séance permettez-moi de
saluer la mémoire de Nelson Mandela, disparu dans la journée de
hier, 5 décembre, un homme qui a inspiré le monde par sa sagesse et
par son engagement à faveur des droits de l'homme et de l'égalité
des chances.
Colleghi, riprendiamo i nostri lavori, siamo all'esame
dell'articolo 20. Ha chiesto la parola l'Assessore Fosson.
Fosson (UV) -
Sì, grazie Presidente.
In seguito ad accordi e incontri, abbiamo rivisitato questa
materia, le chiederei 10 minuti di intervallo proprio per
presentare un emendamento condiviso.
Presidente -
Il Consiglio è sospeso per 10 minuti.
Si dà atto che la seduta è sospesa dalle ore 15,09 alle ore
15,22.
Rini (Presidente) -
Colleghi, possiamo riprendere i
lavori. All'articolo 20 quindi vi è l'emendamento n. 1
dell'Assessore Fosson. Passerei la parola all'Assessore Fosson per
l'illustrazione dell'emendamento. Colleghi, per cortesia, un po' di
silenzio! Prego Assessore.
Fosson (UV)
- Sì, grazie Presidente.
A seguito di accordi, di confronti ed accordi svoltosi questa
mattina, di cui ringrazio tutti i gruppi di maggioranza e di
minoranza, siamo addivenuti alla presentazione comune di un unico
emendamento, soprattutto per quello che era il mio emendamento
aggiuntivo e l'emendamento... Leggo la nuova riformulazione:
"il
comma 7 dell'articolo 20 è sostituito dal seguente: "7. Le risorse
aggiuntive regionali destinate al finanziamento del trattamento
accessorio del personale dipendente
dell'Azienda USL sono
confermate in euro 2.065.500 per gli anni 2014, 2015 e
2016
.
Conseguentemente, i commi 2 e 3 dell'articolo 20 sono
sostituiti dai seguenti: "2. Il finanziamento di cui al comma 1,
lettera a), è determinato in euro 254.000.000 per l'anno 2014, in
euro 247.000.000 per l'anno 2015 e in euro 245.000.000 per l'anno
2016, di cui euro 10.000.000 per l'anno 2014, euro 8.500.000 per
l'anno 2015 ed euro 8.000.000 per l'anno 2016 per il saldo di
mobilità sanitaria... 3. Il finanziamento di cui al comma 1,
lettera b), è determinato in annui euro 1.119.500 per il triennio
2014-2016 (spesa aggiuntiva per il finanziamento di livelli di
assistenza superiori ai LEA)."
È aggiunto il sotto riportato comma 4bis:
"4bis. Le modalità di utilizzo e di corresponsione di tali
risorse dovranno essere concordate dall'Azienda USL con le
organizzazioni sindacali di categoria entro tre mesi e dovranno
tenere conto delle eventuali attività aggiuntive da svolgere, degli
obiettivi aziendali e regionali rispettando criteri di assegnazione
basati sul valore effettivo dei trattamenti tabellari iniziali
annui.
La Regione dovrà emanare, previo confronto con le
organizzazioni sindacali, ed entro due mesi linee generali di
indirizzo per lo svolgimento della contrattazione integrativa che
tengano conto di quanto sopra disposto.
""
Grazie.
Presidente
- Grazie. Qualcuno prende la parola? Il
collega Guichardaz, prego.
Guichardaz (PD-SIN.VDA)
- Grazie Presidente.
Ci scusiamo...mi scuso per l'interruzione, ma l'accordo su
quest'emendamento è arrivato sul filo di lana per la disponibilità
dell'Assessore e del Governo regionale a venire incontro alle
nostre richieste. L'emendamento è una miscellanea, diciamo, degli
emendamenti presentati dall'Assessore Fosson e dell'emendamento
costruito dalla minoranza. È importante rilevare che sono stati
ripristinati i valori, diciamo, del fondo iniziale e questo è
importante anche perché la sanità rischiava davvero di essere
l'unico comparto penalizzato tra tutti i comparti pubblici e
parapubblici, quindi l'unico comparto che rischiava di avere delle
riduzioni dei propri, diciamo, trattamenti stipendiali. La cosa
interessante è nell'articolo integrativo, il 4bis, un percorso,
attraverso le organizzazioni sindacali di categoria, la Regione e
l'azienda per definire l'utilizzo di questi fondi aggiuntivi
regionali sia per eventuali attività aggiuntive da svolgere, sia su
obiettivi aziendali e regionali definiti attraverso delle linee
guida da parte della Regione, in accordo con le organizzazioni
sindacali. Credo sia un bel risultato e quindi grazie e alla
prossima.
Presidente
- Grazie. Altri Consiglieri che vogliono
intervenire su quest'emendamento, che quindi fa decadere anche
l'emendamento n. 21 della minoranza, che viene inglobato in questo?
Se nessuno prende la parola, possiamo procedere alla votazione
dell'emendamento. La votazione è aperta. Colleghi, votate. Siccome
abbiamo un problema con la votazione elettronica, votiamo per
alzata di mano.
Presenti: 35
Votanti: 35
Favorevoli: 35
Il Consiglio approva all'unanimità.
Segnalate le postazioni che non funzionano, grazie. Ci scusiamo
per il disagio causato dal sistema di votazione.
Passiamo, colleghi, all'esame dell'emendamento n. 22 delle forze
di minoranza. La parola alla collega Morelli.
Morelli (ALPE)
- Merci Présidente.
Sì, con il nostro emendamento proponiamo una modifica al comma
8, che introduce anche nella nostra regione una quota fissa per gli
esami specialistici pari a 10 euro, il cosiddetto "super ticket"
che è stato introdotto dalla gran parte delle Regioni italiane già
nel 2011 e che la nostra Regione non aveva introdotto. Il comma 8
della legge recita:
"è introdotta una quota fissa per ricetta
pari ad euro 10, a carico degli assistiti non esenti, per le
prestazioni di assistenza specialistica ambulatoriale erogate a
decorrere dal 1° gennaio 2014"
. La nostra proposta di
emendamento invece va nel senso di non introdurre una quota fissa,
ma di proporre un ticket modulato in base a dei criteri di reddito
e anche dei criteri di prestazione, perché riteniamo che il fatto
di istituire una quota fissa in qualche modo penalizzi, possa
penalizzare gli utenti, in particolare laddove il costo effettivo
della prestazione sia inferiore ai 10 euro. Riteniamo che sia
giusto fare una riflessione su quest'introduzione, anche in
considerazione dell'esperienza delle Regioni che già lo hanno
introdotto. A tale proposito voglio semplicemente citarvi le
riflessioni che sono scaturite da uno studio portato avanti
dall'AGENAS, che ha esaminato la situazione di alcune regioni, in
particolare 11 regioni, regioni importanti, che vanno a coprire il
90 per cento praticamente degli utenti e della spesa sanitaria, che
sono: il Piemonte, la Lombardia, il Veneto, la Liguria,
l'Emilia-Romagna, la Toscana, le Marche, l'Umbria, il Lazio, la
Campania, la Sicilia, la Calabria e la Puglia. Ecco, in seguito
allo studio fatto in queste regioni sull'applicazione del super
ticket, sono scaturite delle riflessioni che, a mio avviso, a
nostro avviso, dovremmo tenere in considerazione e sono le
seguenti: il super ticket ha prodotto una netta riduzione degli
esami specialistici e si teme - viene detto tra le righe - che
questa riduzione possa essere dovuta proprio al fatto che c'è
questa spesa in più da sostenere da parte degli utenti. Si è
registrato un decremento del numero degli esami specialistici che
non sembra legato alla maggior appropriatezza degli esami, ma
piuttosto al fatto che le persone devono sostenere questa spesa in
più. Questo ticket è stato applicato nelle regioni con modalità
diverse: ci sono Regioni che lo hanno applicato
tout court
istituendo il ticket di 10 euro, altre che lo hanno applicato in
funzione al reddito, altre ancora che lo hanno applicato in modo
proporzionale alla tariffa della prestazione. La nostra proposta è
che la Giunta, con propria deliberazione, previo parere della
commissione consiliare competente, istituisca il ticket con criteri
reddituali e con criteri in base alla prestazione, quindi al peso,
al costo della prestazione e al peso della prestazione
direi...ecco, sì, direi che è quanto. Grazie.
Presidente
- Grazie collega Morelli. Chi intende
intervenire? La parola all'Assessore Fosson.
Fosson (UV)
- Grazie Presidente.
Ringrazio comunque per l'onestà concettuale, nel senso che si
poteva fare una battaglia populistica: "no ai ticket", eccetera,
invece qui siamo tutti d'accordo che il ticket sulla specialistica
vada introdotto. Siamo in discussione, ma, più che in discussione,
siamo in fase di confronto sulle modalità con cui applicarlo. Mi
permetto di fare un po' di storia: il ticket, che veniva chiamato
"super ticket", fu approvato per la prima volta nel 2006 con la
legge n. 296, poi fu abolito dalla Corte nel 2008; lo dico perché,
dottoressa Morelli, quell'anno, quando uscì fuori il super ticket,
noi pensammo e provammo ad applicare un ticket aggiuntivo di 10
euro modulato, nel senso che lo applicavamo soltanto a quegli esami
ad alto livello di inappropriatezza, nel senso che alcuni esami che
erano poco utili e molto costosi avrebbero determinato un ticket di
10 euro mentre per gli altri non lo si sarebbe pagato. Le devo dire
che, nonostante la grande attenzione, questa cosa qui creò molta
confusione. Il ticket fu poi abolito comunque nel 2008, per cui non
ne parlammo più e fu previsto nuovamente con una legge dello Stato
il 6 luglio del 2011 e la Giunta regionale della Valle d'Aosta
allora - certo eravamo in altre condizioni, e in altra legislatura
- decise di non applicarlo. Furono soltanto tre le Regioni che
decisero di non applicarlo: la Regione Valle d'Aosta, il Trentino e
Bolzano, però la Corte costituzionale, come diceva ieri, l'altro
giorno il Consigliere Fabbri, con una sua sentenza del 16 luglio
2012, disse che anche le Regioni autonome dovevano applicare un
ticket, o comunque dovevano produrre un risparmio, un ticket, o una
forma comunque di contribuzione alle spese, di partecipazione alle
spese, citando anche un criterio corretto dicendo: "l'equità dei
pazienti". Infatti, non è giusto che il paziente che abita ad Ivrea
o a Borgofranco paghi un ticket aggiuntivo, invece il paziente che
è in Valle d'Aosta non lo debba pagare.
Come ha detto lei, le Regioni su questo sono divise: ci sono le
Regioni che lo hanno modulato, altre che non lo hanno modulato, 10
di queste Regioni lo applicano, modulandolo con margini ben più
ampi, e questo è da tenere conto, cioè lo hanno modulato da 1 a 15,
1 a 30, per cui l'esame che costa di più fa sì che il ticket non
sia di 46 euro, ma sia addirittura di 70 - parlando di importi
massimi -, per cui si porta ad un livello molto maggiore. Sui
redditi noi abbiamo due osservazioni in questo momento: la prima
che abbiamo una percentuale di esenti altissima, nel senso che già
da noi, dalle ultime rilevazioni, abbiamo il 54 per cento esente,
cioè il 54 per cento dei pazienti non pagano il ticket; la seconda
osservazione che volevo fare è che, come dicevo, vorremmo
introdurre l'indicatore di reddito anche per le prestazioni
sanitarie, per cui andremmo incontro a tutta un'altra legislatura
con un nuovo regolamento sull'applicazione del ticket. Ho sentito
l'amico Theiner di Bolzano, sono anche loro per applicare un ticket
di 10 euro secco, perché dà molta più semplificazione e, dall'altra
parte, permette anche delle entrate certe, perché se queste
Regioni, tutte le Regioni hanno già applicato il ticket, non è solo
per, e lei lo ha detto, eliminare l'inappropriatezza, ma non è solo
questo, chiaramente è anche per una questione che, costando di più,
si fanno meno esami, però un desiderio delle Regioni era proprio
quello di eliminare anche l'inappropriatezza.
L'altra cosa che mi permetto di sottolineare, oltre al fatto che
sia stato modulato da 1 a 15, da 1 a 30, è anche il fatto che 18
Regioni, tranne le Regioni a statuto speciale hanno già un ticket
sulla farmaceutica. Il ticket sulla farmaceutica vuol dire un
ticket ogni ricetta e un ticket ogni confezione, anche questo è
modulato, che però noi non abbiamo assolutamente intenzione di
proporre.
Termino dicendo che la nostra proposta è di introdurre, com'è la
delibera regionale, 10 euro...ma, come ha fatto osservare lei, fare
un'altra delibera... Due osservazioni: la prima osservazione è che
questo rilievo è giusto se l'esame è per un importo inferiore a
quello del ticket, anche perché poi il paziente va a farlo in una
struttura privata; quindi non si applica quando la prestazione è
inferiore all'importo di 36 euro, cioè di 46 euro, pari all'importo
del ticket; la seconda cosa che scriveremo nella delibera che
faremo è proprio di monitorare per 6 mesi questa pratica e
soprattutto pensare a cosa sarà l'introduzione dell'ISEE e poi
venire in commissione a presentarla. Questa, se lei ritira
l'emendamento, è la nostra proposta. Grazie.
Président
- Il y a quelqu'un qui souhaite intervenir?
Peut-être pour des confrontations? La parole à la collègue
Morelli.
Morelli (ALPE)
- Merci Madame la Présidente.
Solo per chiedere una piccolissima sospensione per consultarci
visto che è un emendamento condiviso da tutti...una sospensione
veramente rapida.
Presidente
- I lavori sono sospesi per cinque minuti.
Si dà atto che la seduta è sospesa dalle ore 15,42 alle ore
15,46.
Rini (Presidente)
- Possiamo riprendere i nostri lavori.
La parola alla collega Morelli.
Morelli (ALPE)
- Allora abbiamo raggiunto un accordo per
il quale noi ritiriamo il nostro emendamento e ne presentiamo un
altro, che recita che al comma 8 dell'articolo 20 è aggiunta la
seguente frase:
"il ticket non è applicato qualora il costo
della prestazione sia inferiore a 36 euro"
e poi chiediamo
all'Assessore Fosson un impegno formale a monitorare la situazione
e a riferire entro sei mesi alla commissione consiliare competente.
Grazie.
Presidente
- Possiamo mettere in votazione l'emendamento
modificato come illustrato dalla Consigliera Morelli. La votazione
è aperta. Colleghi, votate...facciamo la votazione per alzata di
mano. I colleghi presenti e favorevoli sono 35, il Consiglio quindi
approva.
Passiamo all'emendamento n. 23, presentato sempre dalla
minoranza. Chi intende illustrarlo? La parola alla collega
Morelli.
Morelli (ALPE)
- Grazie Presidente.
Ancora sull'articolo 20, al comma 10 dell'articolo 20 noi
chiediamo che, relativamente alla riorganizzazione aziendale
dell'USL fatta, applicata attraverso l'atto aziendale, ci sia la
possibilità di un passaggio in commissione e quindi chiediamo che,
dopo la parola
"autorizzata"
, venga inserita la seguente
dicitura:
"previo parere della commissione consiliare
competente"
. L'atto aziendale comporta una riorganizzazione
delle strutture ospedaliere, delle strutture sanitarie, riteniamo
che sia un argomento importante, in particolare in questo momento
di riduzione di disponibilità finanziaria e quindi riteniamo che un
passaggio in commissione sarebbe importante. Grazie.
Presidente
- Grazie. Colleghi, per cortesia! Chi chiede
la parola? La parola all'Assessore Fosson.
Fosson (UV)
- Sì, solo per un accordo, una precisazione
ancora. L'argomento è disciplinato dalla legge n. 5 del 2000, che
all'articolo 6 dice proprio:
"al finanziamento
dell'organizzazione e delle attività necessarie a garantire i
livelli essenziali ed appropriati di assistenza e la produzione ed
erogazione delle prestazioni in essi ricomprese provvede la Giunta
regionale nel limite delle quote del fondo sanitario regionale da
trasferire all'azienda, nonché dei fondi regionali da trasferire
agli Enti locali, così come determinati dalla legge finanziaria
vigente..."
. Ecco, quindi, proprio per rimanere sui ruoli, un
passo importante è la rideterminazione delle strutture che è
sicuramente un compito della Giunta. Io accetto sicuramente di
venire in commissione, accetto l'emendamento; i nostri pareri
legali sono diversi, le chiedo solo invece di
"previo
parere"
,
"sentita la commissione competente"
, in questo
caso accettiamo l'emendamento. Grazie.
Presidente
- Grazie. Possiamo mettere in votazione. La
votazione è aperta...sì, scusate, è accettato o no con la
formulazione
"sentita la commissione"
? Un attimo di
confronto, il confronto è in atto... Scusate, colleghi, qualcuno
vuole comunicare anche a noi... Qualcuno prende la parola sulla
proposta fatta dall'Assessore Fosson? La parola alla collega
Morelli.
Morelli (ALPE)
- Grazie Presidente.
La formulazione
"sentita la commissione"
non ci sembra
sufficientemente forte e vincolante, quindi noi rimaniamo sul
"previo parere"
.
Presidente
- Mettiamo allora in votazione l'emendamento
n. 23, presentato dalla minoranza. La votazione è aperta. Votate
colleghi. Possiamo chiudere la votazione.
Presenti: 35
Votanti: 35
Favorevoli: 17
Contrari: 18
Il Consiglio non approva.
Passiamo all'emendamento n. 24, presentato dai gruppi della
minoranza, che introduce il comma 10bis. Chi intende illustrarlo?
La parola al collega Guichardaz.
Guichardaz (PD-SIN.VDA)
- Allora l'emendamento prevede
che dopo il comma 10 sia inserito il comma 10bis, norme per la
razionalizzazione, noi chiediamo...
"l'atto aziendale è adottato
e modificato dal direttore generale in conformità..."
(interruzione di un Consigliere, fuori microfono)
...sì, solo che qui si acquisisce il parere della commissione
consiliare competente e delle organizzazioni sindacali; ovviamente
non sono pareri vincolanti, sono percorsi che generalmente con le
organizzazioni sindacali sono sempre stati fatti. Secondo noi, la
commissione consiliare...siccome è, diciamo, un po'...
"acquisito
il parere"
non è vincolante, come non lo era nel caso
precedente, quindi, secondo me, non ci sono, diciamo, variazioni di
tipo sostanziale...
(nuova interruzione di un Consigliere, fuori
microfono)
...ma non è...è diverso da prima: qua parliamo di atto
aziendale...
(nuova interruzione di un Consigliere, fuori
microfono)
...non è che entriamo...noi lo abbiamo sempre...
(nuova interruzione di un Consigliere, fuori
microfono)
...va bene, comunque, sentiamo voi quali proposte fate e poi
verifichiamo.
Presidente
- La parola all'Assessore Fosson.
Fosson (UV)
- Sì, grazie.
Questo proprio non può essere accolto, perché l'atto aziendale è
un atto dell'azienda sanitaria nella sua autonomia, per cui non può
essere accolto. A proposito dell'articolo 10, che prevede che la
Giunta ha la possibilità di dare delle indicazioni per la
ristrutturazione delle strutture, Guichardaz, dice già:
"tenendo
conto delle disposizioni statali"
, quindi già recepisce in
parte quello che è scritto. Possiamo accettarlo nella misura in cui
l'atto aziendale è adottato dalla direzione, sentita la commissione
sempre, e noi siamo sempre stati d'accordo per un passaggio in
commissione, non abbiamo mai detto di no, però che sia un
confronto, non un vincolo, se lei mettesse:
"sentita"
...
(interruzione di un Consigliere, fuori microfono)
...e anche le organizzazioni sindacali, tra l'altro, mi permetto
di dire che le organizzazioni sindacali...abbiamo già un accordo,
nel senso che quando il patto...ci saremo visti...
(nuova interruzione di un Consigliere, fuori
microfono)
...se è
"sentita"
, va bene. Grazie.
Presidente
- Metto quindi in votazione l'emendamento così
modificato. La votazione è aperta. Colleghi, un po' di silenzio,
perché si fa fatica a seguire i lavori. La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Possiamo passare alla votazione dell'articolo 20? Votate per
alzata di mano. Chi è favorevole? I favorevoli sono 18. Chi si
astiene? Gli astenuti sono 17 e sono i colleghi Bertin, Bertschy,
Certan, Chatrian, Cognetta, Donzel, Fabbri, Ferrero, Fontana,
Gerandin, Grosjean, Guichardaz, Morelli, Nogara, Roscio, Rosset e
Laurent Viérin.
Il Consiglio approva.
Articolo 21. Colleghi, possiamo dare lo stesso risultato?
Colleghi, vi prego un po' di silenzio! C'è solo un problema, stanno
aggiustando la postazione...votiamo per alzata di mano. Chi è
favorevole? I favorevoli sono 18. Chi si astiene? Nessuno. Chi è
contrario? I contrari sono 17. Il Consiglio approva.
Stesso risultato all'articolo 22? Stesso risultato.
Articolo 23? Stesso risultato.
All'articolo 24 c'è l'emendamento n. 25 dei gruppi di minoranza,
che introduce il comma 5bis. Qualcuno intende illustrarlo? La
parola al collega Nogara.
Nogara (UVP)
- Merci Présidente.
All'articolo 24 si riferisce il fatto che a Vallée d'Aoste
Structure vengono destinate tutte le attività di
commercializzazione dei prodotti agricoli, nonché gli impianti e le
attrezzature correlati. Ecco, con quest'emendamento si vuole
inserire dopo il comma 5...è per questo motivo qua: visto che tutti
questi fabbricati di proprietà regionale, dove lavoravano persone
assunte, appunto, dall'Amministrazione regionale...si voleva
inserire quest'emendamento proprio per inserire il fatto di non
fare al limite dei concorsi o delle assunzioni in più, ma di usare
quel personale per poter continuare a lavorare in quelle strutture
che erano già di proprietà regionale e questo motivo...anche
perché, visto il bilancio anche di Vallée d'Aoste Structure -
diciamo che non è un bilancio eccezionale -, assumere ulteriormente
gente al di fuori delle persone che lavoravano già in queste
strutture non ci sembra auspicabile, ecco, è questo.
Presidente
- La parola al collega Grosjean.
Grosjean (UVP)
- Grazie Presidente.
Io volevo fare un ragionamento a voce alta, cioè una riflessione
a voce alta con tutti voi per quanto riguarda l'articolo 3bis,
comma 1, qui si dice che la Giunta regionale è autorizzata a
conferire entro il 31 dicembre 2015...
(interruzione di un Consigliere, fuori microfono)
...ah, è l'altro dopo questo?
(nuova interruzione di un Consigliere, fuori
microfono)
...qui andiamo a trasferire le cooperative destinate...o le
attuali cooperative che si occupano di commercializzazione e di
trasformazione dei prodotti agricoli, quindi i caseifici, la
Cooperativa delle mele, la Cofruits, le cooperative viticole...le
vogliamo passare dalla gestione della Regione, quindi nostra
direttamente, sotto una struttura, Vallée d'Aoste Structure
appunto, perdendo in un certo senso la responsabilità di queste
strutture. Qui sappiamo che c'è un problema che si tira avanti da
tanti anni, che è il famoso discorso dell'affitto. Io ho paura che
in questo modo andiamo veramente ad impiccare le nostre cooperative
e mi riallaccio a quello che diceva l'Assessore ieri. Andremo a
dare un contributo alle cooperative per quanto riguarda il sostegno
sul pagamento del canone. Io credo che sia molto più logico non
parlare di contributo, ma di individuare...magari legiferare in
modo da poter trasferire queste strutture direttamente alle
cooperative in un modo molto più...in un modo normato, che andremo
a trovare tutti assieme, perché altrimenti rischiamo veramente di
mettere in crisi queste cooperative. Le andiamo a dire che daremo
il contributo sull'affitto, che non so quanto sia sostenibile dal
punto di vista legale e, anche fosse, andremmo a bruciare questo
contributo che andrà ad essere pescato sul
de minimis
, sul
de minimis
, quindi le cooperative non avrebbero neanche più
la possibilità di utilizzare il
de minimis
.
Qui si dice che il conferimento deve avvenire entro il 31
dicembre 2015, quindi io credo che, veramente, ci sia tutto il
tempo per ristudiare a fondo, diciamo, la situazione. Ci sono delle
cooperative che sono sopra dimensionate e quindi i canoni di
affitto vanno a finire alle stelle...
(interruzione di un Consigliere, fuori microfono)
...quindi mi sembra che sia veramente una situazione che
andrebbe studiata, andrebbe approfondita in modo molto più
interessante, perché io sono veramente e fortemente preoccupato che
in questo modo le cooperative agricole, quindi i caseifici, le
cantine, la Cofruits andranno ad essere ancora ulteriormente
penalizzate, perché il loro referente non sarà più l'Assessore o il
Presidente della Giunta, ma sarà il responsabile di una società,
una partecipata e quindi qui veramente vi chiedo di...non so,
discutiamone in Commissione agricoltura, facciamo qualcosa... Sono
veramente molto preoccupato per queste due cose: quello che è stato
detto ieri, appunto, del contributo alle cooperative, che ho paura
che vada a creare delle situazioni non troppo chiare, mi sembra
molto più logico fargli un affitto congruo, piuttosto che fargli
strapagare un affitto e poi dargli il contributo.
Président
- La parole au collègue Chatrian.
Chatrian (ALPE)
- Sì, grazie Presidente.
Scusate, gradirei parlare al Presidente...volevo fare qualche
riflessione sull'emendamento n. 25, Presidente della Regione, dato
che stava interloquendo, ho aspettato. Riteniamo l'articolo 24 un
articolo che va a cambiare in maniera pesante la configurazione,
quindi diamogli il tempo...vorrei prendermi un po' di tempo per
poter fare qualche riflessione a voce alta. Noi abbiamo proposto su
quest'articolo l'emendamento n. 25 che va creare una condizione, a
nostro avviso, interessante e vorrei spiegare a chi ci ascolta e
soprattutto al Governo regionale qual è la filosofia del nostro
emendamento. Se l'articolo 24 oggi sarà approvato così com'è stato
scritto, si andrà a fare la stessa operazione che è stata fatta nel
2004 per quanto riguarda i beni industriali di proprietà regionale.
Stessa identica impalcatura, l'impianto è identico. Nel 2004
c'erano certe condizioni all'interno dell'Amministrazione
regionale, avevamo un certo bilancio, avevamo certe disponibilità,
era veramente un'altra cosa, al di là delle questioni tecniche,
giuridiche ed economiche e finanziarie. Il ragionamento che noi
facciamo è questo: la decisione, quella di conferire tutti i beni
ad una società nostra al 100 per 100 a nostro avviso, è necessario,
inserire la possibilità che Vallée d'Aoste Structure possa
avvalersi di personale dell'Amministrazione regionale in posizione
di comando o di distacco senza oneri aggiuntivi per il bilancio
regionale. In sintesi cosa proponiamo? Magari a qualche Consigliere
di maggioranza può anche interessare... Proponiamo di creare le
condizioni per distaccare o creare le condizioni per un comando di
personale regionale dall'Assessorato dei lavori pubblici,
dall'Assessorato comunque del bilancio, del patrimonio, da tutti
quegli Assessorati che hanno all'interno delle figure tecniche per
andare a supportare l'organizzazione di Vallée d'Aoste Structure,
quindi togliamo delle competenze all'Amministrazione
regionale...sì, mi sono dimenticato dell'Assessorato
dell'agricoltura...togliamo delle competenze all'interno
dell'Amministrazione regionale e le conferiamo ad una società.
Benissimo, noi creiamo le condizioni, oggi, inserendo
quest'emendamento, per distaccare del personale all'interno di
Vallée d'Aoste Structure. Dato che, ripeto, le condizioni nel 2004
erano completamente altre, noi abbiamo un bilancio regionale che è
stato drenato in questi 4 anni da 1.700 milioni di euro a 1.077,
abbiamo meno funzioni, decidiamo di conferire delle nostre
funzioni, alienare dei nostri beni ad una società e questo è lo
spirito di quest'emendamento...benissimo, allora, diamo la
possibilità di staccare senza oneri aggiuntivi del personale
regionale all'interno della nostra società.
Presidente
- La parole au collègue Rosset.
Rosset (UVP)
- Grazie Presidente.
Brevemente due considerazioni sull'emendamento che è già stato
ampiamente illustrato. Vallée d'Aoste Structure è diventata nel
tempo una delle partecipate preferite sia per il carico di compiti,
sia per le assunzioni che hanno moltiplicato i costi. Ora, mi
stupisce che gli amministratori della stessa società, che ha un
grosso indebitamento, non abbiano ancora preso in considerazione
quest'aspetto, questo a scapito di molte responsabilità.
L'emendamento allora va in questa direzione: nella direzione di una
mobilità con il personale pubblico per non gonfiare quelle che sono
le assunzioni e poter in qualche maniera, come dicevo, evitare quel
grave indebitamento. Basti pensare a cosa è successo con la Tecdis,
basti pensare cosa sta avvenendo con le aree patrimoniali ed
industriali. Io quindi credo che quest'emendamento darebbe ossigeno
per poter affrontare queste problematiche. Grazie.
Président
- La parole au Président Rollandin.
Rollandin (UV)
- Sì, grazie.
Naturalmente intervengo in accordo con l'Assessore, perché qui
si tratta di personale, quindi in questo caso...
(interruzione di un Consigliere, fuori microfono)
...esattamente...no, ma abbiamo capito e apprezzato. Vorrei solo
dire che quest'osservazione, questa possibilità va nella logica
condivisa, cioè quello di cui abbiamo già parlato in altra sede,
della possibilità di utilizzare al meglio il personale che c'è. In
questo caso è più che giustificato, quindi noi riteniamo che
quest'emendamento sia corretto nel momento in cui...alcune
competenze. Ecco, vorrei solo chiarire un aspetto: non è che
passando le strutture in gestione, cioè di proprietà della Vallée
d'Aoste Structure, si perdono i contatti con la parte che si
riferisce all'attività svolta all'interno, cioè l'attività che
viene svolta all'interno...no, lo dico per il collega Grosjean, che
mi sembra avesse sollecitato una spiegazione su questo. I rapporti
quindi rimangono con l'Assessorato competente, l'unica cosa, quando
si tratta di fare una manutenzione ordinaria, o straordinaria, o di
intervento, prima c'era la segnalazione all'Assessorato, che
provvedeva ad investire, cioè a fare gli interventi. Questo verrà
fatto direttamente dalla società Vallée d'Aoste Structure. Per il
resto, cioè per le normali attività svolte, continua ad essere con
l'Assessorato competente. Ecco, volevo solo tranquillizzare. Noi
riteniamo che sia corretta l'impostazione, quindi accettiamo
l'emendamento.
Presidente
- La parola al collega Chatrian.
Chatrian (ALPE)
- Sì, grazie Presidente.
Accogliamo favorevolmente questa vostra posizione su questo
nostro emendamento. Una volta deciso, diciamo, l'inserimento di
quest'emendamento, chiederemmo uno sforzo ulteriore, che è quello
di creare le condizioni nel momento in cui nel prossimo anno, 2014,
e nell'altro, 2015...che realmente ci siano le condizioni per
trasferire il personale all'interno mantenendo il contratto...io
adesso non ho contezza dal punto di vista...però, al di là di
inserirlo nella nostra finanziaria, di dare poi contezza.
Grazie.
Presidente
- La parola al collega Grosjean.
Grosjean (UVP)
- Ecco, ringrazio anch'io per i
chiarimenti. È chiaro, sono un po' novello della situazione, quindi
a volte non riesco a capire bene questi movimenti, ma volevo solo
approfittare per ribadire all'Assessore all'agricoltura, Testolin,
che forse non sarebbe male se si potesse avere una riunione in
Commissione agricoltura per cercare di capire bene qual è la
direttiva che si può impostare per quanto riguarda questo benedetto
problema degli affitti, anche perché è un settore a cui, come avete
capito, ci tengo in modo particolare e qualche idea da valutare
sicuramente ce l'abbiamo. Grazie.
Presidente
- Grazie. Possiamo mettere in votazione
l'emendamento n. 25 dei gruppi di minoranza? Votate. Possiamo
chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo all'esame dell'articolo 24. Possiamo mettere in
votazione? Ha chiesto la parola il collega Chatrian.
Chatrian (ALPE)
- Sì, grazie Presidente.
Prima ci siamo soffermati sull'emendamento, quindi non abbiamo
voluto intervenire sull'impostazione generale. Questo è un
passaggio
clou
per quanto riguarda tutto il patrimonio
destinato alla trasformazione e alla commercializzazione dei
prodotti. Ce ne rammarichiamo a livello di minoranza di non aver
inserito un passaggio in commissione, gradiremmo chiedervi, se ci
fosse la possibilità, o di inserire...o prendervi l'impegno, prima
di conferire i vari lotti, perché immagino saranno suddivisi in
vari lotti, dato che l'impianto è identico a quello del
2004...gradiremmo aver la possibilità di conoscere nel dettaglio
l'operazione anche economico-finanziaria, perché tale operazione
avrà delle ricadute non solo patrimoniali, ma anche delle ricadute
sugli affitti, ricadute gestionali e ricadute anche sulla
ristrutturazione e il mantenimento di tale proprietà. Questa quindi
è un'operazione...sembra un articolo...come posso dire? di semplice
conferimento, questo è un grosso articolo che avrà un impatto
pesante e anche quello di trovare delle soluzioni ad una criticità,
quindi gradiremmo avere contezza prima che l'atto amministrativo
sia approvato dalla Giunta regionale. Grazie.
Presidente
- Grazie. La parola all'Assessore
Testolin.
Testolin (UV)
- Grazie Presidente.
Sì, mi prendo volentieri carico di quest'impegno, nel senso che,
compatibilmente a quelli che saranno gli sviluppi di
quest'operazione, fisseremo degli incontri che potranno permettere,
diciamo, di avere ben chiaro tra tutti quelli che sono i
passaggi.
Presidente
- Possiamo mettere in votazione l'articolo 24.
La votazione è aperta. Colleghi, possiamo chiudere la votazione? La
votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Passiamo all'articolo 25. La votazione è aperta, votate... La
votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
All'articolo 26 vi è l'emendamento n. 26 dei gruppi di
minoranza. Chi intende illustrarlo? La parola al collega
Chatrian.
Chatrian (ALPE)
- Grazie Presidente.
Ieri nel tardo pomeriggio abbiamo approvato l'emendamento n. 16,
riscritto per quanto riguarda i contributi, gli aiuti pregressi e
abbiamo trovato una sintesi tra la proposta che tutta l'opposizione
ha fatto, e accolta praticamente dalla maggioranza, e abbiamo
allocato delle risorse importanti per il 2014. Faccio questa
premessa perché l'impianto nuovo su questa finanziaria 2014 va ad
allocare, impostare nell'articolo 26 l'implementazione delle
risorse finanziarie a valere sui fondi di rotazione. Si crea cioè
un calderone importante, si inseriscono delle risorse, come dicevo
prima, impattanti e i conti interessi, cioè i mutui agevolati,
andranno a pescare all'interno di questo nuovo calderone, nuovo
calderone che sarà finanziato tramite gli utili delle nostre
società.
La filosofia del nostro emendamento n. 26 va a mettere un tetto,
a dare delle garanzie, garanzie che vanno a tutelare i piccoli
interventi. Mi spiego meglio. Un intervento alberghiero, di un
albergo di 4 o 5 stelle in conto interessi, magari, potrebbe
richiedere milioni e milioni di euro per quanto riguarda l'aiuto
sugli interessi, sul conto interessi e diverse grandi operazioni
potrebbero drenare gran parte del fondo all'interno dell'articolo
26. Cosa andiamo a proporre? La proposta, a nostro avviso
necessaria, è una proposta che va a dare delle garanzie ai piccoli
numeri, va a dare delle garanzie a quelle attività nei piccoli
comuni, va a dare delle garanzie ai Comuni di montagna, o magari
della media montagna, dove non hanno la possibilità neanche di
creare delle grandi strutture e quindi a mirare, a dire:
"benissimo, in quel fondo però diamogli la possibilità che ci sia
almeno il 30 per cento delle somme trasferite", che
"...ai sensi
del comma 1 deve essere destinato agli interventi di importo
inferiore a 300.000 euro"
: questa è la filosofia del nostro
emendamento. Ecco, che 10 operazioni, grandi operazioni immobiliari
non vadano a drenare, a portar via tutto il fondo. Mi sembra che
politicamente vada a garantire uno spazio importante. Abbiamo messo
"almeno"
, perché se ci saranno tantissime piccole attività,
noi pensiamo...
(interruzione di un Consigliere, fuori microfono)
...sì, parlo al reparto economico-finanziario, un po' come ieri
sera, quindi è positivo se c'è già un piccolo
summit
, penso
che andiamo nella direzione da noi proposta. La proposta comunque è
di garantire ai piccoli interventi la possibilità di avere un mutuo
in conto interessi e, di conseguenza, l'agevolazione e che grandi
operazioni non vadano a drenare, a portare via tutto all'interno
del calderone. Grazie.
Presidente
- Chi intende prendere la parola? La parola al
collega Rosset.
Rosset (UVP)
- Sì, grazie Presidente.
Questa questione sui fondi di rotazione, la novità, si inserisce
nel ragionamento più ampio, più vasto che abbiamo fatto sul tema
della ripartizione cosiddetta "a torta", torta di finanziamenti che
si è fatta più ristretta e direi anche meno dolce, lo sappiamo
tutti per quale ragione. Con quest'emendamento quindi si vuole
tutelare quelle piccole e medie imprese che...le necessità sono
enormi...a beneficio del tessuto tecnico, tecnico ed economico, che
"deve reggere" - deve reggere tra virgolette - la crisi che sta
coinvolgendo. È fondamentale quindi quest'emendamento per poter
fare un'analisi soprattutto sulle piccole e medie imprese.
Grazie.
Presidente
- Grazie. La parola al Presidente
Rollandin.
Rollandin (UV)
- Tenendo presente che si applica in
qualche modo per la prima volta, la preoccupazione è di avere degli
indirizzi, cioè qui dite il 30 per cento...
(interruzione di un Consigliere, fuori microfono)
...no, ma questo è un esempio. La preoccupazione che noi abbiamo
è che su questo tema, non avendo uno storico, si vada a dire una
formula che poi nei fatti non ci risolve il problema, allora io
chiederei una cosa, cioè francamente io non so rispondere, come
nessuno sa rispondere quanti...
(nuova interruzione di un Consigliere, fuori
microfono)
...no, ho ben capito, voi l'avete detto come indirizzo. Quello
che mi piacerebbe che avvenisse è che, anziché mettere adesso una
formula, che può essere...può emergere che è corretta, come no.
Allora il fatto di dire "vincoliamo il 30 per cento", al di sotto,
se poi queste non ci sono, cosa facciamo, queste somme non le
utilizziamo? La proposta è: facciamo un'analisi di quelle che
sono...siccome dobbiamo mettere...e voi l'avete visto e l'abbiamo
scritto che c'è una modulazione nell'applicare questi fondi, con
una delibera, noi possiamo nella delibera, previo parere della
commissione, trovare un modulo che ci sia un osservatorio
trimestrale, che vada nella logica di monitorare che cosa succede,
dopodiché si arriva a dire: "beh, se sono tutti sotto i 300 mila,
non solo il 30 per cento, sarà il 50 per cento", però non
mettiamoci...qui dite giustamente almeno il 30 per cento. Facciamo
in modo che quest'osservazione, che noi capiamo, non diventi però
un vincolo, magari per tenere ferme delle somme, perché non ci sono
i corrispettivi, è solo questa la preoccupazione. Io quindi vi
chiederei...noi siccome condividiamo ed è la prima volta che
l'applichiamo...facciamo in modo che...tanto la commissione deve
essere, con la delibera, interessata...troviamo un meccanismo per
cui trimestralmente, vogliamo metterlo
semestralmente...trimestralmente, si fa un
range
di quello
che sta succedendo e si aggiorna e si dà un'indicazione, in modo
che non ci siano...
(nuova interruzione di un Consigliere, fuori
microfono)
Président
- La parole au collègue Chatrian.
Chatrian (ALPE)
- Grazie Presidente.
Chiederei proprio due minuti di sospensione, perché è un tema, a
nostro avviso, delicato e vorremmo chiudere il cerchio in maniera
congrua e positiva. Grazie.
Presidente
- Il Consiglio è sospeso per 5 minuti.
Si dà atto che la seduta è sospesa dalle ore 16,31 alle ore
16,47.
Rini (Presidente) -
Colleghi, possiamo riprendere i
lavori. Ha chiesto la parola il collega Bertschy.
Bertschy (UVP)
- Sì, grazie Presidente. Chiedo ancora 5
minuti di sospensione per cortesia. Grazie.
Presidente
- Ancora 5 minuti di sospensione.
Si dà atto che la seduta è sospesa dalle ore 16,47 alle ore
17,05.
Rini (Presidente) -
Possiamo riprendere i nostri lavori.
Colleghi, qualcuno chiede la parola? La parola al collega
Chatrian.
Chatrian (ALPE)
- Sì, grazie Presidente.
Abbiamo voluto confrontarci su tale proposta. Modificheremmo
l'emendamento n. 26 che le forze di opposizione hanno presentato in
quest'aula, arricchito ulteriormente di un passaggio, a nostro
avviso, importante, che è la verifica a seguito di una delibera di
Giunta. Vi leggo il nuovo emendamento reimpostato, che va oltre
oltretutto, diciamo, la filosofia che ci ha portato a redigere tale
emendamento:
"dopo il comma 1 dell'articolo 26 è aggiunto il
seguente comma: "almeno il 30 per cento delle somme trasferite ai
sensi del comma 1 deve essere prioritariamente destinato agli
interventi di importo inferiore a 300 mila euro. La Giunta verifica
semestralmente l'utilizzo delle risorse e relaziona alla
commissione consiliare competente""
, questa è la proposta che
va ad emendare il nostro emendamento.
Chiudo questo breve intervento dicendo questo: l'obiettivo
politico di questo nostro emendamento era quello di garantire una
soglia importante per gli investimenti piccoli, mirati, come dicevo
prima, dove ci sia la certezza che quel fondo non sia drenato
completamente dalle grandi strutture e dai grandi interventi.
Grazie.
Presidente
- Grazie. Possiamo mettere in votazione? C'è
qualcuno che vuole intervenire? Mettiamo in votazione. Votate
colleghi. Voleva chiedere la parola collega Gerandin? Sospendiamo
subito la votazione e le do la parola, il suo nome non mi appariva
sullo schermo, provi a prenotarsi collega...okay, prego.
Gerandin (UVP) -
Solo per ribadire che anche per l'UVP è
importante che sia stato accettato quest'emendamento. Mi pare che
risorse importanti come quelle che vengono messe in campo debbono
avere riguardo un po' per tutti. Non vorremmo che alcuni grandi
interventi vadano a drenare del tutto queste risorse, per cui è
importante anche aver aggiunto quel passaggio, che è stato
richiesto, nel senso che in questo momento non possiamo permetterci
di avere delle risorse ferme, non utilizzate, per cui su questo noi
concordiamo sulla necessità di avere delle risorse che possono
essere accessibili a tutti e nello stesso tempo di non tenere, in
un momento così particolare e delicato, delle risorse inutilizzate.
Accogliamo pertanto con favore e voteremo sicuramente
quest'emendamento. Grazie.
Presidente -
Grazie collega Gerandin, altri? Mettiamo in
votazione. Votate colleghi. Possiamo chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
Mettiamo in votazione l'articolo 26 emendato. La votazione è
aperta, votate colleghi. Chiudiamo la votazione.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
All'articolo 27 vi è l'emendamento n. 27 dei gruppi di
minoranza. Chi intende illustrarlo? La parola al collega
Viérin.
Viérin L. (UVP) -
Merci Madame la Présidente.
In un momento di difficoltà, che viviamo, soprattutto
l'accentuazione di questo momento che, come è stato ricordato negli
interventi di questi giorni, si è protratto, ma sta diventando
stringente a fronte di tutta una serie di operazioni, anche fuori
dei nostri confini, che hanno limitato le risorse. Oggi ci sono
stati alcuni settori che sono stati più sacrificati di altri e
principalmente, è stato da noi evidenziato, sono stati fatti morire
certi settori come il settore culturale, c'è la mancanza di
investimenti per quanto riguarda l'edilizia scolastica, anche tagli
sul diritto allo studio, comunque rimodulazione, che ci preoccupano
e il fatto di avere all'interno di certi settori ridotto i fondi,
mettendo in crisi drasticamente i settori, ci ha fatto aprire una
riflessione nella costruzione di questo controbilancio, al quale
abbiamo lavorato. Intanto quali sono i settori, al di là di tutti
quelli che si sono discussi in questi giorni, che erano e che sono
per noi priorità, sono appunto quelli citati e poi dove cercare di
andare ad effettuare dei risparmi per investire questi risparmi,
per immetterli nei settori in difficoltà. Questo per non creare,
dal punto di vista contabile, ma anche politico, dei concetti che
non siano consoni a quello che è il nostro programma, la nostra
visione del futuro della Valle d'Aosta.
Per quanto riguarda la questione degli archivi, il famoso
investimento cospicuo di questi 8 milioni sugli archivi
all'autoporto di Pollein e, vista l'intenzione del Governo, più
volte espressa anche attraverso il Presidente e l'Assessore, anche
nei programmi elettorali delle forze di maggioranza di rimodulare,
di rivedere le grandi opere e tra le grandi opere alcune che
potevano...e, in effetti, è andato in quella direzione...potevano
essere non solo rimodulate, ma ridotte per non dire...o dilatate
nel tempo, addirittura anche il fatto di poter soprassedere su
certe grandi opere ci hanno fatto pensare che questi 8 milioni
sugli archivi, soprattutto i 500 mila euro per il 2014 e poi sul
2015 non ci sono corrispondenti cifre, sul 2016 abbiamo cercato di
recuperare un'altra ingente somma, che è di 1 milione e
mezzo...beh, noi riteniamo che questi archivi possano da un
lato...questi fondi possano essere utilizzati in primis per la
tutela dei beni culturali.
L'Assessore Marco Viérin ha parlato molto di manutenzioni, che
non basta costruire, bisogna pensare alla manutenzione. Bene, nel
campo culturale questo è un concetto ancora più importante, perché
l'esempio di Pompei ci insegna che non bisogna abbassare la
guardia, che è vero gli investimenti su Aymavilles, su Quart, su
Arnad, su Maison Lostan, su Pondel...insomma, sono tutti
investimenti, che erano già stati programmati, quindi quelle cifre
riportate in bilancio, pochissimo, anzi per non dire zero, a
domanda precisa al Sovrintendente quanto ci sarà al di là delle
somme impegnate per queste manutenzioni, la risposta è stata: zero.
Noi crediamo che 500 mila euro per il 2014, possano essere
tranquillamente tolti da questa parte di archivi ed immessi appunto
sulla tutela, sugli interventi diretti, con questo 58,81 percento
di taglio su quest'UPB noi crediamo che gli investimenti diretti
per i beni culturali siano fondamentali.
Altri due aspetti per il 2016: il diritto allo studio
universitario, quindi una cospicua cifra di 500 mila euro, che
potrebbe dare una boccata di ossigeno per un aiuto alle famiglie,
indirettamente attraverso, chiaramente, gli studenti, condividendo
certi parametri che verranno immessi e l'edilizia scolastica,
perché l'edilizia scolastica soffre, ne abbiamo parlato, al di là
dei mutui e contratti, noi crediamo che questo possa essere
fatto.
Gli archivi oggi sono fondamentali, beh, noi crediamo che, se si
può fare questo risparmio, si può anche in prospettiva utilizzare
un'idea alternativa magari sugli archivi, visto che l'università
non è ancora in fase definitiva da un punto di vista concettuale e
progettuale, si potrebbe pensare, per esempio, di inserire una
parte di questi archivi all'interno dell'Università della Valle
d'Aosta, concettualmente potrebbe avere un senso visto il grande,
l'ingentissimo investimento che va in quella direzione e noi
crediamo che oggi gli archivi, se di archivi si vuole parlare,
siano una priorità che possa essere rivista a fronte della
difficoltà economica di tante persone del settore culturale, che è
stato sacrificato più di tanti altri, insieme all'agricoltura e ad
altri settori, legati alla nostra cultura e alla nostra identità
valdostana, noi crediamo che questo sforzo in questo momento in cui
veramente la gente fuori soffre possa essere fatto. Noi non capiamo
oggi la priorità di un grande investimento o, meglio, la
rimodulazione, rimandando questa priorità, immettendo nei settori
che oggi veramente soffrono. Grazie.
Presidente -
Sì, la parola alla collega Certan.
Certan (ALPE) -
Merci Madame la Présidente.
Aggiungo qualche considerazione all'intervento già molto
completo del collega Viérin. In un momento di monitoraggio della
spesa, in un momento, come è stato definito, come questo di crisi è
importante, a nostro avviso, collocare, allocare in modo oculato le
varie risorse e provvedere e procedere alla scelta di priorità.
Ecco, noi avevamo fatto un'analisi e ci sembrava che sulle UPB in
particolare di questi tre settori ci fossero destinate poche
risorse e abbiamo quindi provato a fare questa proposta, che ci
sembrava sostenibile. Diritto allo studio...l'ha spiegato molto
bene anche l'Assessore in commissione, sicuramente viene
considerato e dato il valore giusto che questo ha, noi riteniamo
però che sia comunque importante sostenerlo poiché favorisce il
futuro. La formazione è importante, dobbiamo anche dire che
condividiamo il discorso dell'Assessore di magari rivedere
leggermente i crediti, ma che la revisione dei crediti, diciamo, di
accesso alle borse di studio, al diritto allo studio non siano poi
penalizzanti e non riducano drasticamente queste risorse. Lo stesso
discorso vale per i beni culturali, ne ha già ampiamente parlato il
collega Viérin, per quanto riguarda la sistemazione e la
manutenzione delle strutture scolastiche, pensiamo che sia
importante mettere comunque delle risorse, perché prevenire - ne
abbiamo parlato ieri in un'altra occasione - è meglio che curare e
quindi la manutenzione che spesso viene rimandata forse è meglio
farla subito ed intervenire immediatamente, evitando così gli
interventi molto più grandi. Grazie.
Presidente -
La parola al collega Donzel.
Donzel (PD-SIN.VDA) -
Grazie Presidente.
Molto brevemente. A parole, a slogan diciamo: basta grandi
opere, bisogna fare interventi mirati, dare risposte urgenti. Ora,
il concetto di grandi opere in Valle d'Aosta sappiamo che è un po'
particolare, cioè abbiamo delle opere che abbiamo individuato
sicuramente come grandi opere, l'ospedale è una di quelle. Quello
che ci chiediamo è che...alcune opere sicuramente vanno rivalutate
e ricollocate nel contesto in cui viviamo...è un'azione che
promuove lo sviluppo della Valle d'Aosta questa degli archivi? È la
piccola colata di cemento che, diciamo, crea occupazione per una
singola impresa, ma non crea sviluppo successivo? È una cosa
assolutamente inderogabile, alla quale non possiamo venir meno?
Beh, noi forze di opposizione abbiamo fatto una valutazione chiara:
questa è una di quelle opere che può tranquillamente aspettare
tempi migliori. Abbiamo rispetto per la storia, per la custodia
della nostra preziosa documentazione, ma probabilmente in tempi
come questi, possiamo con tanti capannoni vuoti, luoghi dove
accatastare provvisoriamente questo materiale, anche con il decoro
e la sicurezza necessaria che esso merita, trovare soluzioni
provvisorie sicuramente meno onerose e guardare di più a quella
richiesta che viene da tanti settori e che, per esempio, ieri
abbiamo visto, siamo arrivati al punto di tagliare 400 mila euro
per i bambini, per gli asili-nido e adesso invece continuiamo con
queste opere, che francamente non rientrano tra le nostre
priorità.
Presidente -
Grazie. La parola all'Assessore Marquis.
Marquis (SA) -
Grazie Presidente.
Ho ascoltato con grande interesse le vostre suggestioni, perché
questo è il luogo naturale in cui si debbono portare delle idee. La
proposta che avete avanzato presenta per noi dei limiti e non può
essere condivisa, perché la situazione è già abbastanza avanti
rispetto alle valutazioni che sono state fatte nel merito, perché
ho sentito parlare di non priorità di realizzazione di archivi, per
noi invece questo è proprio un problema prioritario, perché abbiamo
una situazione di grossa difficoltà gestionale. Ci sono montagne di
carta, tanto per darvi un'indicazione di merito, ci sono circa
17.000 quintali di carta da sistemare e non da accatastare, perché
è carta che deve essere utilizzata e gestita. È collocata in
diversi stabili all'interno del Comune di Aosta, è un materiale
altamente combustibile, che presenta tutta una serie di difficoltà
gestionali sotto il profilo del rispetto della normativa di
sicurezza antincendio.
La riflessione che ha fatto accelerare questa procedura quindi è
che occorre dare una risposta concreta, perché diversamente ci
dovremmo sottoporre a dei costi gestionali annuali manutentivi di
stabili, che sono molto elevati in rapporto a quello che è
l'obiettivo nella sua specificità.
Per quanto riguarda la collocazione, anche qui devo dire che
sono state fatte delle analisi piuttosto approfondite di dove è
meglio intervenire per posizionare una struttura di questo genere.
È consigliabile, tenuto conto di quello che dicevo poc'anzi, della
difficoltà che presenta sotto il profilo del rispetto della
normativa antincendio, creare un fabbricato isolato, ancorché non
sia vietato, chiaramente, condividere uno spazio con delle attività
che sono confinanti e limitrofe, dove c'è la presenza umana, però
il costo sarebbe altissimo in termini di costi/benefici, perché
bisognerebbe spendere molto di più per il rispetto delle stringenti
normative.
Pertanto alla luce di queste analisi che sono state fatte e di
tutte le valutazioni del quadro delle esigenze, io credo che sia
molto importante procedere in questa direzione, con la
progettazione per dar corso a quest'investimento, perché è un
investimento che porterà alla diminuzione delle spese correnti e
credo che questo debba essere un obiettivo importante per la
pubblica amministrazione.
Presidente -
La parola al collega Cognetta.
Cognetta (M5S) -
Grazie Presidente.
Ora, se noi dobbiamo spendere 8 milioni di euro per mettere via
della carta, probabilmente accade perché non sappiamo cosa sia il
documento elettronico, ora io capisco che in Valle d'Aosta...come
dire? non siamo proprio allo stato dell'arte per quanto riguarda
l'informatica, perché cosa devo dire? Noi non riusciamo neanche a
momenti a mandarci una
e-mail
tra un ufficio e l'altro,
figuriamoci se riusciamo a far diventare elettronici i documenti,
che magari devono essere conservati! D'altro canto, se le
valutazioni economiche della differenza tra fare uno stabile o
magari scegliere il documento elettronico vengono fatte da INVA,
beh, sicuramente è più conveniente gli 8 milioni di euro, perché
immagino già quanto possa costare con la nostra società
in
house
trasformarli in elettronica. Ci sono poi documenti
storici, probabilmente, ci saranno sicuramente dei documenti
storici, bisogna tenerli lì per i prossimi centocinquanta anni.
Chiaramente, poter gestire una parte, per esempio, di quello che si
vuole fare con l'università e tutto quello che si vuole spendere
per l'università, beh, destinarne un pezzo come archivio costerebbe
troppo e quindi conviene costruire
ex novo
e spendere sempre
8 milioni di euro. In un caso o nell'altro, o in ambivalenza dei
due casi forse quindi si potrebbero trovare delle soluzioni
alternative, invece abbiamo deciso di spendere 8 milioni di euro,
di darli all'autoporto, che chiaramente ne ha bisogno, ci sarà
anche lì da gestire poi quest'appalto, sappiamo già da chi,
ovviamente, e questo per risolvere un problema, che è quello di
mettere via della carta, storica chiaramente, e non possiamo mica
buttare via la storia...e poi facciamo cose sulla storia che
conosciamo, tipo quella che accade al parco archeologico, però
sulla carta dobbiamo stare molto attenti... Non so quindi...è vero
che adesso siamo diventati tutti più buoni, più bravi e in questa
parte di pomeriggio abbiamo fatto un "volemose bene"...va beh, però
su questo punto proprio noi non riusciamo...come dire? a volerci
bene e quindi probabilmente il nostro emendamento andrebbe nella
direzione più corretta da un punto di vista economico. Questo è un
invito ulteriore a riflettere.
Presidente -
Merci. La parole au collègue Donzel.
Donzel (PD-SIN.VDA) -
Grazie Presidente.
Naturalmente è sempre opportuno aspettare la replica per capire
l'orientamento dell'Amministrazione prima di, come si dice in
gergo, sparare a zero. Certo che con repliche così viene proprio
naturale sparare a zero, nel senso che dirci che è assolutamente
prioritario in questo momento l'archivio e la protezione della
nostra carta, che produciamo in quantità industriale, è qualcosa
che penso strida con tutto il dibattito che abbiamo fatto oggi.
Prioritario per voi è l'appalto, semmai, prioritaria per voi è la
gestione di questi denari in quella solita maniera che ci avete
proposto in tutti questi anni. Noi ribadiamo in modo secco,
prioritario gli interventi sui beni culturali, perché abbiamo visto
che cultura è sviluppo e qui in Valle d'Aosta cultura significa
turismo, la nostra prima industria, la prima industria che abbiamo,
l'unica che riesce ancora a fare un po' di occupazione e speriamo
che la neve quest'anno arrivi copiosa per salvarci qualche posto di
lavoro.
Secondo punto: l'attuazione del diritto allo studio
universitario, noi vogliamo continuare ad investire sui giovani,
non sulla storia e non sulla vostra carta, quindi lo diciamo con
chiarezza, avete tolto questi..."però non si poteva fare
diversamente", noi avremmo fatto diversamente, avremmo fermato
questo benedetto archivio e avremmo dato i soldi ai giovani
universitari.
Altra questione: interventi sistema manutenzione delle strutture
scolastiche, non voglio qui gridare al dramma, ma per anni abbiamo
raccontato la favoletta di tutte le scuole belle, tutto che
funziona...non è così, bisogna intervenire e al più presto. Mancano
le risorse, giustamente gli Assessori sono andati a recepirle, ci
hanno raccontato: "abbiamo tolto un po' di qui, ne abbiamo messo un
po' di là...", ma la sostanza è che non ci sono le risorse
necessarie per intervenire sul patrimonio edilizio della nostra
regione e allora che dire? voi fate una scelta, puntate sugli
archivi regionali, noi puntiamo su sviluppo, giovani, cultura,
un'altra visione, un altro modo di intendere il bilancio
regionale.
Président -
La parole à la collègue Certan.
Certan (ALPE) -
Grazie Presidente.
Assessore Marquis, noi capiamo che gli archivi regionali sono
importanti, anche perché siamo stati anche degli amministratori
comunali e sappiamo come la legge regola questi documenti,
riteniamo però anche che, in un momento come questo, sia
importante, ecco perché abbiamo parlato di priorità, dare comunque
sostegno in modo più equo e magari privilegiare anche altri
settori, quali, ad esempio, quelli culturali, dei beni culturali e,
come abbiamo detto prima, anche un settore molto più concreto, che
è quello proprio della stretta manutenzione e, infine, quello del
diritto allo studio. Magari economizzare o fare una revisione del
progetto dell'archivio, che sicuramente, ripeto, avendo seguito
tutto un progetto per semplicemente un Comune, un progetto
dell'archivio, sapendo anche quali sono le regole, sapendo quali
sono le norme che questo richiede, capisco anche che possa anche
essere contingente la necessità di procedere, ma si possono fare
delle revisioni e dei ridimensionamenti, perché questo avviene
regolarmente in tutte le amministrazioni in un momento in cui le
risorse o scarseggiano o non ci sono più, si ripartisce di nuovo o
si fanno dei ridimensionamenti. Ecco perché, come minoranza, pur
conoscendo gli obblighi di legge dell'ente pubblico relativi agli
archivi, perché sappiamo benissimo...e qui non è una
questione...almeno noi non la vediamo...io non la vedo solo una
questione di dare o no importanza alla storia, ci sono degli
obblighi di legge che sia per l'archivio storico, sia per
l'archivio dei documenti pubblici devono essere rispettati.
Ripetiamo: possono essere fatti in modo diverso e, a nostro avviso,
alcune risorse di questi 8 milioni dovrebbero essere destinate ad
altre cose, ripeto, non solo in ordine di priorità, ma anche
proprio in un ordine di equità. Grazie.
Président -
La parole au collègue Ferrero.
Ferrero (M5S) -
Grazie Presidente.
Effettivamente questa scelta degli 8 milioni in un periodo così
difficoltoso per sistemare e farci l'archivio ci lascia
effettivamente sconcertati. Nei ventisette anni in cui ho lavorato
in Regione, ho girato alcuni Assessorati e ho visto qual è la
situazione. In nessuno degli Assessorati che ho girato è stato
fatto uno scarto di archivio. Cos'è lo scarto di archivio? Lo
scarto di archivio è un'operazione che si fa ogni
tot
per
eliminare, portare al macero o distruggere, a seconda del tipo di
documenti, documentazione che non ha più senso tenere negli
archivi, perché non ha un valore storico, non ha un valore dal
punto di vista legale e non ha nessun tipo di valore, per cui deve
essere eliminata. In nessun posto è stato possibile fare lo scarto
di archivio, mi ricordo che anch'io in alcune occasioni l'ho
sollecitato, tutto si è fermato. Bisognerebbe quindi riuscire a
capire anche che cosa bisogna tenere di tutta questa quantità di
roba, perché io sono convinto al cento percento - e so di non
essere smentito - non lo sapete nemmeno voi! Qui si fa un archivio
per metterci dentro una catasta di roba della quale, probabilmente,
la metà deve essere buttata nel cestino, quindi vediamo, quando si
decide di spendere 8 milioni di euro così, di fare magari un
qualcosa a monte, perché qui si fanno le grosse operazioni, però
perché si fanno? Ci vengono poi i dubbi, poi i dubbi vengono ai
cittadini...8 milioni, società autoporto...come mai? Come verranno
gestiti? Chi prenderà l'appalto? E poi ci mancano effettivamente
gli edifici? La Regione ha carenza di edifici? C'è mezzo palazzo di
piazza Narbonne adesso che è stato liberato, perché non era a
norma, doveva essere messo a norma, adesso è lì, che cosa ne fate
della metà del palazzo? Ci possiamo fare un archivio? Avete
sbattuto l'Assessorato del turismo vicino al compattatore, in quel
posto infame, e adesso c'è un locale lì che non si capisce a che
cosa serve, ma questo è uno dei locali, perché, se voi andate
all'Ufficio patrimonio, la Regione ne ha di locali! Dirà poi dopo
meglio di me il collega Nogara, che vi illustrerà le altre
disponibilità, e allora che cosa facciamo? Pidocchiamo sui 150 e i
300 mila euro per la linea Aosta-Torino, così tutti devono andare
come delle sardine e poi buttiamo 8 milioni dalla finestra, ma
dovete smetterla, perché avete seccato veramente le glorie ai
valdostani, con questo metodo! C'è un limite a tutto! Siamo poi
nell'era digitale, conoscete, sapete cos'è uno scanner, sapete solo
cos'è la stampante, quella che manda fuori i documenti a pezzi di
Tropiano, ma uno scanner non sapete cos'è! Accidenti, non ci vuole
una mente superiore per queste cose! Allora queste cose propinate
così in un bilancio sono un'offesa per chi siede nei banchi della
minoranza, ma è anche per i vostri Consiglieri, perché ci prendete
tutti per dei merluzzi e non siamo dei merluzzi, quindi questa cosa
abbiate la compiacenza di toglierla da questo bilancio, perché
questa veramente grida vendetta.
Président -
A demandé la parole le collègue Nogara.
Nogara (UVP) -
Merci Présidente.
Chi mi ha preceduto ha già esposto benissimo dove nella
finanziaria che avevamo preparato questi soldi avrebbero dovuto
essere allocati, perché avevamo trovato per questi 8 milioni
senz'altro un'allocazione migliore che quella di fare in questo
momento, in questo momento storico per la nostra Regione un
archivio, un archivio per tutti i documenti della nostra regione.
Io ho avuto modo in questi mesi un po' di vedere la situazione di
Vallée d'Aoste Structure. Vallée d'Aoste Structure gestisce...e ha
un sacco di fabbricati che gestisce, che dovrebbe, in base alla
delibera del Consiglio regionale, vendere, che dovrebbe affittare.
Non faccio allusioni su come gestisce questi fabbricati, perché ho
già avuto modo di dire diverse volte i problemi che, secondo me, ci
sono in Vallée d'Aoste Structure. Qui mi rivolgo anche a dei
Consiglieri che in Bassa Valle conoscono benissimo la situazione,
si sa molto bene quanti capannoni, fabbricati, per esempio, in
Bassa Valle, sono vuoti. È chiaro, mi rendo conto che ci vorranno
delle dimensioni non indifferenti per tutto questo materiale,
dovranno essere fatti dei lavori per garantire che tutto questo
materiale rimanga ben conservato, però, ecco, siamo probabilmente
così...dico una cifra a caso, sono vent'anni che abbiamo questi
archivi sparsi, come dice lei Assessore, in tutta Aosta, anche se
aspettiamo ventuno, ventidue o ventitré anni, penso che non succeda
assolutamente niente.
Svariate volte nell'Assessorato dove prima lavoravo abbiamo
avuto problemi di magazzini per i libri, abbiamo sempre chiesto un
sacco di volte di poter avere la disponibilità di capannoni, tutto
perché, lo sa benissimo anche lei, Presidente, sono situati in zone
e in locali non così tranquilli, diciamo. Ecco, la situazione è la
stessa, si aspetta, si aspetta da molti anni. Io mi ricordo che
sette anni fa avevamo fatto queste indicazioni, avevamo portato
queste indicazioni, i magazzini sono sempre lì dove sono, per
carità, speriamo che le cose vadano sempre bene, però io dico, di
fronte alla situazione in cui siamo ora, 8 milioni di euro in tre
anni io dico che potrebbero essere usati in tutt'altro modo.
Grazie.
Presidente -
La parole au collègue Gerandin.
Gerandin (UVP) -
Merci Madame la Présidente.
Solo per manifestare...non so, forse non c'è neanche un termine
per dire quello che è il disagio nel veder proposto un intervento
di 8 milioni in un momento in cui...penso che tutti quelli che sono
intervenuti anche da parte della Giunta...il Presidente in primis
ha detto che questo è un momento assolutamente difficile, un
momento in cui bisogna razionalizzare. La parola "rimodulare"
l'abbiamo sentita da parte di tutti, abbiamo detto che bisogna
tagliare quelle cose che non sono strettamente necessarie, perché
il momento è molto difficile. Ora, abbiamo sentito dire da parte
dell'Assessore che la situazione è abbastanza avanti, ecco, io
penso che forse il vero motivo degli 8 milioni è che la situazione
è abbastanza avanti. Al di là di quelle che possono essere le
giustificazioni più o meno accettabili dal punto di vista
logistico, necessità di intervenire o quanto...la verità forse è
questa; se è questa, abbiate il coraggio di dirlo, di dire che
ormai avete già identificato chi saranno i progettisti,
probabilmente sapete già qualcosa anche in merito a chi farà i
lavori. Detto questo, quello che è più importante è che la
situazione che l'Assessore ha definito probabilmente già fuori
controllo, nel senso che, quando si parla, "abbastanza avanti" in
pubblica amministrazione significa che gli impegni sono stati
presi.
Lei, Assessore, poi, quando parla di materiale molto
combustibile, non c'è ombra di dubbio che merita una serie di
attenzioni, io volevo solo aggiungere un elemento, ma sicuramente è
un elemento che avrete già valutato perché siete già abbastanza
avanti. Voi sapete che gli archivi necessitano di particolari,
diciamo, autorizzazioni, non sono le commissioni più o meno
compiacenti di amici conosciuti che possono autorizzare un archivio
storico e gli archivi storici, attenzione, tra le varie...proprio
perché parliamo di archivi storici, che hanno anche un interesse
dal punto di vista della conservazione e del valore dei contenuti
dell'archivio, beh, una delle cose che viene proprio valutata è la
localizzazione. Allora localizzare in una zona esondabile non so se
qualcuno l'ha valutato bene, perché qua, attenzione, ad andare
troppo avanti poi subentrano le responsabilità personali di chi ha
dato...e noi lo dichiariamo pubblicamente adesso che per un
archivio in una zona esondabile, qualora non autorizzato, qualcuno
dovrà accollarsi le spese per aver dato coscientemente o
incoscientemente un incarico legato ad una progettazione, spero per
adesso, che non siate più avanti... Ve lo dico, perché noi
monitoreremo molto attentamente questo, perché ci sono regole che
non potete violare o interpretare come volete.
Chiudo il ragionamento: è dal nostro punto di vista veramente
improponibile ed inaccettabile mettere 8 milioni per un nuovo
stabile quando chi mi ha preceduto ha detto che ne abbiamo a
bizzeffe, ad iosa da sistemare, c'è un elenco infinito in Finaosta
di stabili vuoti che nessuno vuole. C'è di più: io lo trovo
ingiustificabile quando abbiamo azzerato quelli che sono gli
interventi delle manutenzioni straordinarie e della messa in
sicurezza delle nostre microcomunità, abbiamo ridotto a 300 mila
gli interventi da 1 milione per quelle che sono le manutenzioni
ordinarie, abbiamo ridotto praticamente a zero quelle che erano le
risorse per la legge n. 5, che erano risorse immediatamente
disponibili per i Comuni. Il mutuo non lo commento, perché lo
commenterò poi a parte quando dirò cosa ne penso di questo
bilancio. Grazie.
Si dà atto che dalle ore 17,42 assume la presidenza il
Vicepresidente André Lanièce.
Lanièce (Presidente) -
La parola al Consigliere
Guichardaz, ne ha facoltà.
Guichardaz (PD-SIN.VDA) -
Grazie Presidente.
A me sfugge qualcosa in quest'articolo, mi sfuggono alcune
cifre, non ho capito, visto che l'articolo è piuttosto contorto,
forse io sono, diciamo, poco afferrato nel comprenderlo, ma i soldi
che vengono stanziati nel triennio 2014-2016, 500 mila per l'anno
2014 e un 1 milione e mezzo per l'anno 2016, mi fanno pensare che,
rispetto agli 8 milioni, manchino delle coperture. L'ultimo comma:
"a decorrere dal 2017, alla determinazione delle somme da
trasferire in favore di Autoporto si provvederà con legge
finanziaria"
, ciò significa sostanzialmente che mancano dei
soldi, mancano alcuni milioni di euro e quindi che nel 2017 si
reperiranno questi soldi attraverso una nuova manovra finanziaria,
il che vuol dire che chi vivrà vedrà sostanzialmente, mi pare di
comprendere che...mi era sfuggito quest'articolo della manovra
finanziaria, nel mio commento il primo giorno ho detto che non c'è
una
vision
a lunga scadenza, invece la
vision
c'è, ma
non c'è la copertura. Esiste cioè una programmazione al contrario
di tutti gli altri provvedimenti, una programmazione che si estende
negli anni tanto da mettere, diciamo, una sorta di ipoteca nella
finanziaria 2017, ma non esiste al momento una copertura. Qua
allora sarebbe da capire se nel 2017 non avessimo più le risorse,
così come il trend ci lascia pensare, forse neanche più per le
spese non comprimibili, come pensiamo di affrontare il costo di
quest'opera, che, di fatto, è una media opera, perché opere di 8
milioni di euro rientrano un po' in questa categoria. Se non ci
saranno i soldi, quest'archivio, questo fantomatico archivio di cui
peraltro non sappiamo nulla, non è che rischia di diventare una
cattedrale nel deserto o l'ennesima medio-grande opera incompleta
su cui si dovrà porre uno stop perché le priorità saranno
altre?
Presidente -
La parola al Consigliere Fabbri, ne ha
facoltà.
Fabbri (UVP) -
Grazie Signor Presidente.
Circa l'opportunità o, meglio, l'inopportunità di quest'opera si
sono già espressi molto bene i miei colleghi che mi hanno
preceduto. Io, sentendo la relazione dell'Assessore, ho sentito
parlare di ingenti risparmi sulla locazione degli edifici e di
grandi benefici per quanto riguarda appunto il rapporto
costi/benefici, mi sembra un po' così...un po' vaga un'espressione
di questo genere. Sarebbe opportuno conoscere effettivamente quale
sia questo rapporto costi/benefici, quali siano le spese a cui
l'Amministrazione va incontro nell'affittare questi stabili.
Grazie.
Presidente -
La parola all'Assessore Marquis, ne ha
facoltà.
Marquis (SA) -
Per i chiarimenti che sono stati richiesti
da alcuni Consiglieri.
Per quanto concerne il discorso dei costi/benefici, mi sembra
ovvio che assoggettare degli stabili, che oltretutto magari non
sono nemmeno in proprietà, a degli interventi di investimento
manutentivi non sia il massimo sotto questo profilo, dopodiché in
relazione ai costi, ci tenevo ad evidenziare il fatto che si
prevede di realizzare cinque, seimila metri quadrati e che il costo
unitario non è alto: si parla di un costo di 1.000-1.200 euro, la
sommatoria è dettata dalla dimensione degli spazi che servono per
soddisfare quest'esigenza.
Quanto al discorso della procedura piuttosto avanti, mi
piacerebbe chiarire cosa intendevo con quella locuzione: è avanti
sotto il profilo amministrativo, perché alla fine dello scorso anno
il Consiglio regionale, che è sovrano, ha fatto questa scelta, ha
confermato questa scelta che era già stata fatta in passato, da
allora si sono istituite delle commissioni di valutazione, quindi
la procedura è abbastanza avanti sotto il profilo dell'analisi e
delle valutazioni preliminari all'effettuazione di scelte. Questo
mi sentivo di chiarire.
Presidente -
La parola al Consigliere Grosjean, ne ha
facoltà.
Grosjean (UVP) -
Ringrazio il collega Guichardaz per
avermi dato delle spiegazioni. Ero lì che mi riguardavo questi
numeri e 500 mila più 1 milione e mezzo fanno 2 milioni, gli altri
6 dove cavolo sono? Chiedo quindi veramente all'Assessore se ci può
dare una risposta anche su questi...magari il suo collega alle
Finanze, perché fino adesso abbiamo visto che si cercava di dire:
"qui ci sono le coperture", "lì non ci sono coperture", quindi
questo è semplicemente un bilancio di previsione a chi vivrà vedrà,
come l'ha già detto prima, se possiamo avere qualche cifra o
qualche soluzione a questo rebus...
Presidente -
La parola all'Assessore Marquis per la
replica, ne ha facoltà.
Marquis (SA) -
La situazione è questa: nel bilancio
triennale è prevista l'allocazione di 500 mila euro sul 2014 e di 1
milione e mezzo di euro sul 2016. Al comma 2, dove richiama i
trasferimenti già impegnati, sono previsti 1 milione e mezzo di
euro sul 2012 e 1 milione e mezzo sul 2013, quindi la somma che
verrebbe stanziata con questa manovra è pari a 5 milioni di euro,
la parte rimanente da impegnare consisterebbe al momento in 3
milioni di euro. È chiaro che noi oggi ci troviamo ancora in una
fase pre-progettuale.
Presidente -
La parola al Consigliere Bertschy, ne ha
facoltà.
Bertschy (UVP) -
Consideriamo un atto di cortesia la
terza risposta dell'Assessore, è chiaro che dobbiamo darci una
regolata, perché ce lo siamo detti ieri. Io rilevo però...mi ha
fatto piacere sentir dire che il Consiglio è sovrano, Assessore, e
mi fa piacere perché lo dovremo poi spiegare anche...qui abbiamo
con la sovranità del Consiglio fermato tutta una serie di cose in
questi giorni, a partire dal fatto che qualche famiglia si vedrà
sottratta la speranza di avere qualche sostegno, qualche
universitario vedrà i trasporti aumentati e qualcos'altro, ma con
quella sovranità che imponeva la crisi queste cose sono state
giustificate, la sovranità invece di fermare un archivio che non
mangia, non beve, non dorme il Consiglio regionale non l'approva.
L'urgenza io non la trovo in termini amministrativi, da
amministratore, perché se impegniamo 1 milione e mezzo di euro in
tre anni e dobbiamo ancora allocare altre risorse, vuol dire che
questa bomba di carta che potrebbe esplodere non è ancora pronta ad
esplodere nei prossimi tre anni, ecco. Una soluzione come questa
quindi va ponderata, strategicamente pensata per il futuro e noi vi
chiediamo che per questi anni, per quest'anno usiate queste somme
ancora per fare ancora qualcosa più urgente e magari usiate un po'
di tempo per fare una valutazione definitiva sul territorio per
vedere se questi 8 milioni possono essere risparmiati, perché, da
quello che si capisce dal bilancio, non brucerà ancora niente per i
prossimi tre anni, ecco. L'invito quindi è: mettiamo questi soldi
su qualche cosa di più utile nell'immediato, concludiamo una fase
di monitoraggio e vediamo se questi 8 milioni vanno proprio
spesi.
Presidente -
Ci sono altre richieste di intervento? La
parola al Consigliere Gerandin, ne ha facoltà.
Gerandin (UVP) -
Sì, semplicemente per...mi aspettavo mi
diceste qualcosa quando ho detto che avevate scelto una zona forse
a rischio, ecco, per un archivio e se non può rispondermi
l'Assessore Marquis, abbiamo l'Assessore Bianchi, che conosce molto
bene l'area...gradiremmo sapere anche la sua opinione in merito,
ecco, perché...
(interruzione di un Consigliere, fuori microfono)
...come? Non ho capito...
(nuova interruzione di un Consigliere, fuori
microfono)
...no, era solo per capire se eravate coscienti...
(nuova interruzione di un Consigliere, fuori
microfono)
...coscienti, perfetto, siete coscienti di aver scelto un
archivio storico in una zona...un archivio in una zona...
(nuova interruzione di un Consigliere, fuori
microfono)
...no, no, mi basta.
Si dà atto che dalle 17,54 riassume la presidenza il
Presidente Emily Rini.
Rini (Presidente) -
Altri? Ricordo anche ai membri della
Giunta quando prendono la parola che sono due interventi in
discussione sugli emendamenti. Ha chiesto la parola il collega
Viérin.
Viérin L. (UVP) -
Non volevo più intervenire, ma essendo
che qui ognuno ha gli interventi a disposizione che
discrezionalmente si sceglie...per ribadire un concetto. Ora,
intanto, la questione degli archivi la conosciamo molto bene, è una
situazione effettivamente che va risolta, noi chiediamo un'altra
cosa, visto che logisticamente la soluzione è stata determinata in
quel posto e le soluzioni alternative che sono state proposte non
sono state prese in considerazione, ci siamo portati oltre, per il
prossimo anno ci sono 500 mila euro, la nostra richiesta è:
possiamo soprassedere? Questi 500 mila euro vengono utilizzati per
altro e rimandare quello che è già un impegno che è stato fatto, sì
o no? Lei parla di risparmi per il futuro perché questo andrà a
togliere sedi che oggi sono utilizzate per l'archivio, ma nel
bilancio non si ritrovano questi risparmi e, se si ritrovano,
usiamo quei risparmi per metterli sui capitoli che noi abbiamo
indicato. Non è che...il bilancio si costruisce così...
(interruzione di un Consigliere, fuori microfono)
...500 mila euro l'anno prossimo si possono togliere, quindi
dilatando e mettendoli sull'edilizia scolastica, cioè sui
monumenti, per l'anno 2016 si possono mettere 1 milione per
l'edilizia scolastica e 500 mila euro per il diritto allo studio,
punto di domanda? Avete questa priorità o pensate che la priorità
siano i quintali di carta? Se i risparmi per il futuro ci sono,
come giustamente si dice, ritroviamoli nel bilancio in modo che,
quando ci saranno questi risparmi nel pluriennale, vengano tolti da
queste previsioni per metterli altrove.
La considerazione politica invece è un'altra. È stato detto bene
dal collega Donzel: ci sono in questo momento visioni diverse che
non sono solo inerenti a questa questione. È una scelta prioritaria
che non è stata riconosciuta quella dell'edilizia scolastica, ne
abbiamo già parlato, quindi noi crediamo che siano più importanti
la sicurezza dei ragazzi e il diritto allo studio, piuttosto che
altre questioni, questo è il fatto. Ritenendo che una soluzione
alternativa potrebbe essere intanto intrapresa...non si parla
neanche più di Maison Caravex, non si capisce lì che fine abbia
fatto...c'era anche lì la questione della climatizzazione, quella è
una sede nel comune di Gignod, l'Assessore Farcoz dovrebbe anche
conoscerla, che è praticamente negli anni...e anche l'Assessore
Pastoret, l'ex Assessore Pastoret, suo compaesano, potrebbe dare
delle risposte in merito, perché era stata fortemente voluta,
allora quella parte di archivi climatizzati...ecco, anche quella
potrebbe essere una soluzione tampone. Questo per dire che
cerchiamo di rivedere la soluzione degli archivi per dare oggi
ossigeno al diritto allo studio, all'edilizia scolastica, a
monumenti, ricordiamoci che il crollo di un monumento, se le
manutenzioni non saranno fatte, farà fare brutta figura a tutta la
Valle d'Aosta culturale, turistica. Noi cioè crediamo che non
possiamo sacrificare così il mondo culturale, che già è stato
martoriato, ancora ulteriormente, in questo momento deprecato da
questi investimenti, che continuano con grandi somme che invece non
si ritrovano per le piccole cose.
Abbiamo parlato anche di scuola, la gente è preoccupata, pare
che non ci siano preoccupazioni da avere, noi crediamo che
effettivamente oggi...Assessore, lei ci parla di quintali di carta,
che sono delle priorità, io non la ridurrei neanche così, tanto per
dirla la questione degli archivi, comunque lei ha voluto dipingerla
in questo modo, noi non aspetteremo sicuramente che crollino le
scuole e che crollino i castelli perché voi avete voglia di far
lavorare qualcuno in quel posto.
Président -
Je donne la parole au collègue Ferrero,
merci.
Ferrero (M5S) -
Grazie Presidente.
Rapidamente, probabilmente qualcuno di voi ha fatto un corso di
finanza creativa dai precedenti colleghi del PdL, da Tremonti,
probabilmente ve l'hanno regalato, perché effettivamente qui
vediamo le spese e non vediamo i risparmi, vediamo che ci sono
delle difficoltà incredibili e poi, fortunatamente lo dico, saltano
fuori dal cilindro del prestigiatore 20 milioni di euro e allora
dico: se avete un altro cilindro, tiriamone fuori ancora un po'!
Chiedo al Presidente Rollandin di fare partecipe di questo corso di
finanza creativa anche l'Assessore Baccega in maniera tale che si
risolvano molti problemi.
Presidente -
Possiamo mettere in votazione? La votazione
è aperta. Possiamo chiudere la votazione. La votazione è
chiusa.
Presenti: 35
Votanti: 35
Favorevoli: 17
Contrari: 18
Il Consiglio non approva.
Passiamo alla votazione dell'articolo 27. Ci sono richieste? Ha
chiesto la parola il collega Chatrian.
Chatrian (ALPE) -
Sì, grazie Presidente.
Quando si inizia un discorso, poi bisogna terminarlo. Ho
ascoltato attentamente le varie dichiarazioni del Governo regionale
sugli archivi regionali in località Autoporto, e mi ricordo molto
bene un grande dibattito di due anni fa, dicembre 2011, perché
sull'articolo 27 si va a chiudere...altri sprechi... Il collega
Gerandin ha parlato di responsabilità, parole sacrosante...penso
che, dal punto di vista politico, si chiude il cerchio sul polo
fieristico. Per noi è positivo, ma la società, 98 percento
regionale, è andata avanti in questi mesi fino a qualche giorno fa
e le spese sono state impattanti, spese tecniche per polo
fieristico: 6 mila euro per i sondaggi, 12 mila per un primo
acconto, 22 mila per un altro acconto, 19 mila per un altro
acconto, 29 mila per un altro acconto, 24 mila per un altro
acconto, mille e 40 per un altro acconto, 103 mila per un altro
acconto, stiamo parlando ancora solo degli acconti, eh, 2012-2013,
per un totale di 241 mila euro e non si fa, perché lo scrivete oggi
che non si fa, ma siamo d'accordo anche noi, eravamo già d'accordo
di non farlo un anno fa e due anni fa, quindi non abbiamo cambiato
idea. Questi sono gli sprechi in un momento in cui la politica non
solo non ha le idee chiare, ma iniziamo, facciamo fare, deleghiamo
le società partecipate e controllate. Era orchestrato dal punto
vista contabile persino bene, perché gli impianti vengono fatti a
regola d'arte. L'articolo 53 della legge finanziaria 2011 citava
questo:
"Contributo alla società Autoporto S.p.A. per il
concorso nell'ammortamento di mutui per la realizzazione di
interventi di investimento di interesse regionale. Per la
realizzazione del nuovo polo fieristico in località Autoporto e
della nuova sede degli archivi regionali in località Autoporto nel
comune di Brissogne, è autorizzato un contributo annuo
- quindi
si contribuirà annualmente -
di euro 1.500.000, per vent'anni, a
decorrere dal 2012, a favore della società Autoporto..."
.
Questa quindi era la strada che era stata indicata, studiata,
pianificata, approvata e oggi si chiude definitivamente il cerchio
sul polo fieristico, ma queste sono le cifre che il pubblico ha
messo in campo in quest'anno e mezzo per spendere soldi della
collettività sui progetti preliminari e definitivi,
ergo
, e
non ho quella documentazione, perché purtroppo questa mattina l'ho
lasciata a Torgnon, ma nel 2009-2010 ci sono incarichi di
prefattibilità per organizzare la pianificazione prima di
modificare la legge, cioè la legge è del 2011 per poi approvare
l'articolo 53. Ecco, per contezza, perché non mi sembrava, per
avere il quadro completo, sufficiente discutere solo di archivi;
follia pura, ma forse la follia peggiore ancora era già stata messa
in campo due anni fa e questi sono i soldi che sono stati spesi in
quest'anno e mezzo, buttati letteralmente...non dico dove, ma penso
sia chiaro a tutti.
Président -
Il y a quelqu'un qui souhaite intervenir? La
parole au Président Rollandin.
Rollandin (UV) -
Per correttezza, credo che vada
detto tutto, visto che si è voluto ritornare sulla questione del
polo fieristico. Quando avevamo dato incarico di verificare il polo
fieristico e, come lei ha ricordato, si era già parlato anche
dell'archivio, nel polo fieristico si era fatta la discussione non
tanto nel merito, ma nella giusta considerazione, per cui noi
avevamo detto: sicuramente prima di andare avanti, faremo le
considerazioni sulla capacità di trovare un ente gestore, è
corretto? Questo è quello che noi avevamo...voi dicevate: ma poi
chi gestisce? E allora noi abbiamo detto: la considerazione la
facciamo nel momento in cui...prima vediamo se ci sta, vediamo se
nel contempo prima di partire, ed è quello che abbiamo
fatto...verifichiamo se ci sono le condizioni per trovare qualcuno
che può essere in grado di gestirlo. Nel momento in cui, con la
difficoltà economica, con i problemi che ci sono, non si è trovata
una società, avendo fatto anche una
expertise
su questo,
ecco, per correttezza lo dico, quindi non è che questo...allora il
problema dello studio che è stato fatto, noi ci crediamo ancora, io
penso che qualcosa che galvanizzi quest'area bisognerà trovare.
Adesso non è...chiamiamola poi come vogliamo, ma quest'area
dovrebbe essere in qualche modo vista nel futuro con un aspetto che
sia promozionale, che sia di intervento che vada...in qualche modo
incentivi quello che si fa all'interno dell'Autoporto. Ecco, volevo
solo dire, per correttezza, che, visto che i risultati legati a
quest'analisi non hanno dato ad oggi i risultati attesi, abbiamo
detto giustamente: non andiamo avanti, non insistiamo e riteniamo
prioritario continuare invece con il discorso dell'archivio, di cui
già si era parlato e che lei correttamente ha voluto ricordare. Lo
dico solo per correttezza, ecco, perché quello è un dibattito
fatto, sul resto abbiamo già detto.
Presidente -
La parola al collega Chatrian.
Chatrian (ALPE) -
Sì, grazie Presidente.
Correttezza per correttezza, perché ho ascoltato attentamente le
parole del Presidente Rollandin, le riflessioni che ho fatto
poc'anzi sono le spese di acconto per adesso per quanto riguarda il
progetto preliminare e definitivo; un quadro di insieme, ecco
perché entro nel merito, un quadro di insieme, perché il Presidente
Rollandin ha voluto tenere un profilo basso, allora
aspettiamo...concediamo...eventualmente troviamo altre soluzioni, o
cercheremo altre soluzioni. C'era già stato un incarico
interessante nel 2009, quindi i primi studi non sono questi 2012,
2013, 2011, tutto l'inquadramento corposo, dove diversi attori
interagivano, giusto Presidente Rollandin? ammontano al 2009 e
risorse pubbliche erano già state ben messe in campo. Ecco, solo
correttezza per correttezza, io sono andato subito nella seconda
fase, dicendo: ma nel 2011 questa contezza ce l'avevamo già,
perché? E i nostri dubbi li abbiamo esplicitati qua, in aula,
dicendo: "il quadro che ci portate, non c'è trippa per i gatti, non
c'è spazio, i conti non stanno in piedi". Sono andato a rileggermi
le nostre dichiarazioni, ma perché? Perché a monte il pubblico
aveva già fatto un suo percorso, quindi ci sono due
step:
il
primo di prefattibilità con tutti gli inquadramenti e quegli
inquadramenti, scusatemi, poi forse qualcuno se li ricorda, non
stavano in piedi! Poi tra il 2009 e il 2011 oltretutto la
situazione si è aggravata ulteriormente, ma cosa ha fatto la
politica? È andata avanti, quello che io in maniera pacata,
tranquilla volevo solo ricordare ai colleghi e oggi si chiude
definitivamente, pietra tombale, quanto meno congelata sul discorso
del polo fieristico, però, per correttezza, gli
step
erano
due, non ce n'era solo uno, quindi il pubblico dopo il primo
passaggio ha fatto anche il secondo. Grazie.
Presidente -
Grazie. Altri? Possiamo mettere in votazione
l'articolo? La votazione è aperta. Colleghi, votate. Chiudiamo la
votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Articolo 28. Posso dare lo stesso risultato? Stesso
risultato.
Articolo 29. All'articolo 29 non ci sono emendamenti, possiamo
dare lo stesso risultato? Stesso risultato.
Vi è poi l'emendamento dell'Assessore Marquis che introduce
l'articolo 29bis. La parola all'Assessore Marquis.
Marquis (SA) -
Grazie Presidente.
Se siete d'accordo, ometterei la lettura dell'articolo e vorrei
fare solo due brevi considerazioni. Si tratta di dare un
finanziamento al settore dell'innovazione, che è un settore che di
norma è finanziato attraverso il POR europeo, come avevo già
spiegato nel corso del dibattito della relazione finanziaria, la
programmazione 2014-2020 nella prima parte dell'anno non sarà
definita e quindi non ci saranno delle disponibilità finanziarie
per far fronte a questa situazione. Abbiamo pertanto pensato di
mettere a disposizione queste risorse di 750 mila euro, che stanno
sotto la medesima dirigenza e quindi che tratta sia la ricerca che
l'innovazione.
Presidente -
Qualcuno vuol prendere la parola? Nessuno.
Possiamo mettere in votazione? La votazione è aperta. Colleghi,
votate. Chiudiamo la votazione.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Vi è poi l'emendamento dell'Assessore Marguerettaz. La parola
all'Assessore.
Marguerettaz (UV) -
Grazie. Semplicemente per
rappresentarvi la proposta di una proroga del comodato nei
confronti dell'Aero Club per gli hangar, che vengono utilizzati, e
la proroga fino al 2015.
Presidente -
Grazie. La votazione è aperta. Colleghi,
votate. Possiamo chiudere la votazione.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Vi è poi l'emendamento n. 28 dei gruppi di minoranza. Chi
intende illustrarlo? È decaduto perché non ci sono...scusate stiamo
verificando... Possiamo andare avanti...
(interruzione di un Consigliere, fuori microfono)
...è decaduto l'articolo... La parola al collega Donzel.
Donzel (PD-SIN.VDA) -
Brevemente, capisco l'importanza
della questione, però intanto adesso abbiamo il Presidente della
Regione che fa anche il Presidente del Consiglio, cioè è veramente
una situazione surreale. Io capisco, Presidente, che lei diriga
come un'orchestra questa cosa qua, lo sapevamo...posso capire i
colleghi che sono per la prima volta in aula...anche un bambino
sapeva che quest'articolo era decaduto, no? Deve alzarsi lei a
dirigere l'aula? Allora che cosa lo paghiamo a fare un Presidente
del Consiglio? Francamente cioè è surreale, ossia ognuno stia al
suo posto, sennò anch'io mi metto a fare il Presidente del
Consiglio
in pectore
, tutti quanti, tutti e 35 ci alziamo:
"questo c'è, questo non c'è". La confusione già è dovuta alla
difficoltà della cosa, nessuno a casa capisce come mai noi non
presentiamo il fondo straordinario per l'occupazione e lo sviluppo,
l'abbiamo spiegato qualche giorno fa, era collegato, noi volevamo
creare un fondo per lo sviluppo, è stato bocciato un emendamento,
che prevedeva la copertura finanziaria di quest'importante progetto
che noi avevamo per sostenere l'occupazione e lo sviluppo, quindi a
questo punto tecnicamente è decaduto l'emendamento, ma l'idea
politica che noi volevamo mettere dei fondi reperibili nel bilancio
regionale per questa cosa qui rimane. È l'idea che noi continuiamo
a portare avanti, quindi tutto qui. Consenta però anche qualche
battuta, Presidente, lei, se qualcuno sbaglia, non è che lei fa
sconti a nessuno e allora lei faccia il Presidente della Regione e
non il Presidente del Consiglio!
Presidente -
Ha chiesto la parola il collega Bertschy,
prego.
Bertschy (UVP) -
Sì, è chiaro che una finanziaria la si
pensa in termini finanziari, ma anche politici e allora era per
questo che noi intendevamo oggi portare il tema politico, ancor
prima che quello finanziario. L'obiettivo di fondo di questo lavoro
che avevamo fatto era quello di dire: da una parte, tra l'altro con
una grossa anche responsabilità politica, avevamo fatto una scelta,
dall'altra, avevamo, attraverso questa scelta, immaginato di
dedicare delle risorse nuove per lo sviluppo della Valle d'Aosta.
Il tempo quindi di dire in tre minuti il principio politico che
stava alla base di questo, poi, se vogliamo, possiamo saltare il
dibattito, però è giusto che la gente capisca che l'articolo 28 era
stato pensato insieme all'articolo 3...4 e 5. Tra l'altro, io
rinnovo poi anche l'invito ai due Consiglieri che stanno troppo
sovente nei banchi qua del fondo ogni tanto ad andare su...così si
può anche d'ogni tanto fare il cambio.
Rispetto all'articolo 28, la nostra intenzione è quella di dire
che dobbiamo mettere più risorse possibili per lo sviluppo, perché
non basta dire e leggere che le cose non vanno bene, che l'indice
di povertà anche in Valle d'Aosta aumenta, che in generale, ecco,
c'è una situazione di disagio che si sta assorbendo oltre quelli
che non lavorano, anche quelli che lavorano e non riescono ad avere
sufficienti redditi. In questo senso quindi noi diciamo di provare
a pensare anche che la Valle d'Aosta non va solo accompagnata da
una politica assistenzialista...speriamo di avere sempre le
risorse, ma va accompagnata anche in termini di educazione con dei
progetti che dedichino delle risorse al lavoro, perché è attraverso
il lavoro che la gente recupera la propria dignità, non attraverso
i contributi. Queste piccole risorse, questo piccolo sforzo che la
minoranza aveva fatto quindi aveva comunque garantito un impegno,
che era un impegno di circa 7 milioni di euro, che si sarebbe
andato ad accompagnare a quelle politiche e a quegli impegni che
già l'Assessorato dell'Assessore Marquis ha a disposizione, quindi
erano risorse in più che avremmo probabilmente utilizzato per
diversificare ancora. Ecco, una piccola critica che ci era stata
fatta: sono già impegni e cose che stiamo facendo, poteva essere un
fondo da spalmare in energie nuove.
Quello che vi possiamo dire, vivendo come voi la Valle d'Aosta,
i nostri Paesi, le nostre comunità, è che c'è assoluto bisogno di
dare una mano soprattutto ai giovani. L'abbiamo citato più volte in
questo periodo il dato sulla disoccupazione giovanile, che è
trasversale tra le persone che hanno formazione scolastica e quelle
che non ce l'hanno, dobbiamo trovare veramente la forza di arrivare
a loro con delle proposte, non solo con dei soldi ed essere
credibili rispetto a queste proposte. Provare a lanciare una
piccola cultura nuova di imprenditoria, che non per forza deve
essere quella grande impresa che abbiamo visto passare per tanti
anni, può essere fatta di piccoli numeri, di piccoli lavori, che
dobbiamo recuperare perché gli educatori, le famiglie ci dicono
anche di non avere avuto la forza in questi anni di educarci a quei
lavori che abbiamo abbandonato e lasciato a persone che sono
comunque venute a vivere in Valle d'Aosta e qua hanno trovato la
forza di sostenersi.
Nell'insieme quindi quest'articolo voleva dedicare risorse allo
sviluppo delle persone, allo sviluppo delle imprese ed accompagnare
una politica del lavoro che deve essere centrale per noi, perché,
ripetiamo, attraverso il lavoro le persone possono trovare la
dignità di stare bene al mondo e le forze e le energie per
sviluppare la propria persona, le proprie famiglie e le proprie
imprese. Grazie.
Presidente -
Grazie. Sicuramente apriamo la discussione
su tutti gli emendamenti anche quando questi sono decaduti e non
hanno copertura finanziaria. Altri? Possiamo passare all'esame
dell'articolo 30? Mettiamo in votazione? La votazione è aperta.
Votate colleghi. La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Possiamo dare lo stesso risultato per l'articolo 31? Stesso
risultato.
Articolo 32? Stesso risultato.
Articolo 33? Stesso risultato.
All'articolo 34 vi è l'emendamento n. 29 dei gruppi di
minoranza. La parola al Consigliere Donzel.
Donzel (PD-SIN.VDA) -
Fermo restando l'importanza di
quest'articolo, che comunque mira a fare una valutazione relativa
ai progetti di edilizia scolastica, quindi su questo abbiamo appena
detto qualche minuto fa l'importanza che ha per noi l'edilizia
scolastica, riteniamo che sia importante che ci sia un articolo che
si occupa di questo in finanziaria, ma che cosa non ci piace per
niente di quest'articolo e perché quindi siamo intervenuti con un
emendamento? Perché questo è un classico articolo in cui ci si
inventa un'ennesima commissione fatta di persone esterne, che
ricevono il loro piccolo emolumento, non si tratta di quelle cifre,
diciamo, che fanno tremare il bilancio regionale, ma insomma di
questi tempi parlare di 19 mila euro per l'anno 2014, insomma, sono
sempre dei soldi che molte famiglie non si sognano neppure di
riuscire a mettere insieme. Allora viene la domanda: ma non abbiamo
forse del personale dell'Amministrazione regionale, quello che
abbiamo visto nei giorni scorsi essere persino in condizioni in
alcune realtà di essere, diciamo, in una situazione organizzativa
in cui è diminuito l'effettivo lavoro per il venir meno di molti
fondi, di blocchi di leggi settore e quant'altro...non è forse il
caso di ripensare norme come queste? Per questo noi abbiamo
proposto un emendamento molto semplice:
"la commissione è
formata unicamente da personale interno all'Amministrazione
regionale o alle istituzioni scolastiche"
, perché abbiamo
aggiunto queste istituzioni scolastiche? Perché riteniamo che anche
in alcune valutazioni di carattere tecnico delicato, l'occhio di
qualcuno che nella scuola ci vive può comunque fornire un utile
contributo al professionista, al tecnico che deve fare valutazioni,
che probabilmente avranno un carattere strutturale, tecnico,
ingegneristico e quant'altro.
Un ragionamento il nostro quindi che va nella direzione di dire:
"sì, agiamo, operiamo sull'edilizia scolastica, ma, se possiamo,
spendiamoli veramente per mettere a posto le scuole in sicurezza e
non carrozzoni, consulenze e altre cose di questo tipo, che non
sono produttive, riorganizziamo la nostra Amministrazione
regionale, facciamo lavorare in sinergia"...vedo che si è prenotato
l'Assessore ai lavori pubblici, quindi mi risponde cortesemente
l'Assessore ai lavori pubblici...e facciamo lavorare in sinergia il
personale dei vari Assessorati, quindi il personale dei lavori
pubblici con il personale dell'istituzione scolastica e diamo dei
segnali che la nostra macchina, la poderosa macchina amministrativa
regionale è capace di rispondere alle esigenze di tempi nuovi,
senza usare questo continuo ricorso a consulenze, che la gente che
ci guarda dall'esterno dice: "ma con tutti quei dipendenti
regionali, perché continuate a rivolgervi e a fare consulenze
esterne". Tra l'altro, la cosa curiosa che mi permetto di far
notare è che abbiamo pure...non è che abbiamo personale alle nostre
dipendenze, diciamo, nei livelli bassi dell'Amministrazione, siamo
l'Amministrazione che a livello nazionale...io i dati europei non
li ho, quindi mi fermo, poi l'Europa è cresciuta anche nei Paesi
dell'est, quindi non mi spingo dove non so, ma a livello nazionale
è quella che ha il più alto rapporto di personale dirigente
rispetto al personale collocato nelle fasce basse. Vuol dire quindi
che abbiamo fior fiore di professionisti, di gente laureata nei
nostri ranghi dell'Amministrazione, dirigenti in gran numero e
allora perché ricorrere a consulenze esterne?
Presidente -
La parola all'Assessore Viérin.
Viérin M. (SA) -
Grazie Presidente.
Ritengo che il collega Donzel abbia fatto un intervento
condivisibile da parte mia e credo anche da parte della
maggioranza. L'unico problema che io sottopongo all'attenzione del
collega, proprio per l'esperienza avuta in questi ultimi due anni
sul cercare di intervenire su progettazioni che siano più consone a
quelle che sono poi le esigenze, soprattutto anche quello che è il
costo e il risparmio anche di gestione successivo...abbiamo notato
che il confronto comunque con il mondo esterno è fondamentale per
far crescere sempre di più anche le nostre maestranze, o i nostri
tecnici e viceversa. L'emendamento quindi al vostro emendamento se
siamo tutti d'accordo, potrebbe essere che ci sia sempre comunque
una maggioranza di personale interno, quindi, anziché
"unicamente"
, potremmo accettare:
"almeno per il 50
percento"
, quindi è una proporzione che comunque nella
commissione ci deve sempre essere un numero superiore di commissari
della pubblica amministrazione rispetto a quelli esterni. Credo che
questo rispetti appieno quello che lei ha esplicitato, che
condivido, e nello stesso tempo possa rispondere a quegli esempi
che abbiamo avuto nel pratico di risultati per la pubblica
amministrazione.
Président -
La parole à la collègue Certan.
Certan (ALPE) -
Sì, grazie Assessore, lei oggi ha
esplicitato il passaggio che giunge nuovo e sul quale sicuramente
la minoranza prenderà un attimo di tempo per magari confrontarsi,
ma sicuramente il suo passaggio è interessante. Mi permetto di
aggiungere alcune cose riguardo a questa commissione, il collega
Donzel ha esplicitato già in modo molto esauriente il nostro
emendamento, quindi anche l'obiettivo di quest'emendamento era
proprio quello di...come dire? utilizzare, che non è bello, ma
utilizzare le competenze interne proprio in un'ottica di risparmio.
Lei ci fa il passaggio: "è determinante ed è necessario un
confronto esterno"; beh, in qualche modo può essere condivisibile
questa cosa, ma io provo ad andare oltre e sollecito un po' anche
l'Assessore all'istruzione pubblica. So che comunque su questa
commissione c'era un dialogo fra l'Assessorato ai lavori pubblici e
l'Assessorato all'istruzione, perché in queste commissioni,
soprattutto quando riguardano edifici scolastici, è necessario
proprio per la tutela e la salute e anche la sicurezza degli
edifici, ma anche la tutela della salute dei bambini o dei ragazzi
che ci sono in questi edifici, che a volte ci siano anche...come
dire? un visto o un piccolo confronto, un confronto anche con le
persone, che operano dentro queste scuole, perché a volte le
consulenze esterne non vedono degli aspetti che invece anche dei
semplici insegnanti, piuttosto che dei dirigenti, o piuttosto che
dei sovrintendenti invece conoscono molto bene, vivendoli nella
quotidianità.
Il mio invito quindi è che sia - poi noi appunto
sull'emendamento in particolare sulla sua proposta ne parleremo -
anche accolta questa sinergia, questa volontà di lavorare veramente
in comune e di non utilizzare solo competenze o consulenze esterne,
di utilizzare personale che è già competente e che già lavora
nell'amministrazione, ma di utilizzare anche le competenze che ci
sono, che lavorano quotidianamente in questi edifici, perché, porto
un esempio, mettere in una scuola, proprio per la tutela della
salute e della sicurezza dei ragazzi, una balaustra con delle assi
in orizzontale o in verticale non è secondario e non c'è bisogno di
dare consulenze esterne per capire quale dei due sistemi sia
migliore. Faccio un altro esempio molto concreto, che è successo,
dove la balaustra invece di diventare una protezione, è diventata
una scala a pioli per buttarsi nel piano sotto. Ecco, in questo
senso...vedo che faccio sorridere l'Assessore Baccega...
(interruzione dell'Assessore Baccega, fuori
microfono)
...ah non per questo, meno male! Perché volevo essere proprio
concreta, concretissima per capire, ecco, quindi in questo senso
sollecito proprio a questa collaborazione. Grazie.
Président -
La parole au collègue Laurent Viérin.
Viérin L. (UVP) -
Merci Présidente.
Per ribadire alcuni concetti: intanto per dire che questa
commissione è una commissione che in effetti va nell'ottica di
armonizzare quelle che sono le esigenze, da un lato, di edilizia
puramente e concettualmente con quelli che invece sono i contenuti
anche didattici, formativi, come ricordava giustamente la collega
Certan. Ricordo che fu istituita nel 2007 una struttura apposita
sull'edilizia scolastica all'interno dell'Assessorato
dell'istruzione e cultura proprio perché ci fosse questo distinguo
e ci fosse, da un lato, sì, quelli che erano i compiti di un
Assessorato preposto per l'edilizia, e quindi in generale per i
lavori pubblici e la manutenzione, ma che fosse inquadrata
un'importante struttura, che dovesse intanto creare l'anagrafe di
tutto ciò che era la situazione dell'edilizia scolastica, a livello
regionale, di competenza regionale, e quella di competenza
comunale. Struttura, che peraltro ha svolto un ottimo lavoro in
questi anni, anche in collaborazione con gli Enti locali e proprio
perché ci fu un piano straordinario che poi proseguì al di là del
primo triennio per andare ad intervenire anche su tutti questi
edifici. Ora, la riflessione che era nata in allora era proprio
inerente al fatto di riuscire ad armonizzare i due settori, proprio
perché ci fosse una sinergia. La proposta quindi di utilizzare il
personale preposto, nel senso che abbiamo delle strutture, dei
dipendenti, ci sono...c'erano dei dirigenti, ci sono delle
professionalità anche all'interno dell'Amministrazione, ma proprio
nell'ambito della Sovrintendenza agli studi. Ecco, quindi ci
sembrava giustamente un bel messaggio di andare sì a creare
sinergia, ma non ad aumentare i costi. Cerchiamo quindi di
sfruttare il personale che abbiamo, le competenze, le intelligenze
e valorizziamo i dipendenti interni dell'Amministrazione regionale,
non mettiamoli a lato, cercando poi di utilizzare risorse esterne,
che sicuramente hanno grandi professionalità, però, ecco, possono
tranquillamente dialogare già con tutta una serie di compiti che
hanno all'interno degli Assessorati, che noi conosciamo.
Noi crediamo quindi di sottolineare con forza, al di là poi di
ciò che verrà poi determinato dai gruppi di opposizione, la bontà
del nostro emendamento, che va a migliorare un principio, che
condividiamo, ma che stride per questi 19 mila euro, stride con
tutto quanto è stato detto in quest'aula. Si parla di
razionalizzazione, si parla di risparmio, si parla di tagli, che
comunque vanno nell'ottica di migliorare i servizi, si va
nell'ottica assolutamente di premiare ciò che è una nuova filosofia
anche in ambito scolastico. Beh, la nuova filosofia se è aumentare
i costi, noi sinceramente non la condividiamo, i costi, soprattutto
gli investimenti noi avremmo voluti trovare in altri capitoli sulla
scuola e sulla cultura, lo ribadiamo di nuovo. Tranquillamente
quindi possiamo affermare, che, sì, c'è una volontà espressa per
ridurre, ma è sul principio che non ci ritroviamo, ma, al di là di
questo, sul principio generale in prospettiva l'Amministrazione
dovrà sempre maggiormente andare nella direzione di valorizzare ciò
che sono le proprie professionalità, altrimenti diventerà sempre
più difficoltoso giustificare quello che è un attribuire fuori ciò
che può essere fatto tranquillamente dalle professionalità.
L'ultimo aspetto, per quanto riguarda l'edilizia scolastica, è
di nuovo la sottolineatura che, ecco, noi ci chiediamo che progetti
andranno a valutare queste commissioni, cioè che progetti andranno
a valutare, c'è un fondo, un finanziamento statale che è
parzialmente stato ricordato, va bene, c'è il milione, ecco,
ebbene, facciamo la commissione, ma investiamo sull'edilizia
scolastica, investiamo sulla sicurezza dei nostri ragazzi, perché è
un settore dove avevamo iniziato un importante percorso e si sta
disinvestendo in questo campo con grande preoccupazione che noi
oggi manifestiamo.
Presidente -
La parola all'Assessore Viérin.
Viérin M. (SA) -
Sì, grazie Presidente.
Con tutta serenità, abbiamo dimostrato anche nei dibattiti di
questi giorni che questo settore, perlomeno in merito
all'Assessorato dei lavori pubblici, è seguito per quello che si
può anche seguire rispetto alle risorse che abbiamo. Abbiamo già
detto in commissione che è un settore sul quale non abbiamo
tagliato, abbiamo cercato di attivare tante, diciamo, idee, o
necessità, come le chiama il collega Laurent, anche partendo
insieme, perché un anno o due anni fa siamo partiti con alcuni
percorsi che stanno giungendo, per fortuna, a compimento.
Sul discorso dell'emendamento è proprio questo concetto che lei
diceva prima, cioè il fatto che ci siamo accorti, perlomeno noi,
che, portando alcune persone esterne con personale interno, c'è una
crescita del personale interno su alcune visioni prospettiche,
dopodiché io credo che il collega Farcoz dovrà dire lui su chi
potrà coinvolgere in questa commissione, ma io credo che per i
lavori pubblici noi abbiamo visto questa necessità proprio per far
crescere le nostre strutture. Grazie.
Président -
A demandé la parole l'Assesseur Farcoz.
Farcoz (UV)
- Oui, merci.
Semplicemente per ribadire il fatto che si vuole andare in
questo verso, nel senso di creare questa sinergia auspicata, quindi
dando valore alle risorse interne e nello stesso tempo dare un
valore aggiunto a coloro che possono inserirsi dall'esterno, quindi
essere più specifici nell'ambito di quello che è la 626, piuttosto
di tutto quello che è il settore della sicurezza. Ecco,
evidentemente se è qualcosa di congiunto, è ovvio che ci saranno
dei tecnici dell'Assessorato dell'istruzione e cultura, i tecnici
dell'Assessorato delle opere pubbliche e le persone che poi
riterremo importanti per quello che concerne la questione della
sicurezza, quindi degli esterni.
Président -
La parole à la collègue Certan.
Certan (ALPE) -
Grazie Assessore Farcoz, grazie Assessore
Viérin.
Praticamente - mi permetta, mi consenta una battuta - facciamo
un corso di formazione in itinere in cantiere, che verrà pagato con
una cifra, che non è in effetti assolutamente per un bilancio
regionale, è totalmente irrisoria, però praticamente utilizziamo
questi soldi per fare formazione al personale. Va bene, può essere
una scelta, ecco, cerchiamo di condividere però anche proprio il
contenimento, va bene...è una formazione in itinere. Grazie.
Presidente -
Altri? La parola alla collega Certan.
Certan (ALPE) -
Chiedo una sospensione solo di due minuti
solo per valutare la proposta che l'Assessore ha fatto
sull'emendamento...con tutta la minoranza.
Presidente -
Cinque minuti di sospensione.
Si dà atto che la seduta è sospesa dalle ore 18,39 alle ore
18,48.
Rini (Presidente)
- Colleghi, possiamo riprendere i
lavori? Colleghi, riprendiamo i lavori. Chi intende prendere la
parola? La parola alla collega Certan.
Certan (ALPE)
- Come minoranza, come gruppi di minoranza,
anzi, come forze di minoranza, abbiamo fatto delle valutazioni e le
nostre considerazioni sono queste Assessore: in un momento in cui
ci sono, ad esempio, insegnanti che non riescono più a fare corsi
di formazione, perché non c'è più personale supplente e comunque
sia abbiamo fatto dei tagli dappertutto, riteniamo che potrebbe
essere molto più proficuo valorizzare il personale delle strutture
regionali, dei due dipartimenti dell'Assessorato dei lavori
pubblici e degli studi. Noi quindi intenderemmo mantenere il nostro
emendamento così com'è, anche perché, ripeto, è vero che è una
somma irrisoria, però è, a nostro avviso, un messaggio politico
quello che vogliamo dare, quindi preferiremmo, piuttosto che
continuare ad utilizzare consulenze esterne, valorizzare, perché
personale competente all'interno delle strutture c'è, utilizzare
questo personale in questa commissione. Grazie.
Président
- Merci. A demandé la parole la collègue
Fontana.
Fontana (PD-SIN.VDA)
- Grazie Presidente.
Condivido quanto detto dalla collega Certan sulla questione
delle consulenze, mi sono sempre battuta in quest'aula con diverse
interpellanze che sulle consulenze veramente bisognava fare una
riflessione. Penso ai 500 euro che dà l'USL a quell'esperto per
un'ora, penso ai premi che si danno ai dirigenti, penso a quegli 8
milioni di euro degli archivi, pensate solo con 1 milione di euro
potremmo finanziare il post natale, i trasporti per i nostri
ragazzi, potremmo finanziare una marea di cose, aggiungere anche
sul capitolo del lavoro di cui abbiamo parlato tanto...però
risultati non ne dà... Io penso che questo bilancio non sia come
dice l'Assessore un bilancio innovativo, penso che sia una
fotocopia peggiorativa degli altri bilanci, perché almeno gli altri
anni non si tagliavano i servizi alle famiglie, ai bambini...o
penso anche alle barriere architettoniche, che si può dare anche
qualche soldino in più ai Comuni per aiutare i disabili.
Io mi rivolgo anche a voi colleghi della Stella Alpina:
ricordatevi quello che avete sempre detto: "la famiglia al primo
posto", state dando dimostrazione che non è così, questo mi
dispiace, ma ve lo dovevo dire. Veramente rifletteteci, perché su
questo bilancio non c'è niente di innovativo, ma è tutto
peggiorato, fate una riflessione e finitela con le consulenze
esterne, perché veramente non ne possiamo più!
Presidente
- Altri? Possiamo mettere in votazione
l'emendamento? La parola al collega Viérin.
Viérin L. (UVP)
- Sì, solo per aggiungere qualche
elemento che scaturisce da una riflessione che abbiamo formulato e
che quindi si materializza nel nostro non accoglimento della
proposta di mediazione avanzata dall'Assessore. Avete detto che la
questione di avere questa commissione, al di là del fatto di
crearla, è una questione di commistione fra delle competenze
esterne e delle competenze interne, che possono essere positive da
un punto di vista della crescita anche di chi è...il concetto, che
è anche condivisibile, si ritrova però in una possibilità di
collaborazione fra le professionalità interne e già consulenze che
sono in essere. Sappiamo benissimo che l'Ufficio patrimonio della
Regione in questi ultimi anni ha fatto un'opera di
razionalizzazione di tutte le consulenze che esistevano nei vari
settori, edilizia scolastica, piuttosto che altri settori e c'è
stata una razionalizzazione con - si ricorda collega - la delibera
unica che andava nella direzione di uniformare tutta questa parte.
L'idea allora è che a questo punto, visto che si crea una nuova
commissione, si potrebbe evitare che questa nuova commissione abbia
dei costi aggiuntivi utilizzando già le professionalità che sono
anche esterne dell'Amministrazione, che possono dialogare con la
parte interna, primo ragionamento.
Voi poi dite che c'è la possibilità...anzi si cresce attraverso,
diciamo, queste competenze, che si incontrano, ma io ricordo che la
formazione dei dipendenti, dei dirigenti regionali è un obbligo di
legge e che proprio la formazione in certi settori, come quello
dell'edilizia scolastica per la parte Sovraintendenza, è e va nella
direzione di formare i dipendenti che potrebbero formarsi al di là
delle riunioni con gli esterni attraverso dei corsi ad hoc. Tutto
questo per dire cosa: che questa nuova commissione che dovrà
riunirsi per valutare i nuovi progetti, perché ricordo che questa
commissione si deve riunire per valutare nuovi progetti e ci
chiediamo questi nuovi progetti con che fondi saranno finanziati,
perché anche quelli utilizzati a mutuo, Assessore, sono progetti
che sono già in itinere, che sono già avviati, che sono già stati
pensati: penso alla scuola polmone, piuttosto che ad altre parti.
Ci sembra quindi un po' in contraddizione, ecco, stride un po' con
tutte le cose che ci siamo detti in questi giorni, soprattutto
crediamo che sia uno dei tanti paradossi di questo bilancio, anche
se qualcuno lo ha detto, è una cifra che forse, paragonata agli 8
milioni degli archivi, è una cifra che è irrisoria, ma che è un
messaggio, un messaggio che noi avremmo voluto vedere, quindi, per
ribadire: ben venga l'idea di avere una commissione che va a
supportare la Sovrintendenza, sembra quasi che ci sia una volontà
di mettere sotto tutela la Sovrintendenza, comunque ci sta il
concetto, ma crediamo che si poteva agire in modo diverso. Questo è
uno spunto di riflessione sempre migliorativo, senza polemica, e ci
rivolgiamo ai due Assessori per dire che effettivamente non abbiamo
trovato 300 euro per i ragazzi, per le borse di studio sulle tesi
di interesse regionale, perché, malgrado ciò che ha detto
l'Assessore, quei soldi non sono arrivati - torneremo in Consiglio
con quest'argomento -, non abbiamo trovato quei 300 euro per i
nostri ragazzi che hanno formulato delle tesi di interesse
regionale e oggi troviamo però i fondi per premiare qualcuno che
già è esistente all'interno dell'Amministrazione e quindi poteva
essere tranquillamente risparmiato come spesa per essere destinato
appunto ai nostri giovani e alla loro formazione e a tutto ciò che
riguarda il futuro della Valle d'Aosta. Grazie.
Presidente
- Grazie. Non ci sono altri? Possiamo mettere
in votazione? La votazione sull'emendamento n. 29 è aperta. Avete
votato tutti? Bene possiamo chiudere la votazione.
Presenti: 35
Votanti: 35
Favorevoli: 17
Contrari: 18
Il Consiglio non approva.
Con la bocciatura di quest'emendamento decade l'emendamento n.
30 presentato dalle forze di minoranza.
Sull'articolo 34 ci sono richieste di intervento? Possiamo
metterlo in votazione? Colleghi, la votazione è aperta. Colleghi,
votate. Chiudiamo la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Articolo 35. Possiamo dare lo stesso risultato?
Articolo 36? Stesso risultato.
All'articolo 37 vi è l'emendamento n. 31 presentato dalle forze
di minoranza. C'è qualcuno che vuole illustrarlo? La parola al
collega Donzel.
Donzel (PD-SIN.VDA)
- Con quest'articolo interveniamo su
uno strumento di cui naturalmente si cerca di parlare il meno
possibile, ma che pure è importante, esiste: è l'istituto che
provvede in qualche modo a derogare il vitalizio ai Consiglieri
regionali, quello che noi cerchiamo di fare non è di intervenire
sui diritti acquisiti in passato in modo violento e barbaro, ma di
dare un segnale laddove sia possibile, perché in qualche modo le
risorse siano gestite nel modo più razionale possibile, soprattutto
gli incrementi di questo fondo. Sono dei segnali che, secondo me,
siamo tenuti a dare, prima lo facciamo meglio è, prima che,
diciamo, arrivino spinte più drastiche dal basso, prima che si
creino quelle situazioni di insostenibilità del rapporto fra la
realtà di chi vive fuori da determinate condizioni e chi invece in
qualche modo ha acquisito dei diritti, ma certamente non dei
diritti che possono in qualche modo mettersi in contraddizione con
quella che è la realtà quotidiana che vivono tutti i cittadini. Da
questo punto di vista, in modo pacato e sereno, cerchiamo di far
prendere coscienza ai colleghi della maggioranza che anche su
questi temi dobbiamo provare ad intervenire nelle misure, diciamo,
di contenimento, di razionalizzazione dell'intervento.
Presidente -
Colleghi, su questo tema permettetemi due
parole, anche in seguito all'attività che è stata svolta
all'interno dell'Ufficio di Presidenza, la relazione effettuata
dallo studio attuariale Orrù, che ha provveduto, su mandato
dell'istituto dell'assegno vitalizio, alla verifica delle
valutazioni attuariali al 31 dicembre 2012, relative appunto
all'assegno vitalizio spettante ai Consiglieri regionali in regime
di prestazione definita, ha fatto emergere appunto un disavanzo
tecnico del bilancio. In sede di audizione in Ufficio di Presidenza
della consulente che ha provveduto alla stesura della relazione, è
emersa quindi la necessità di intervenire per ridurre tale
disavanzo, che poi è la
ratio
dell'articolo 37.
L'emendamento presentato dalla minoranza non pone però limiti
temporali alla sospensione dell'adeguamento ISTAT e ciò comporta
dei seri dubbi di legittimità, dubbi che sono stati confermati
dallo studio Orrù nell'occasione appunto di quella audizione, in
quanto si trasformerebbero in una vera e propria soppressione di un
diritto acquisito. Questa quindi è la motivazione.
C'è qualcuno che vuole intervenire su questo? Ha chiesto la
parola il collega Donzel.
Donzel (PD-SIN.VDA)
- La ringrazio Presidente per
quest'approfondimento tecnico...come dire? non voglio lanciare una
polemica su un tema di questo tipo, perché, per quanto ci riguarda,
non è la nostra volontà quella di inasprire la condizione su questo
tema, ma voi capite che ogni giorno i cittadini che incontriamo ci
dicono: "basta con le pensioni d'oro". Io allora non so se queste
sono d'oro, d'argento o di bronzo, però non sono come quelle degli
altri cittadini, per quelle lì, stranamente, si può intervenire e
ridurle, ma allora io...e già questo dibattito fu un acceso
dibattito tecnico fra i giuristi della Regione, che mi accusarono
di essere un sindacalista che non conosceva il valore del contratto
collettivo nazionale di lavoro, "non si possono toccare i diritti
acquisiti dei dirigenti, sono tutelati dal contratto collettivo
nazionale di lavoro" e allora perché non si aumentano gli stipendi
a tutti i dipendenti? Perché si interviene sulle pensioni minime,
togliendogli 1 o 2 euro? Qui non si butta in mezzo alla strada
nessuno, non si vuole impoverire nessuno, si vuole introdurre un
principio per cui non si può andare all'infinito ad implementare un
fondo con imponenti risorse di cui non siamo più in grado di far
fronte con i bilanci attuali. Chi pensò queste cose le pensò, anche
giustamente, in condizioni che voi stessi della maggioranza avete
riconosciuto sin dall'inizio di questo dibattito. Avete detto:
"erano altri tempi, correvano altri momenti storici", quindi non è
un rimprovero a chi venne prima, chi venne prima agì in un contesto
in cui tutto il mondo agiva in una certa direzione. Qui si
raccoglieva ciò che si seminava, no? negli anni '80 con il
tatcherismo, il reaganismo, e arrivava qui la piccola Valle
d'Aosta,
notre Petite Patrie
...non faceva poi tanto popolo
che pensava per conto suo, faceva molto popolo che pensava
prendendo le idee che venivano da fuori...e si costruì un percorso.
Adesso il messaggio che lancia - e lo lancia in maniera molto soft
dal nostro punto di vista - la minoranza, ma in maniera
determinata, è che bisogna farci un pensierino, che non sia
continuamente la cosa che dicono in tutta parte d'Italia e che
riguarda solo chi si trova nelle fasce alte del livello
pensionistico: "non si possono toccare i diritti acquisiti", per
una fascia molto piccola della popolazione però non si possono
toccare i diritti acquisiti, si possono toccare i diritti acquisiti
di tutta la gran parte della popolazione. Allora, in questo senso
il principio di quest'emendamento sfida la
ratio
del diritto
con cui ci ha risposto. Bisogna riflettere su come contenere questa
voragine che ci succhierà da qui in avanti finanziamenti che una
volta erano sostenibili, c'erano centinaia di milioni di avanzo di
bilancio, ci sono stati dei momenti in cui la Regione, prima del
Patto di stabilità non riusciva a spendere i soldi, no? Adesso,
forse, serve un altro pensiero, che non è correre dietro al
populismo, la demagogia di piazza, è un principio matematico. Non
possiamo far prendere tutto a chi è venuto prima sulla base di un
preteso diritto per non lasciar più niente a chi viene dopo, tant'è
che già - lo dico in modo sereno - gli attuali Consiglieri
regionali sanno benissimo di essere entrati, i nuovi entrati in
Consiglio, in un sistema contributivo che è profondamente diverso
dai sistemi vitalizi precedenti, non è quindi un'accusa che rivolgo
ai neo-entrati in Consiglio regionale, c'è già un sistema diverso
per noi, dobbiamo fare un ragionamento di sostenibilità di un
fondo.
Presidente
- Prima di dare la parola al collega Cognetta,
vorrei rassicurarla che credo tutti concordiamo sulla necessità di
esaminare strade percorribili su questo, tant'è che, come Ufficio
di Presidenza, abbiamo deliberato all'unanimità anche una richiesta
allo studio, proprio, Orrù, di studiare ipotesi anche diverse che
siano naturalmente compatibili da un punto di vista legale. La
parola al collega Cognetta.
Cognetta (M5S)
- Sì, solo perché...poi ci pensa Stefano a
dirvi tutto quello che pensiamo, ma soltanto per gestire un attimo
tecnicamente la questione, mentre nel vostro articolo c'è un
trasferimento straordinario di 6 milioni, di cui 1 milione e mezzo
nel 2014, 2 milioni nel 2015 e 2 e mezzo nel 2016, noi proponiamo
sempre 6 milioni di trasferimento, di cui 1 milione nel 2015 e 1
milione nel 2016. Lei poi giustamente dice che non si può non dare
termine all'adeguamento Istat, io proporrei di mettere 10 anni, poi
tra 10 anni vedremo se adeguarli e di 10 anni in 10 anni non glieli
adeguerei mai e così risolviamo, perché poi anche tecnicamente si
possono trovare delle soluzioni leggerissimamente più creative,
perché parliamo sempre di vitalizi, anche perché so per certo che
molte pensioni e molti stipendi non sono rivalutati già da qualche
anno, se non sbaglio...è giusto collega Donzel? Mi sembra quindi
che qui non si voglia fare, al di là di quello che dicono gli
esperti, perché una soluzione anche banale aggiungendo: "guarda,
per 10 anni non ti prendi nulla"...voilà, quindi potremmo risolvere
molto semplicemente. Grazie.
Presidente
- La parola al collega Ferrero.
Ferrero (M5S)
- Una delle prime cose che abbiamo fatto
quando siamo stati nominati è stata quella di andare a chiedere
all'Ufficio di Presidenza come potevamo fare per rinunciare al
vitalizio e ci è stato risposto che in pratica non potevamo
legalmente rinunciare a questo vitalizio. Ovviamente vi anticipiamo
che chiederemo poi, presenteremo una proposta di legge che va in
senso contrario. Andando a vedere poi quelle che effettivamente
erano le spese a carico del bilancio del Consiglio sulla
corresponsione di questi assegni spesso a persone che, oltre a
prendere il vitalizio, prendono la pensione e ricoprono anche
funzioni di dirigenti o di presidenti nelle società partecipate
della Regione, ci siamo accorti...certo, noi stiamo pagando le
pensioni, vitalizi, chiamateli come volete, spropositati a chi c'è
stato prima: ecco perché diventa problematico togliere quei 500
euro e rotti che attualmente automaticamente stiamo versando. La
questione dei diritti acquisiti è una questione che anche a livello
nazionale...sì, state sentendo, state consultando uno studio
legale, però sta traballando, non è più il tempo dei diritti
acquisiti, perché i diritti acquisiti sono acquisiti solo per i
politici, per i cittadini, ahimè, non sono mai acquisiti. Bisogna
stare allora un pochettino attenti, anche qui, con queste
rivalutazioni, la scala mobile è stata sostanzialmente cancellata
per gli stipendi degli impiegati, ma i politici hanno sempre un
paracadute, hanno sempre una corsia preferenziale: ecco qual è il
senso di quest'emendamento, che è un senso comunque limitato,
rispetto a quello che il Movimento Cinque Stelle poi porterà nella
commissione consiliare competente, perché, a nostro avviso, al di
là di una garanzia che va mantenuta minima, questo rappresenta
veramente uno di quegli odiosi privilegi che fanno odiare la casta
e la classe politica in generale e al quale bisognerà per forza
mettere mano. Se si potrà mettere mano anche ai diritti acquisiti,
tanto meglio, noi saremo sicuramente per agire in quella
direzione.
Presidente
- La parola al collega Bertin.
Bertin (ALPE)
- Grazie Presidente.
Come ho detto in precedenza, questo riguarda un sistema nato
negli anni passati e sul quale, a nostro avviso, crediamo che in
qualche modo bisogna intervenire, la proposta dell'emendamento non
avrà effetti devastanti per nessuno di quelli che attualmente
percepiscono questo vitalizio. È un problema anche riguardante...è
una questione di solidarietà rispetto a quanto sta avvenendo anche
rispetto alla crisi, questa era l'idea con la quale noi avevamo
elaborato quest'emendamento. C'è una questione tecnica per
inserirsi un limite temporale, lo possiamo anche fare, ma, al di là
di questo, chiediamo che la questione in generale, da un punto di
vista politico, debba essere affrontata prima o poi...il più presto
possibile e risolta. Noi, non in riferimento a quest'aspetto ma in
riferimento all'istituto, abbiamo già avanzato una proposta di
superamento dell'istituto in generale, ma è una questione che
comunque va affrontata presto. Grazie.
Presidente
- Altri? Non ci sono altre richieste. Possiamo
mettere in votazione l'emendamento n. 31 presentato dalle forze di
minoranza. La votazione è aperta. Colleghi, votate. Chiudiamo la
votazione.
Presenti: 35
Votanti: 35
Favorevoli: 17
Contrari: 18
Il Consiglio non approva.
Articolo 37. Ci sono richieste? Possiamo metterlo in votazione?
Apriamo la votazione. Votate colleghi. Chiudiamo la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Vi è ora l'emendamento n. 3 dell'Assessore Baccega, che
introduce l'articolo 37bis. Lo dà per letto, Assessore? Possiamo
metterlo in votazione? Ci sono richieste di intervento? Apriamo la
votazione. Possiamo chiudere la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Articolo 38. Possiamo dare lo stesso risultato? Stesso
risultato.
Articolo 39? Stesso risultato.
Passiamo all'esame degli allegati. Qualcuno vuole prendere la
parola sull'emendamento n. 32 all'allegato A? La parola al collega
Gerandin.
Gerandin (UVP)
- Merci Madame la Présidente.
Ci tengo, ecco, ad illustrare questo nostro emendamento, perché
è chiaramente collegato al discorso del reperimento di risorse per
quello che riguarda il discorso del post natale. Ci tengo a
chiarire perché probabilmente c'è stato qualche malinteso, ecco,
nel senso che qualcuno ha voluto strumentalizzare la cosa, dicendo:
"ma, voi proponete di mettere risorse in più al post natale, ai
bimbi e togliete agli anziani". Noi volevamo fare un po' di
chiarezza, ecco, in materia di risorse messe a disposizione per gli
anziani. Noi, a seguito anche dell'impostazione che avete voluto
dare e che mi pare sia stata quella di dire: conteniamo il più
possibile, o comunque razionalizziamo quelle che sono le risorse,
cerchiamo di contenere i sacrifici un po' per tutti. Ebbene, sul
discorso degli anziani si sono usati due pesi e due misure, è
corretto che la cosa si sappia, nel senso che, per il discorso
degli anziani - mi riferisco chiaramente al funzionamento delle
microcomunità, il territorio e l'assistenza domiciliare -, si è
deciso di tagliare del 13,5 percento. Ora, noi riteniamo che in un
momento difficile i sacrifici debbano essere per tutti uguali,
invece noi abbiamo un settore particolare che gode di una fiscalità
del tutto diversa, perché è un settore nel quale noi avevamo
chiesto di reperire queste risorse, chiarisco meglio qual è questo
settore. È un settore che percepisce il trasferimento delle quote
capitarie esattamente come succede per il territorio, per le micro
che abbiamo, che comunemente conosciamo, ma è un settore che, oltre
a percepire queste risorse, ha un bonus, un extra e, contrariamente
al principio che è stato introdotto per quello che riguarda le
micro del territorio, nelle quali chiediamo la quota capitaria,
cerca di gestire bene, sennò la differenza rimane in carico
all'ente, qua è diverso: qua si è deciso che...con una legge del 23
dicembre 2004 si è istituito un settore che gode di quest'immunità,
nel senso che percepisce le quote capitarie e in più gli danno, a
consuntivo, il 30 percento del bilancio. È un settore che è entrato
in difficoltà, che poi con legge regionale, dicevo, n. 34 del 2004
è stato definito ente pubblico e, malgrado questo, è entrato in
grande difficoltà dal punto di vista gestionale. Ora, non entrerò
nel merito della gestione, perché noi avremo il Consiglio di
amministrazione del J.B. Festaz in audizione la prossima settimana
in commissione, per cui non voglio entrare nel merito gestionale.
Entro solo in...motivando perché noi ritenevamo che era possibile,
eventualmente, fare certi sacrifici.
Vengo a lei, Assessore, quando nel suo intervento mi ha chiesto
dove sono...adesso le spiego dove ero e dove sono...da adesso in
avanti i miei interventi saranno riferiti a dove ero e dove sono.
Allora, io ero presente quando, a seguito di queste difficoltà, a
seguito di una serie di problematiche sulle quali non voglio
entrare nel merito, entrerò poi, tanto sarà una puntata...sarà un
discorso a puntate, ho solo 5 minuti, per cui non posso annoiarvi
tanto...le dicevo che ero presente in una riunione in quanto
rappresentante del CELVA, perché ad un certo punto questo è
rientrato nel bilancio di finanza locale. Si è cercato di fare il
possibile, ecco, per mettere le cose a posto, regolarizzare il
personale che rischiava di perdere il posto di lavoro, si sono
fatti corsi di riqualifica, si è introdotto il concetto che anche
per il J.B. Festaz vale il rimborso sulle assenze, malgrado questo,
permane il 30 percento. Si è firmato un verbale con le
organizzazioni sindacali in data 6 luglio 2011 nel quale c'era una
serie, diciamo, di compiti che ognuno doveva adempiere, tra cui la
riqualificazione...
Presidente
- Vuole il secondo intervento?
Gerandin (UVP)
- ...sì, va bene. Le dicevo: abbiamo messo
in piedi quest'accordo e tra le varie cose c'era scritto in
quest'accordo di esternalizzare, entro il 31 dicembre 2011, i
servizi di cucina, lavanderia e pulizia. Alla data della
sottoscrizione di quest'accordo il personale era di 104 unità, di
cui 14 infermiere, perché bisogna essere corretti nella cosa
rispetto al territorio, questi si pagano il servizio
infermieristico, per cui questo è l'accordo. C'è un
passaggio...nella legge si dice che il Consiglio di amministrazione
tutti gli anni delibera la pianta organica, ma la Giunta la
autorizza. Nella delibera di Giunta regionale, la n. 819 del 2103,
questo personale, a parità di posti letto, è lievitato da 104 a
148. L'esternalizzazione delle cucine...ora tenete conto...sto
parlando di 70 posti per quello che riguarda il servizio legato
all'assistenza degli anziani, più tre convenzioni di cui parlerò in
seguito. Le dicevo che, a fronte di un obbligo e di una
sottoscrizione di un accordo sindacale tra le parti, dove era
presente Regione, CELVA e Consiglio permanente, che prevedeva
l'esternalizzazione perché aveva dei costi folli, bene, ci troviamo
otto persone in cucina, di cui un cuoco, due lavapiatti e cinque
aiuto cuochi, non entro nel merito del resto. Le dicevo che questa
struttura ha tre convenzioni: una col Comune di Aosta per il centro
diurno, una con l'ASL per l'alzheimer e una con l'ASL Uap, che non
sono a carico di queste finanze. Un breve passaggio su come veniva
assunto questo personale: personale co.co.co. in base a colloqui
effettuati dal Direttore assistito da un collaboratore interno
esperto in materia, ente pubblico, parlo di ente
pubblico...personale interinale, esaminando i curricula trasmessi
dall'agenzia interinale e in base a colloqui effettuati con le
medesime modalità di cui sopra.
Ora io dico: a fronte di un taglio come questo, vi pare
improponibile la nostra proposta in cui chiedevamo di tagliare il
10 percento rispetto al 13,5 percento che tagliavamo sugli altri
metodi assistenziali? E lei lo sa che è così la situazione, lei ne
è cosciente, lei ne è a conoscenza, è inutile che si nasconda, lei
ne è a conoscenza! Anche quando era a Roma, lei questa parte l'ha
continuata a seguire, per cui questi sprechi lei li sapeva, li ha
condivisi! Si è giocato a punto e banco con il Presidente chi
doveva essere nominato direttore al posto di Ferrari? Perché
avevate due visioni diverse, le dico in tutta sincerità: sono
contento che abbia vinto lei, perché conosco la persona che è...il
resto lei doveva mettersi una mano sulla coscienza, tagliare questi
sprechi, sennò veramente tutte le volte che lei parlerà in aula di
sprechi io le ricorderò dove sono gli sprechi, perché io c'ero.
Presidente
- Grazie collega Gerandin. Altri? La parola
all'Assessore Fosson.
Fosson (UV)
- Grazie Presidente.
No, guardi, io sono affezionato al Festaz perché ho fatto 13
anni lì in amministrazione, in consiglio di amministrazione ed è
uno dei pochi posti dove non c'era il gettone di presenza, come
continua a non esserci adesso. Le cose che lei mi dice in parte le
avevo sentite dire, ed in parte no; quello che posso dire - l'ho
già detto l'altro giorno nel mio intervento - è che il Festaz è in
una situazione particolare atipica, sostenuta da una legge, che
prevede all'articolo 12:
"per la gestione dei servizi
socio-assistenziali, la Regione assicura all'azienda un
finanziamento annuale definito sulla base del sistema di
finanziamento delle strutture per anziani gestite dagli Enti
locali. All'azienda è inoltre concesso un contributo annuale non
superiore al 30 percento dei costi di esercizio risultanti dal
bilancio..."
, eccetera, e questa è sicuramente un'anomalia,
l'altra anomalia è quella della legge del 2003 e i problemi
sindacali che avevamo avuto, che avevo già citato anche qui, che,
essendo un ente privato, ha comunque un contratto pubblico e,
rispetto al Père Laurent, modifica le quote.
Quello che posso dire è che è iniziato al Festaz un percorso
nuovo, sono molto contento che...
(interruzione di un Consigliere, fuori microfono)
...come?
(nuova interruzione di un Consigliere, fuori
microfono)
Un'azienda pubblica di servizi alla persona, è un Ente con una
gestione che in Italia ha un contratto privatistico, invece da noi
ha un contratto del comparto anche se applicato in un'azienda
pubblica dei servizi alla persona.
(nuova interruzione di un Consigliere, fuori
microfono)
...dipendente dal Ministero, è vero, certo...comunque la sintesi
di questo è che, rispetto ad altre strutture private, per esempio,
il Père Laurent, il costo del personale è molto maggiore. Quello
che dico è che - ne parlavo col Presidente questa mattina -
chiaramente qui bisogna procedere ad una revisione di legge, anche
perché non ritengo giusto che ci sia un consiglio di
amministrazione del Festaz volontaristico, che non abbia non solo
il gettone di presenza, ma neanche una copertura assicurativa.
Quello che posso assicurare, appunto, è che bisognerà provvedere ad
una revisione del testo di legge, perché il J.B. Festaz è un caso
atipico, anomalo. Quando siamo arrivati qui ci siamo trovati di
fronte a problemi causati da un periodo di vacatio e un periodo di
consiglio di amministrazione in dimissione, eccetera e vogliamo
iniziare un percorso diverso.
Presidente
- Altri? Nessuno? Possiamo mettere in
votazione l'emendamento? La parola al collega Bertschy.
Bertschy (UVP)
- Sì, il confronto non va fatto che con le
microcomunità sul territorio, oggi le due entità vanno paragonate,
salvo il fatto che c'è, da un lato, un servizio sanitario
ricompreso nell'azienda e, dall'altro, invece è tutto sociale, nel
suo complesso. Come si fa a dire quindi che, da un lato, si può
tagliare il 13 percento, tra l'altro, con difficoltà gestionali,
territoriali di tutt'altro livello, perché qui siamo in centro di
Aosta, in una situazione privilegiata, vicino all'ospedale, abbiamo
invece microcomunità che debbono agire in situazioni molto
differenti in termini proprio di assistenza e di gestione dei
servizi e di lontananza di questi servizi da semplicemente la
gestione delle cose più dirette. A noi quindi sembrava un taglio
che stava assolutamente nella possibilità di poter recuperare con
delle scelte gestionali delle risorse...non mettevano i muri di
cemento, mettevano per garantire a dei giovani, e quindi
continuiamo a parlare di famiglie, alcune opportunità in più. Il
fatto di non aver neanche valutato quanto poteva essere questo
taglio, perché le proposte...l'Assessore Viérin ci ha fatto una
proposta poco fa su una cifra di 19.000 euro, qui su una cifra così
importante non c'è stata neanche la volontà di dire: il 9, l'8, il
7, l'11, il 7 e mezzo. C'è stato allora un rifiuto a discutere del
tema, è questo che in qualche maniera ci mette in condizioni di
dire: che cosa non si vuole discutere di questa faccenda? Nessuno
allora vuole tagliare da una parte, la coperta è questa, per
scoprire un'altra parte, ma, rispetto ad un'organizzazione che
sappiamo che può essere riferita a degli standard che lei stesso
sta definendo, che noi sappiamo, avendoli analizzati, che sono da
riportare ad una realtà che è differente da quella che si sta
vivendo, ecco, le chiederei, come le abbiamo chiesto ieri, di
valutare con più attenzione le proposte, anche di aprire un
confronto che preceda, ecco, queste discussioni in aula, perché
erano risorse che non avrebbero fatto altro che dare un po' di
ossigeno a posizioni che sappiamo essere estremamente in
difficoltà. Ecco, poi sulla famiglia alla fine di questo dibattito
nell'intervento finale avremo poi ancora modo di dire qualcosa.
Président
- La parole à la collègue Certan.
Certan (ALPE)
- Sì, grazie Presidente.
Noi, come gruppo Alpe, insieme a tutta la minoranza abbiamo
richiesto l'audizione di tutto il cda e, come ha già sottolineato
il collega Gerandin, siamo contenti di poter audire la prossima
settimana il cda e che quindi ci sia stata quest'apertura della V
Commissione proprio in segno anche forse...come dire? di una presa
di coscienza proprio dell'andare verso la trasparenza e la
collaborazione, quindi questo senz'altro può essere, come ha detto
lei, un inizio di un nuovo percorso. Noi ce lo auguriamo perché
direi che su quest'azienda finora c'è da stendere un velo
pietoso.
Il collega Gerandin ha fatto alcuni passaggi, potremmo andare a
vedere, ad esempio...l'abbiamo approfondito con una mozione
nell'ultimo Consiglio sull'affidamento di consulenze esterne per
l'elaborazione degli stipendi dei dipendenti, ad esempio, che nel
2008, 2009, 2010, 2011 erano di 28.000 euro, ad esempio, e poi
magicamente nel 2012 qualcosa è successo e c'è stata...si è aperto
qualcosa...
(interruzione di alcuni Consiglieri, fuori microfono)
Presidente
- Sospendo i lavori del Consiglio.
Si dà atto che la seduta è sospesa dalle ore 19,38 alle ore
19,41.
Rini (Presidente)
- Colleghi, possiamo riprendere i
nostri lavori. Ridarei la parola alla collega Certan. Se vuole
riiniziare dall'inizio, ripartiamo col tempo iniziale. Prego
collega Certan.
Certan (ALPE)
- Sì, avevamo valutato
positivamente...avevo fatto una valutazione positiva riguardo
all'audizione che ci sarà la prossima settimana di una delegazione
del cda insieme al Presidente del J.B. Festaz proprio perché
quest'audizione potrà andare anche verso una richiesta di
trasparenza e di maggiori dettagli che la minoranza da diverso
tempo sta richiedendo...nel sunto e in modo concretissimo il
messaggio che con quest'emendamento noi volevamo dare l'ha
sintetizzato Gerandin dicendo come ci sono stati tagli in altri
ambiti anche, diciamo, dell'assistenza agli anziani, del 13
percento, ad esempio, ecco, noi chiedevamo in modo limitato,
capendo anche tutte le esigenze, tutto quello che lei comunque ci
ha esposto...però chiedevamo un 10 percento, che era comunque una
riduzione limitata e comunque inferiore a quella che è avvenuta in
tutte le altre microcomunità, ad esempio, o comunque per tutti i
servizi agli anziani.
Avevo detto ed ero su questo passaggio: non le addebitiamo delle
colpe che lei non ha, però vorremmo essere molto chiari con lei.
Finora sul passato, ho detto, dobbiamo davvero stendere un velo
pietoso, perché ci sono dei documenti, dei verbali - questi
richiesti e quindi posso personalmente assumermi la responsabilità
di quello che dico - che...come dire? non tornano e che spesso
evidenziano veramente una gestione un po' leggera e dico un po'
leggera e mi fermo lì mettendo dentro questo termine tutto. Allora,
lei dice che nel prosieguo è previsto, o comunque vorrebbe
andare...vorreste andare come Governo verso una revisione della
legge...su alcune cose che lei ci ha esposto potremmo anche essere
d'accordo, però credo che un segnale potrebbe davvero anche venire
adesso. Allora un nuovo percorso è iniziato e noi non vogliamo
sicuramente andare a fare processi alle intenzioni, soprattutto,
come anche l'ha ricordato il collega Gerandin, c'è un nuovo
Direttore, una nuova Direttrice, che molti di noi conoscono
personalmente e non abbiamo motivo per credere che questo
rinnovamento e nuovo percorso non sia davvero iniziato, quindi ben
venga questa volontà. Certo è che con quest'emendamento noi
vorremmo veramente condividere con voi una volontà ancora più
ferma: quella di trattare in modo equo tutti i diversi settori e
soprattutto quel...come dire? settore come l'ha definito lei ieri,
che, insieme all'infanzia, è comunque un settore molto delicato ed
importante, quindi non creare degli anziani di serie A e degli
anziani di serie B, ma dare veramente un'idea di voler lavorare
proprio verso un...
(interruzione del Consigliere Perron, fuori
microfono)
...non è chiaro? Un qualcosa di più equo? Non è chiaro per il
collega Perron, ma credo che l'Assessore abbia capito benissimo.
Grazie.
Président
- Merci. Il y a quelqu'un d'autre? La parole au
collègue Donzel.
Donzel (PD-SIN.VDA)
- Brevissimo, solo perché non appaia
surreale una discussione in cui a critiche precise, puntuali, e
anche molto forti che vengono dai banchi dell'opposizione nel caso
delle critiche mosse dal collega Gerandin, io ho sentito che un
timido cinguettio dell'Assessore Fosson, che notoriamente invece
reagisce piuttosto piccato quando si sente di avere ragione su
alcuni temi, ma certo bisognerebbe essere dei maghi della finanza
creativa, come siete diventati in questo bilancio, per spiegare
come sia possibile che, mentre dappertutto nel pubblico taglio, in
un ente pubblico c'è un aumento. Basta giustificarlo, spiegarne le
ragioni, bisogna venire qui e dire: "per questo e questo
motivo...", siccome è un ente dove c'è stata una pessima gestione,
dove siamo arrivati anche a cacciare via un dirigente...non è certo
responsabilità dei dipendenti, anzi loro si lamentavano, ma nessuno
vedeva, nessuno sentiva, giustamente adesso premiamo queste realtà
e altrove, dove ogni sforzo è stato fatto per mantenere un certo
servizio, lì "i tagli, il Governo nazionale, il Patto di
stabilità...", è un po' surreale e capisco la difficoltà e
l'imbarazzo...come dire? speriamo che
"passi 'a nuttata"
(traduzione letterale dal dialetto romano: "passi la nottata"),
speriamo di andare avanti, speriamo che prima o poi si voti anche
questa cosa qui e ce ne andiamo via...ce ne andiamo via senza
averci capito nulla, senza aver capito qual era il progetto della
maggioranza rispetto agli anziani, che cosa si voleva mettere in
campo e questa strategia da macchia di leopardo, un po' qua un po'
là, una strategia che una volta si basava su numeri fermi, un
bilancio fatto di numeri, mi ricordo ai primi interventi in questo
Consiglio regionale si rispondeva con numeri, dove c'è un'altra
realtà così in Italia? Dove c'è un altro posto così? Adesso si
risponde a colpi di ideologia: "vogliamo bene agli anziani",
"vogliamo bene ai bambini più piccoli", però tagliamo, ma non in
modo equo e uguale dappertutto, ci sono le eccezioni, le piccole
nicchie di potere, i piccoli protettorati, no? Allora se ti capita
di essere nel protettorato dell'Assessore X, quello che si occupa
dell'autostrada, lì i suoi amici, le sue lobby, se ti capita di
essere in un altro...scusate, ma questo sistema è quello che noi
vogliamo cambiare radicalmente. L'emendamento quindi è il simbolo
della volontà di dire: basta con le vostre nicchie, basta con
quello che riesce a far modificare la leggina per gli artigiani
tradizionali, perché quella è la piccola sua...l'altro fa la
modifica perché ognuno poi ci ha il suo piccolo orticello e da
domani, sabato e domenica, se la chiudiamo qui stasera, ogni
Assessore va dai suoi e gli dice: "a voi vi ho salvato il vostro
pezzettino", ma voi dovete portarci il bilancio della Regione,
l'interesse collettivo, l'interesse generale e per farlo non si
possono più avere queste nicchie di potere, queste nicchie di
favoritismo, questi luoghi dove uno dice: "quello è il luogo dove
sono riuscito a blindare, a non toccare nulla"! Quello è quello che
abbiamo cercato vanamente di cambiare in questo bilancio, perché
serve proprio un'altra impostazione che se in alcuni pezzi siamo
riusciti ad infilarci e a metterci una pezza, qui non si poteva
rattoppare questa rete completamente bucata e che fa acqua da tutte
le parti!
Presidente
- La parola alla collega Certan.
Certan (ALPE)
- Scusi, prima ho interrotto un discorso a
metà e, proprio per non lasciare questo discorso sospeso, parlavamo
di...parlavo di consulenze per l'elaborazione degli stipendi della
casa di riposo e facevo questa riflessione che comunque avevo già
esposto in aula e avevamo già esposto con una mozione che nel
2008-2009-2010 e 2011, il costo era annuale, era di 28 mila euro,
che si è drasticamente ridotto...drasticamente no, ma che si è
leggermente ridotto, ma tutto d'un colpo nel momento in cui è stata
aperta attraverso una garetta fra non più solo, diciamo, una
trattativa privata e un'assegnazione diretta, ma attraverso una
gara fra diverse ditte, ecco. Credo che anche questi siano proprio
degli indicatori chiari, chiarissimi che delle economie e delle
riduzioni sono possibili senza ridurre alcun servizio, perché se la
cosa avviene in modo fisiologico solo perché, invece di continuare
ad invitare sempre la stessa ditta, se ne invitano tre e la
riduzione è già del quasi 10 percento, immediata, senza ridurre i
servizi, vuol dire che ulteriori riduzioni delle risorse pubbliche
si possono fare senza andare a penalizzare il servizio. Per i
prossimi...questo lo dico anche proprio per mettere un piccolo
mattoncino di partenza, no? Il primo mattoncino per una nuova
via...visto che ripartiamo, come ha detto lei, con un percorso
nuovo, questo può essere un primo mattoncino. Quello che chiediamo
come minoranza per tutte le società partecipate può valere anche
per quest'azienda.
Président
- La parole au collègue Fabbri.
Fabbri (UVP)
- Merci Madame.
Io semplicemente vorrei dire che, quando avremo approvato questa
legge con questo tipo di finanziamento, uscendo di qua sarà molto
difficile spiegare come mai a qualcuno sì e a qualcuno no. Dovrebbe
essere veramente una cosa, come diceva il collega, limpida,
dovremmo poter dire a tutti nello stesso modo, questa credo che
dovrebbe essere la linea di principio che ci deve guidare. La
collega Certan è entrata nel merito anche di alcune metodologie di
conduzione che possono portare a queste economie, quindi al
risanamento dell'azienda, ecco, forse è ora di finirla con il
ripianamento dei debiti, responsabilizzare le gestioni e nelle
pieghe del bilancio trovare quello che non si trova più in fondo
come risanamento. Dobbiamo uscire da questa mentalità, dobbiamo
dare questo messaggio e così forse riusciremo anche a dare un input
alla nostra economia fatta di assistenzialismo e di ripianamento a
piè di pagina. Grazie.
Presidente
- Grazie. Ci sono altri? Possiamo mettere in
votazione l'emendamento n. 32 all'allegato A? Prima la parola al
collega Viérin.
Viérin L. (UVP)
- Grazie Presidente.
Qualche collega l'ha anticipato: noi aspettiamo qualche risposta
dall'Assessore Fosson, sinceramente, quindi io aspettavo per
intervenire, se l'Assessore invece ha delle risposte da dare...
(interruzione dell'Assessore Fosson, fuori microfono)
...no, allora il mio intervento sta andando nella direzione
giusta, mi ero illuso un attimo di aver percepito male il silenzio
dell'Assessore, pensando che volesse intervenire a seguito del
secondo giro di interventi, anche perché dai diversi interventi dei
colleghi sono state riscontrate delle mancate risposte, quindi noi
crediamo che un minimo di correttezza nei confronti di chi ha
sollevato dei dubbi e delle perplessità meriti almeno qualche
approfondimento. In realtà, questo sottende ad un aspetto ben
preciso e il collega Fabbri ha iniziato ad introdurlo: è che qui
non c'è la possibilità di dare risposte se non che sono state fatte
delle scelte ben precise e che ci sono dei settori e soprattutto
all'interno di un certo settore ci sono delle scelte che fanno oggi
ritrovare delle situazioni di serie A e delle situazioni di serie
B. Al di là di tutti i settori che sono stati citati, che sono
sacrificati da questa legge di bilancio e i due settori cardine che
nel suo Assessorato si ritrovano, cioè gli asili-nido e gli
anziani, sono sacrificati, ma, se ci fosse una logica di
razionalizzazione come voi avete enunciato nei vostri interventi e
nella filosofia di bilancio, forse noi li contesteremmo, ma
ritroveremmo nella contestazione e nella direzione sbagliata che
voi state intraprendendo comunque una certa logica e qui la logica
non c'è, perché - ed è stato ricordato bene - ci sono certe misure
che aumentano, altre che vengono diminuite. Noi quindi veramente
non ci riteniamo soddisfatti dal tentativo di risposta che è
arrivato e noi crediamo che effettivamente sarà molto difficile per
la politica riuscire a far capire, seppure con un bilancio ridotto,
questi paradossi, paradossi che continuano e, scorrendo i vari
Assessorati attraverso i nostri emendamenti, ci siamo resi conto
che in tutti gli Assessorati esistono ancora dei rivoli di
paradossi ed è questo che noi contestiamo, perché dove noi abbiamo
cercato di fare delle proposte queste sono andate nella direzione
giusta, anche e soprattutto quando voi non ci avete pensato. È
facile dopo venire qui e dire: "ma sì, accettiamo quest'emendamento
sotto i colpi delle opposizioni e degli interventi, perché, sì, ci
avevamo già pensato anche noi, però alla fine non avevamo formulato
questa questione in questi termini, alla fine l'accettiamo", dopo
che invece nei primi interventi questo non veniva accettato. Oggi
noi quindi vorremmo veramente sentire intanto se quest'idea è
l'idea di tutti, di tutto il Governo, o se, Assessore Fosson, lei è
stato relegato nell'angolo a gestire questa cosa, a gestire questa
vicenda come una sua cosa personale, una sua scelta personale che è
inserita in questi equilibri politici di cui qualcuno parlava. Noi
non ci riteniamo soddisfatti e questa non è che una delle ulteriori
dimostrazioni di come voi il bilancio lo avete gestito attraverso
dei cittadini che oggi diventano di serie A e quelli di serie B, ma
soprattutto a vostro piacimento e non nell'interesse della
comunità. Diventa quindi, al di là delle nostre sensibilità, molto
difficile percepire quella
bonne
direction
che voi
avete invocato già in campagna elettorale e che spesso si ritrova;
questa, secondo noi, non solo non è la
bonne direction
, ma è
una
direction
che mortifica la dignità delle persone, perché
il suo Assessorato, assieme a quello dell'Istruzione e della
cultura, soprattutto parte istruzione, è quello più delicato perché
va ad incidere sulla vita delle persone, sull'esistenza più che
vita delle persone...e quindi questi paradossi mortificano
veramente la dignità e l'esistenza delle persone che voi avete
l'onere e la responsabilità di gestire e soprattutto oggi noi ci
aspettavamo da lei veramente di più, soprattutto a seguito del suo
intervento che andava nella direzione di cambiare il sistema. Se
lei intende cambiare il sistema così, sicuramente noi non ci
saremo.
Président
- Merci. La parole au collègue Guichardaz.
Guichardaz (PD-SIN.VDA)
- Due contributi. Ho sentito che
l'Assessore, probabilmente distrattamente, ha detto che il J.B
Festaz è un ente privato, il J.B Festaz è un ente pubblico, è
un'azienda regionale, è un ente pubblico istituito con una legge
regionale del 2004 e la norma dice:
"la Casa di riposo J.B
Festaz, trasformata in azienda pubblica di servizi alla
persona...di seguito denominata azienda, è ente pubblico, dotato di
autonomia statutaria, patrimoniale, contabile, finanziaria e
gestionale"
. Tra l'altro, tutte le volte che si parla del J.B
Festaz sia nel corso della mia precedente attività, sia in questo,
diciamo, consesso, continuo a sentire degli accenni ai contratti
che sono troppo cari, al fatto...allora esiste una legge regionale,
che è stata votata, che istituisce in relazione, diciamo, alla
tipologia di attività di ente pubblico, un contratto di
riferimento, che è il contratto del comparto unico, e demanda
all'ARRS la possibilità...anzi richiede all'ARRS di applicarsi per
definire un contratto, diciamo, specifico e, fino al momento in cui
questo contratto non è istituito, vale il contratto del comparto
unico, esiste la norma che salvaguarda i trattamenti economici in
essere attraverso assegni
ad personam
non
riassorbibili...cioè non riesco a capire come mai tutte le volte
quando si deve giustificare un regime, diciamo, di spesa, e si
devono giustificare dei bilanci, si deve sempre andare ad
intercettare il problema personale, il problema dei contratti del
personale. Qua evidentemente il problema non è del personale,
perché, quando è stata fatta la legge che ha trasformato il J.B.
Festaz da ex IPAB mi sembra - adesso non ricordo qual era la
qualificazione - in ente pubblico, si sono fatte tutte le
valutazioni relative al personale, poi che nel frattempo si siano
assunti dipendenti attraverso altre forme, si sia ricorso a dei
contratti diversi, a delle assunzioni fatte attraverso agenzie
interinali o attraverso dei contratti diversi da quelli in uso, da
quelli, diciamo, individuati attraverso la norma questo è un
problema che ricade nella gestione e nella valutazione.
Quando sento, tra l'altro, che questo è un ente dove, è vero, i
consigli di amministrazione sono a titolo gratuito, salvo il
rimborso spese, ma un ente, un consiglio di amministrazione di
filantropi, io ci posso anche credere, perché qualcuno all'interno
del consiglio di amministrazione lo conosco, però anche qua vige la
logica all'interno del consiglio di amministrazione della nomina
politica. Il consiglio di amministrazione è votato per tre
componenti dalla Giunta regionale, altri componenti dal Comune di
Aosta per mantenere, diciamo, quella tipologia precedente, cioè di
entità religiosa, due componenti sono nominati dalla Diocesi, ma i
componenti nominati dalla politica non sono certo messi lì solo ed
esclusivamente per competenza e sulla base di chi sa quali
valutazioni, probabilmente aderiscono a degli indirizzi, ad una
linea politica che è la linea della Giunta, poi se la Giunta è
sufficientemente, diciamo, avanzata e sufficientemente così elevata
nel definire persone che invece vanno solo nella direzione della
buona amministrazione, io sono contento, questo è da
considerare.
Per favore quindi Assessore quando...anche la sua affermazione
secondo la quale i consiglieri di amministrazione non sono coperti
da assicurazione...la legge è chiara, dice:
"il consiglio di
amministrazione può decidere di stipulare un'assicurazione contro i
rischi connessi all'amministrazione"
. Se quest'assicurazione
non è stata stipulata, io credo che all'interno del budget
complessivo probabilmente il denaro per poter aprire una
polizza...perché è dovuta, visto che lo fanno a titolo gratuito, mi
sembra più che evidente per quale motivo la gente continua a farlo
gratuitamente assumendosi i rischi dell'amministrazione...magari
senza avere in ritorno nulla, viste le vicende ultime di cui tutti
sappiamo e di cui abbiamo fatto anche una seduta a scatola chiusa,
una seduta segreta. Secondo me, bisognerebbe anche ridefinire un
pochino i parametri, se c'è da pagarli io questo non lo so, però la
prego di essere preciso quando definisce gli ambiti di sua
competenza, la legge è chiara, la legge dice alcune cose.
Presidente -
Altri? Non ci sono altre richieste? Possiamo
procedere alla votazione dell'emendamento n. 32 all'allegato A? La
votazione è aperta. Votate colleghi. Non va di nuovo, votiamo per
alzata di mano. Chi è favorevole? I favorevoli sono 17. Chi si
astiene? Nessuno. Chi è contrario? I contrari sono 18. Il Consiglio
non approva.
Passiamo adesso all'allegato A. Ci sono richieste di intervento?
Possiamo mettere in votazione? La votazione è palese come prima,
chi è favorevole? I favorevoli sono 18. Chi si astiene? Chi è
contrario? I contrari sono 17. Il Consiglio approva.
Possiamo dare lo stesso risultato sull'allegato B? Stesso
risultato.
Allegato C? Stesso risultato.
Colleghi, prima di passare alla votazione della legge nel suo
complesso, passiamo alle dichiarazioni di voto. Chi intende
prendere la parola? Nessuno vuole prendere la parola? Stanno
aggiustando le postazioni. Ha la parola il collega Bertschy, per
mozione d'ordine.
Bertschy (UVP) -
Dopo tre giorni di...ho perso il
tempo...cinque giorni, mi riferivo agli ultimi tre di discussioni e
di approfondimenti portati dalla minoranza, di sentire, se
possibile, una voce della maggioranza, altrimenti chiederemo una
sospensione per rifocillarci e ripartire, ecco.
Presidente -
La parola al collega Perron.
Perron (UV) -
Cari colleghi, Presidenti, Union
Valdôtaine, Stella Alpina e Fédération la scorsa primavera hanno
avanzato una proposta politica chiedendo alla Valle d'Aosta il
consenso per poter continuare a governare. Di misura questo
consenso ci è stato affidato e la nostra proposta sulla quale
abbiamo ottenuto la fiducia è stata ed è una proposta all'insegna
della continuità, di un progetto politico che vede le forze
autonomiste ormai ridotte a due governare da tempo questa Regione.
Voglio dire sin da subito che, nonostante i cinque anni di grande
difficoltà trascorsi da questa comunità, questa proposta politica
nel tempo ha garantito e garantisce governabilità e stabilità alla
Valle d'Aosta. Certamente la parola "crisi", che è la parola che è
stata forse più evocata in questa settimana di dibattito, ha
toccato pesantemente le economie occidentali e ha toccato
pesantemente anche la Valle d'Aosta, e la tocca tuttora. Io credo
di poter dire la verità dicendo che questa comunità alla crisi ha
reagito con forza e noi oggi ci presentiamo in aula con un atto
concreto dando degli indirizzi e non soltanto finanziari, ma anche
di scelte economiche molto chiare. Noi oggi mettiamo in campo, nero
su bianco, la proposta per la quale siamo stati chiamati a
governare. Il bilancio è l'atto e il documento con il quale anche
politicamente, non solo dal punto di vista amministrativo, si
misura una proposta politica. Noi oggi traduciamo questa proposta
politica in proposta concreta, la traduciamo in scelte, in quelli
che sono i settori vari della vita dei valdostani. È il momento
delle scelte, per cui noi ci presentiamo a quest'appuntamento con
un sano realismo, coscienti e chiediamo alla comunità valdostana di
essere coscienti con noi che le risorse sono drasticamente
diminuite, che la capacità della Regione autonoma Valle d'Aosta di
intervenire si è drasticamente ridotta rispetto al passato e questo
obbliga certamente a rivedere il nostro modello.
Io francamente non ho condiviso, né capito certi interventi
durante questa settimana di dibattito che hanno dipinto l'insieme
di questa nostra comunità come quasi una comunità da terzo mondo.
Certamente questo non corrisponde a verità, è una visione
assolutamente non condivisibile, come allo stesso modo non è
condivisibile, collega Cognetta, questa visione catastrofica, quasi
disastrosa, di prospettiva. Io penso che questo non faccia bene
alla Valle d'Aosta nel suo insieme. Non voglio essere su questo
passaggio equivocato, perché comprendiamo fino in fondo, in modo
molto puntuale e preciso, quelle che sono le difficoltà del mondo
del lavoro, quelle che sono le difficoltà delle imprese, delle
professioni, dei vari settori economici, ma io penso di poter dire
la verità dicendo che il modello che nel tempo abbiamo costruito di
Valle d'Aosta è un modello che nel tempo ha tenuto, ha garantito a
questa Regione la possibilità di svilupparsi, di crescere anche per
la capacità che la Regione ha avuto nel tempo di intervenire.
Ci presentiamo a quest'appuntamento, direi, con un senso di
responsabilità che ho ritrovato essere un senso di responsabilità
condiviso all'interno del Consiglio, seppur con delle visioni
legittime e diverse, coscienti tutti all'interno delle forze
politiche del grande momento di difficoltà. È un bilancio sobrio,
all'insegna della continuità, all'insegna delle scelte e del lavoro
fatto negli anni scorsi che certamente non disconosciamo, né
rinneghiamo, ma che confermiamo. Il bilancio è il momento in cui
una proposta politica fonda la sua prospettiva e si ritrova un
punto forte nella proposta che noi abbiamo avanzato. Il punto forte
è certamente - lo diceva anche il collega La Torre, che ringrazio -
la difesa della nostra autonomia. Nella relazione del relatore
ritroviamo da una parte una fotografia molto chiara, molto lucida
dell'esistente, ma al tempo stesso un interrogativo politico di
quella che deve essere la prospettiva politica della Valle d'Aosta.
Vedete, io penso che questo sia il punto cardine di questo
bilancio, il punto cardine da un punto di vista politico, perché
credo che la difesa della nostra autonomia passa soprattutto
attraverso la salvaguardia del nostro particolarismo. Altrimenti se
non avessimo in comune questa convinzione, saremmo soltanto una
cellula anonima nell'enormità dell'Europa e la nostra difesa della
nostra autonomia è anche culturale e passa attraverso ciò che
abbiamo cercato di fare in questo mezzo secolo di governo,
l'assunzione della responsabilità, giorno dopo giorno, dimostrando
non soltanto capacità, ma volontà di voler governare, di voler
imprimere a questa comunità le scelte migliori, le scelte più
opportune, le scelte che riteniamo più adatte al futuro dei nostri
giovani.
Ci presentiamo...ed è un aspetto che voglio sottolineare...
(brusìo in aula)
...e lo facciamo con una sottolineatura negativa, il rapporto
con lo Stato. Questo voglio dirlo perché il ragionamento che è
stato fatto in quest'aula in questa settimana un po' banalizzando,
di "al lupo, al lupo" nei confronti dello Stato è un ragionamento
che personalmente non condivido, perché, vedete, il rapporto con lo
Stato è una cosa seria e noi siamo qui ad interrogarci, potremmo
farlo lungamente sul rapporto che abbiamo avuto nel tempo con lo
Stato, di ciò che siamo stati o non stati capaci di fare nei vari
passaggi di tipo politico. Io non lo so, senza andare troppo
lontano, se sia stato particolarmente bravo il Senatore Zeller o
altri, io ricordo altri passaggi di tipo parlamentare dove in
qualche modo, pur avendo firmato degli accordi molto precisi e
potendo contare in un momento politico particolare...dove la nostra
Regione determinava l'esistenza di un Governo, ed era l'epoca del
"Governo Prodi", nulla o quasi nulla di politico è arrivato a
questa Regione. Allora dico questo per dire che i giudizi sul
trascorso, sull'attività dei Parlamentari possono essere di diversa
natura, io penso che la verità invece sia un'altra: è che, se nel
tempo la Regione ha potuto essere un esempio di particolarismo, ciò
lo si deve all'azione, alla sensibilità che nel tempo una cultura
autonomistica esistente in questa regione ha portato avanti, non
adagiandosi da una parte come dall'altra a delle visioni politiche
di tipo nazionale, che si ricordano della Valle d'Aosta soltanto
nei momenti della campagna elettorale e poi puntualmente la
dimentica quando si tratta di cercare un interlocutore nello Stato
anche di tipo politico. Anzi dirò di più: se oggi c'è qualcuno che
è in grado di garantirci dei rapporti di tipo politico più forti di
quello che noi siamo in grado di avanzare, colleghi, noi lo
riconosceremo politicamente e gli saremo certamente grati. Noi oggi
sottolineiamo però con forza l'atteggiamento di uno Stato che non
vede mai nelle autonomie speciali un modello di efficacia e di
efficienza, non vede e non riconosce nelle Regioni e nei Comuni
virtuosi una prerogativa, per cui viene da chiedersi se è
legittimo, Presidente, amministrare in modo serio, con oculatezza,
per essere poi messi sullo stesso piano di quelle Regioni che,
invece, i bilanci, ad esempio, in campo sanitario quasi non li
consegnano e per cui chiedono a piè di lista il rimborso dello
Stato, tanto poi c'è qualcuno che ci pensa.
Noi vediamo nello Stato un interlocutore che non rispetta gli
impegni, noi non siamo così, dal nostro punto di vista, gli
impegni, anche di tipo politico, si mantengono fino in fondo, anzi
noi oggi denunciamo ancora una volta una campagna di aggressione
contro le speciali e non lo diciamo con una logica di "al lupo al
lupo", lo diciamo con serietà, nel senso che noi dallo Stato
vorremmo soltanto avere e ritrovare un interlocutore che ci potesse
parlare, che ci potesse rispondere quando chiediamo di avere delle
risposte sui nostri rapporti anche di tipo finanziario con la
capitale italiana.
Io avrei molte cose da dire, ma il tempo non me lo consente, per
cui volevo fare una panoramica anche sugli argomenti, non è
possibile, credo di poter dire la verità dicendo che è una proposta
- e termino Presidente - realistica, che tiene conto di una
situazione che è cambiata e sta cambiando radicalmente. Da lunedì
lo yuan - non so se l'ho pronunciato correttamente -, cioè la
moneta cinese, è la seconda moneta al mondo superando l'euro nelle
trattative commerciali essendo di poco dietro al dollaro. L'altro
giorno su
La Stampa
c'era un articolo che diceva che in
Valle d'Aosta ogni anno il numero delle imprese cinesi raddoppia da
un anno all'altro. Questo per dire che anche la nostra Regione è
chiamata radicalmente a pensare, a ripensare la sua politica in un
periodo di enormi e drastici cambiamenti. Il bilancio guarda allo
sviluppo della Valle d'Aosta, è un buon documento contabile, per il
quale io non credo meritino di essere avanzate le critiche che
abbiamo sentito, è un documento che contiene delle valutazioni
ponderate sulle scelte e sui settori della vita economica della
Valle d'Aosta.
Termino dicendo che se c'è una cosa, Presidente, che questa
settimana il confronto e il dibattito hanno dimostrato, in modo
particolare nella giornata di ieri e oggi quando abbiamo esaminato
gli emendamenti della minoranza, è che se si vuole e quando si
vuole, il dialogo è possibile. Quando si antepongono gli interessi
della Valle d'Aosta ai propri ragionamenti politici, quando si
antepone il bene della Valle d'Aosta a logiche di movimento e di
partito, addirittura di schieramento, la strada del dialogo, la
strada dell'intesa, come ci hanno chiesto tutte le forze che in
qualche modo abbiamo audito nella commissione, è una strada che è
possibile praticare.
Noi, come Union Valdôtaine, annunciamo il voto favorevole del
nostro gruppo e, sempre pensando al bene della Valle d'Aosta,
sempre guardando al futuro e non al passato, diciamo che occorrerà
lavorare per il futuro, per un confronto, per un dialogo maggiore
sia all'interno della maggioranza, sia, per quel che ci riguarda,
anche con le forze di opposizione. Grazie colleghi.
Presidente -
Grazie collega Perron. Altri? La parola al
collega Donzel.
Donzel (PD-SIN.VDA) -
Grazie Presidente.
Cercherò di intervenire, spesso la passionalità di questo
dibattito di questi giorni mi ha portato ad avere dei toni accesi,
ma vorrei chiarire che non ho nessuna rancorosità, non ho certo la
rancorosità che compare sempre negli interventi della maggioranza e
io capisco che le brucia, collega Perron, di aver perso un'elezione
a candidato della Valle d'Aosta per le elezioni politiche, ma non
se la prenda con quelli che hanno avuto il consenso popolare e bene
hanno svolto il loro lavoro a Roma, tant'è che adesso i bimodali ve
li comprate coi soldi di quei Parlamentari che lei ha il coraggio
di denigrare in quest'aula, mentre meritano rispetto per il lavoro
che hanno fatto, né mi farò prendere dal rancore rispetto alle
lezioni di "valdostanità" che continua a regalarmi il collega La
Torre, non prenderò...anche tra l'altro, adesso in questo momento
assente dall'aula, ma sentirà la registrazione, non ho problemi per
quello che dico, non prendo lezioni di "valdostanità" dal collega
La Torre, che continua ad invocare in piazza tutti i santi giorni i
valdostani, che hanno di meglio da fare che ascoltare le sue
trombate sull'autonomia, perché hanno da lavorare, hanno da mandare
i figli a scuola, da fare delle cose serie, piuttosto che andar
dietro alle sue strombazzate. I valdostani che rappresentiamo noi
hanno avuto in passato il coraggio, tutto il gruppo PD-Sinistra
Valle d'Aosta rappresenta quei valdostani che sono saliti sulle
nostre montagne per difendere l'autonomia con il coraggio della
loro vita, noi, ho sempre detto, siamo indegni rappresentanti in
quest'aula, perché non ci vuole granché coraggio per fare le
sparate che fa il collega La Torre sull'autonomia e, fra l'altro,
noi siamo sempre di quella parte che rivendica che si può essere
valdostani e di sinistra con orgoglio e non, come ha fatto lui, che
ne ha cambiate di giacche in questi anni, tradendo la grande madre
del socialismo, che ci ispira sempre nei nostri interventi.
Non mi limiterò all'ideologia che ho sentito pervadere
quest'aula in questi giorni, ma andrò ai problemi. Il bilancio
regionale, la finanziaria regionale doveva rispondere al problema
numero uno della Valle d'Aosta: il problema della disoccupazione e
del lavoro, il problema che ha fatto sì che in questi anni abbiamo
visto gente buttata in mezzo alla strada, buttata fuori dai
cantieri forestali, imprese che chiudono, serrande che calano,
aziende agricole che scompaiono, questi sono dati oggettivi, ci
voleva una risposta, ebbene, questa finanziaria non dà quella
risposta, non dà la risposta alla parola "lavoro".
L'altra questione: la parola "equità"...è equa questa
finanziaria? L'abbiamo visto in questi giorni, c'è una
distribuzione di denaro che neanche voi sapete bene, neanche i
colleghi della maggioranza hanno capito dove vanno questi soldi, di
qua e di là, una confusione nella gestione delle risposte sugli
emendamenti proposti dalla minoranza, stato confusionale che ha
portato
Deo gratias
la minoranza, l'opposizione, tutta
unita, a conseguire importanti risultati, come ottenere il tetto
dei compensi ai manager e il taglio delle loro indennità, del 40
percento, eccedenti ai 60 mila euro, un recupero importantissimo di
fondi, 20 milioni di euro per le domande accolte, ma bloccate, con
la vostra azione che ha bloccato, diciamo, le domande delle leggi
di settore, siamo riusciti a recuperare poi tutti insieme, abbiamo
votato su questa strada...importante anche il fondo per il salario
aggiuntivo ai lavoratori dell'USL. Collega Perron, voglio
ricordarle che questo dialogo non è stato un buon dialogo, non è
stato fatto con metodo, ma contro il metodo, siete arrivati
all'ultimo istante in aula sotto la pressione dell'opposizione per
votare quegli emendamenti, dovevate farlo in commissione, quando
noi questi problemi...quando le categorie venivano in commissione a
porvi questi problemi! Questo vostro dialogo non lo accettiamo, è
un dialogo raffazzonato, all'ultimo istante, un dialogo che non
rispetta il metodo, i sindacati a porte chiuse, blindati dentro
quest'aula ve l'hanno ripetuto, avete umiliato il patto per lo
sviluppo! Non è solo con l'opposizione che non dialogate in modo
corretto, anche con le categorie, le chiamate all'ultimo minuto, le
chiamate all'ultimo istante a discutere delle questioni importanti.
La legge finanziaria, che doveva tracciare in questo momento,
oggettivamente difficile per la Valle d'Aosta, in cui anche noi
abbiamo denunciato i pesanti tagli che arrivano alla Valle d'Aosta,
a tutte le Regioni italiane, perché c'è, e l'abbiamo dichiarato,
una politica che è neo-centralista, a livello nazionale...non ci
convince, questo lo dichiaro in questi giorni in interviste che
trovate sul sito di Civati, quindi potete vedere che non sono cose
che dico qui in sordina, nel Consiglio regionale, lo dico
pubblicamente: a livello nazionale bisogna rilanciare una seria
politica federalista, quella che non è stata portata avanti negli
anni passati e in cui la Valle d'Aosta può giocare un ruolo
importante, perché ha alle spalle una storia di autonomia, che ci
consente di dire la nostra in tutto questo.
Questa legge finanziaria, che doveva tracciare un percorso
netto, chiaro rispetto alle risposte da dare allo sviluppo non lo
fa, perché voi avete fatto degli elenchi lunghissimi di leggi che
avete bloccato, sospeso, cioè voi siete riusciti nel momento in cui
bisogna dare slancio, dare l'input al mondo imprenditoriale
valdostano, a sospendere tutto, a fermare il mondo e a dire: "state
tutti col fiato sospeso, poi si vedrà". La parola d'ordine di
questo Consiglio della maggioranza è stata "rimodulazione", ma non
una rimodulazione che voi dovevate presentare in quest'aula oggi
per votare la finanziaria, una rimodulazione che scopriremo cammin
facendo e che abbiamo cercato, laddove abbiamo potuto, di dire:
"però la Giunta si presenti in commissione, vogliamo previo parere
della commissione competente, cioè vogliamo cercare di riportare
centralità al Consiglio regionale". Sull'argomento più importante,
cioè le partecipate regionali, dove c'è ancora una quantità
importante di denaro gestibile da dare, diciamo, a fare da motore
allo sviluppo della Valle d'Aosta, noi questo denaro che abbiamo
chiesto di poter essere indirizzato qui nell'aula del Consiglio
regionale, siete riusciti a votare ancora contro, le partecipate
continuano con il loro percorso e ci avete dato la soluzione del
"ne parleremo in commissione", cioè, in un momento di emergenza da
voi tutti riconosciuto, voi siete ancora per parlarne in
commissione.
Le contraddizioni poi, le contraddizioni evidenti e palesi,
mentre quest'opposizione formata da quattro gruppi eterogenei si è
organizzata in modo coerente, ha condotto una battaglia su tutti i
punti del bilancio, non si può notare, invece, che da parte della
maggioranza ci siano affermazioni contradditorie dall'Assessore
Baccega, che parla di un nuovo bilancio, di una nuova via che viene
tracciata al Capogruppo della maggioranza Ego Perron, che oggi ci
dice: "bilancio della continuità" e mettetevi d'accordo prima di
fare gli interventi, parlatevi prima! L'abbiamo visto nella
confusione anche tra Assessorati, non c'è un lavoro di squadra, non
c'è quello sforzo che si deve fare per cambiare.
Da ultimo, ma non per ultimo, anzi forse per prima la
mistificazione che c'è stata in quest'aula di tutto quello che è il
rischio in cui incorreremo sul personale regionale, si è parlato di
non riassunzione di precari. Io amo chiamare questa cosa, come ho
fatto con gli operai forestali, la non riassunzione dei precari a
cui era stata promessa la stabilizzazione si chiama licenziamento e
voi non avete il coraggio di pronunciare questa parola, volete
compiere quest'atto in silenzio.
Chiudo su un concetto fondamentale: avete tagliato anche
sull'istruzione, l'avete fatto in modo non ancora chiaro, lo
scopriremo naturalmente nei prossimi giorni e su questo vorrei
citare una battuta che un giovane scrittore ha indirizzato
all'Assessore Farcoz, che era ad una premiazione di un bellissimo
premio che viene fatto in Valle d'Aosta:
L'écrivain de la
Tour
. Siccome l'Assessore Farcoz ha fatto un intervento molto
corretto dicendo:
"purtroppo dobbiamo intervenire anche sulla
cultura, la difenderemo in ogni modo, ma la cultura costa"
,
questo giovane scrittore al momento del premio ha ringraziato
tutti, eccetera, si è rivolto all'Assessore e ha detto:
"la
cultura costa, caro Assessore, ma l'ignoranza costa molto di
più"
e per questo bocceremo questo bilancio.
Président
- Merci. La parole au collègue La Torre.
La Torre (UV) -
Grazie Presidente. Pochi secondi per
fatto personale, però credo che sia comprensibile...veramente pochi
secondi.
Consigliere Donzel, ci differenziano tante cose, una cosa tra
tutte più di altre lo stile, perché se lei voleva confrontarsi con
me, poteva farlo durante il dibattito, io sono troppo rispettoso
delle dichiarazioni di voto per prendere del tempo adesso per
risponderle per le rime, avremo occasione. Grazie.
Presidente -
La parola al
Consigliere Donzel,
per?
Donzel (PD-SIN.VDA) -
Fatto personale. L'Assessore si
rivolge a me come scorretto per non avergli risposto a modo e a
tempo adeguato. Allora, Assessore...scusi, non è più
Assessore...tutte le volte che si rivolge nei confronti del Partito
Democratico come partito che non ha a cuore la Valle d'Aosta,
allora, ripeto: non prendo lezioni di valdostanità da Leonardo La
Torre!
Presidente
- Altri? La parola al collega Ferrero.
Ferrero (M5S)
- Grazie Presidente.
Sostanzialmente voglio dare qualche chiarimento molto rapido. Da
parte del Movimento Cinque Stelle e da parte del mio collega
Cognetta non c'è, rispetto alla Valle d'Aosta, nessuna visione da
terzo mondo, ci sono delle risorse, delle professionalità che caso
mai sono ingabbiate in un sistema politico tribale e feudale, una
specie di democrazia sospesa che fa della gestione dei posti di
lavoro, delle risorse economiche...la violenza che è stata
perpetrata sul nostro territorio con centraline, cementificazioni
selvagge a favore dei soliti noti, ecco, è questo a cui noi ci
riferivamo quando parlavamo di terzo mondo. Un'autonomia che non è
difesa da qualcuno che se l'è presa, se l'è messa in tasca e pensa
di spenderla da qui all'eternità. Un'autonomia che a Roma
sinceramente non è mai stata fatta valere come si deve in nome di
quel
ni droite, ni gauche, mais pleines les poches
che ha
caratterizzato la gestione degli ultimi 30 anni dei rapporti con
Roma ladrona, per quattro soldi, quando invece bisognava chiedere
effettivamente e pretendere competenze, maggiori competenze, che
avrebbero potuto, messe nelle mani di persone all'altezza, di
persone che effettivamente fossero scelte con criteri di
meritocrazia...ed ecco che la Valle d'Aosta avrebbe potuto avere
quella crescita, quello sviluppo e effettivamente anche
quell'
atout
in questo periodo che le avrebbe consentito di
superare la crisi in maniera disinvolta.
È un bilancio di continuità, è stato definito così dai vostri
rappresentanti...sì, è un bilancio di continuità con un passato, un
trait d'union
che doveva essere spezzato, ma che
evidentemente è stato, invece, frenato da quella specie di
conservatorismo che vediamo a livello valdostano come a livello
romano, i tempi però stanno cambiando e la cosa grave è che voi non
vi rendete conto di questo cambiamento. La mancanza di efficacia di
questo bilancio sul lavoro e sulla difficoltà del mondo produttivo
è evidente, piccoli rappezzi qua e là, che non consentiranno alla
Valle d'Aosta di uscire dalla crisi, anche perché la Valle,
ricordiamocelo bene, sente sempre con un pochettino di ritardo
l'onda lunga delle crisi che arrivano dall'Italia. La crisi si
ferma nel Canavese e poi arriva gradatamente sino ad Aosta, quindi
non illudiamoci, non ci saranno riprese, ma evidentemente la
situazione è destinata a diventare più critica e noi purtroppo...e
voi con questo bilancio non avete fornito uno strumento adeguato di
difesa alla nostra Regione. Conseguentemente il nostro giudizio
complessivo, al di là dell'eccezione che conferma la regola, sulla
quale abbiamo trovato una linea di incontro, è decisamente
negativo, questo non è il nostro bilancio, questo è il vostro
bilancio e quindi non lo voteremo.
Président
- Merci. D'autres? La parole au collègue
Borrello.
Borrello (SA)
- Grazie Presidente.
Colleghe, colleghi, dopo un'accesa, ma proficua discussione,
quest'Assemblea si avvicina al voto di questo provvedimento, che
rappresenta la vita amministrativa della nostra Regione e, come
abbiamo già visto, ci obbligherà a ripensare in modo diverso al
nostro futuro. È un bilancio caratterizzato da crisi economica,
incertezze, dalla preoccupazione legata alla mancanza di crescita e
il ritardo della ripresa sia a livello internazionale che a livello
nazionale e ovviamente anche a livello locale. Siamo tutti
consapevoli che è finito il tempo delle risorse infinite, ce ne
siamo accorti noi, se ne sono accorti anche i cittadini. Questo è
un bilancio di tagli imposti ed obbligatori, lo dice l'analisi dei
numeri, l'analisi delle disponibilità, ovviamente è un bilancio di
sacrifici, è un bilancio in negativo. In questo contesto si è
cercato di produrre un documento finanziario secondo la nostra
visione, secondo la visione del Governo regionale, che, come già
anticipato in sede di dibattito generale, non pretende la vostra
totale condivisione e ci tengo a dirlo proprio per il rispetto che
abbiamo delle vostre posizioni e dell'idea di bilancio che ci avete
proposto con l'inserimento degli emendamenti che abbiamo appena
trattato e in parte sono stati condivisi con il voto, in altri casi
sono stati condivisi nei principi ed ovviamente in alcuni casi
questi emendamenti non sono stati condivisi, ovviamente sempre nel
rispetto dei ruoli. Alla luce di quanto analizzato, siamo di fronte
ad una manovra che sconta le conseguenze derivanti da una pluralità
di fattori. I tagli sono stati analizzati nel dettaglio durante
questo dibattito, non mi soffermo oltre, ma credo che in un quadro
come quello che stiamo vivendo si possa ancora contare su un
bilancio che, proprio perché è stato redatto in questo momento di
crisi, si rivela coerente ed in linea con il periodo ed in grado di
ammortizzare ed attutire ancora una volta gli effetti e gli impatti
negativi della crisi.
Per non ripetermi, ma anche per andare a contestualizzare il
momento che stiamo vivendo, citerò quello che è il primo intervento
che, come Stella Alpina, abbiamo fatto in questa XIV legislatura.
Lo faccio perché voglio testimoniare come già nel mese di luglio
eravamo consapevoli del momento che stavamo vivendo e per bocca del
Consigliere anziano, il collega Marco Viérin, abbiamo detto alcune
cose, le leggerò proprio perché mi sembra opportuno metterle
nuovamente in evidenza:
"in questa nuova legislatura ho
percepito un clima poco sereno, direi un'atmosfera piena di
rancori, di personalismi, di insofferenze, un clima che certamente
non giova al lavoro che siamo chiamati a fare soprattutto in questo
momento di grave crisi generale e dove i programmi che le
coalizioni hanno presentato sono molto simili, parecchi di voi
l'hanno già detto. Credo che sarebbe bene essere molto chiari con i
cittadini per non creare false aspettative, dobbiamo dire che non
si potranno risolvere tutti i problemi, perché nessuno ha la
bacchetta magica, né la maggioranza, né l'opposizione...
Voglio fare due appunti su una cosa che non ho sentito da
nessuno. Il modello dell'Europa burocratica, tecnocrate proposta in
questi ultimi anni dagli Stati membri è stato bocciato dai fatti...
Abbiamo delle diversità di costo abnormi su questi aspetti sia per
l'impresa, sia per la famiglia, sia per il cittadino e ancora oggi
su questi temi, che sono alla base di una concorrenza leale di
mercato, tutto tace, non si vuole fare una vera Europa dei
popoli
...
Penso che tutti vogliamo guardare alla sostanza,
credo che gran parte di noi voglia essere equilibrata nelle scelte
e credo che gran parte di noi voglia avere momenti di ascolto per
riscoprire il valore dello stare insieme, che è fondamentale per
cercare di uscire meglio da questa crisi..."
.
Ho voluto citare e non ripetere questo tipo di ragionamento
andando ad evidenziare l'attualità del nostro primo intervento in
questa sede consiliare. Da troppo tempo sia in Italia che in Valle
d'Aosta la cultura dei "no" preventivi e ideologici ha impedito
alla politica di lavorare in sinergia. Il campanilismo politico ha
troppe volte limitato l'analisi serena e coerente delle esigenze
dei cittadini e quindi ha troppo spesso impedito il dibattito
propositivo per il bene anche della Valle d'Aosta. Il nostro
auspicio è in una collaborazione reciproca all'insegna
dell'interesse comune della nostra comunità dobbiamo mettere
insieme la capacità di tutto il Consiglio, come abbiamo iniziato a
fare con il dibattito sulle partecipate, ovviamente con
l'espressione del voto favorevole in merito al tetto degli
emolumenti, e con anche la contestuale disponibilità a trattare
nella competente commissione di altri temi che sono stati prodotti
all'interno dei vostri emendamenti. Io direi anche di individuare
ulteriori temi sui quali far convergere le sinergie di tutto il
Consiglio, faccio degli esempi, che sono già in atto: la riforma
degli Enti locali, i rapporti con lo Stato e, ovviamente, con
l'Europa, fondamentali in un contesto di crisi come quello che
stiamo vivendo e la riforma sulla legge elettorale, che è
necessaria soprattutto in virtù dei disegni di legge che sono in
fase di analisi a livello di commissioni consiliari.
In questo momento particolare sia dal punto di vista economico e
politico, siamo consapevoli che bisogna assumersi delle
responsabilità, anche con decisioni e posizioni che ad oggi nessuno
può prevedere. Questo bilancio è il primo di questa legislatura e
lo si sostiene, anche se già da domani ritengo sia necessario un
continuo confronto e un maggiore coinvolgimento, anche perché,
proprio per la particolare situazione economica che stiamo vivendo,
dobbiamo responsabilizzarci e condividere tutto il Consiglio, la
politica si deve far carico di come si potrà perseguire e
proseguire un percorso che possa raggiungere al meglio i livelli
possibili per i cittadini valdostani. Il cammino della Stella
Alpina sarà rivolto soprattutto in questa direzione e quindi, a
nome del gruppo consiliare che rappresento, dico che voteremo a
favore di questo bilancio, che ovviamente è un atto fondamentale
affinché si possa proseguire con l'attività amministrativa
necessaria anche per affrontare questi momenti di crisi.
Grazie.
Presidente
- Grazie. Altri? Chi intende prendere la
parola? La parola al collega Chatrian.
Chatrian (ALPE) -
Grazie Presidente.
Nessun rancore, colleghi, ma tanto senso di responsabilità. Al
quinto giorno di dibattito abbiamo raggiunto la totale certezza che
questa finanziaria, così come era stata disegnata da questa
maggioranza, era ed è purtroppo, lo è ancora in gran parte, un
documento sterile privo di speranza e soprattutto privo di
prospettive; la vostra finanziaria è la sintesi della vostra
insipienza e dimostra che vi siete arresi, che non avete neanche
più l'energia per cercare di immaginare un futuro per la nostra
Regione. Cinque giorni in cui è apparso in modo eclatante che i
quattro gruppi di opposizione, al contrario di voi, hanno una
visione chiara per il futuro della Valle d'Aosta e soprattutto
hanno dimostrato di essere in grado di dare sostanza alle loro
idee, noi non abbiamo solo una visione certa per il futuro, abbiamo
anche le energie e la voglia di fare, l'abbiamo dimostrato in
questi cinque giorni di essere propulsivi, propositivi che a voi
manca ormai completamente...in questi giorni vi abbiamo costretti a
venirci a rimorchio. Le nostre proposte non sono fatte a casaccio,
non solo erano credibili, erano anche costruite bene tecnicamente e
compatibili con le esigenze finanziarie. Erano totalmente costruite
bene e di buon senso che avete dovuto
obtorto collo
modificare la vostra proposta iniziale, siete stati costretti per
non perdere la faccia ad allocare una parte dei soldi che spettano
ai numerosi aventi diritti: artigiani, imprese, agricoltori,
cittadini che hanno già investito nelle loro attività e per i quali
nulla, nulla era stato previsto nel vostro testo! Siete stati
obbligati dal nostro
pressing
e forse dal timore della
pubblica opinione, ripeto: dal timore della pubblica opinione, ad
inserire un tetto massimo agli stipendi dei manager delle
partecipate e una forte riduzione dei compensi degli
amministratori. Da soli non ci sareste arrivati, per voi era già
tutto scritto, era già tutto deciso, del resto vi sarete detti, e
qui parlo soprattutto ai Consiglieri colleghi di maggioranza:
"perché affaticarsi a perdere tempo, a studiare, a documentarsi, ad
incontrarsi, ad ascoltare la gente quando è semplice delegare al
capo la scelta" e il capo aveva già scelto: aveva scelto di non
liquidare più i contributi, aveva scelto di continuare a pagare
profumatamente i cosiddetti "manager", aveva già scelto di non
ridurre le indennità, aveva già scelto di non ridurre i dirigenti,
aveva già scelto di non condividere con nessuno i suoi giocattoli,
anzi giocattolini preferiti: le società partecipate e
controllate.
Nonostante i numerosi
assist
che vi abbiamo offerto,
purtroppo, non avete voluto cogliere l'attimo, ci spiace, dispiace
non per noi, ci spiace per i valdostani, ci spiace per la Valle
d'Aosta, cari colleghi. Non avete saputo per una volta uscire dagli
abiti che vi siete cuciti addosso, nonostante la concretezza e la
bontà delle nostre proposte, lo dico, avete deciso di alzare
ulteriormente il muro di cemento che vi separa da noi e dal mondo
reale però, rinunciando anche al ruolo che spetta agli eletti dal
popolo, in democrazia si decide collegialmente, voi invece lasciate
tutto in mano ad una sola persona. Questa finanziaria rimane solo
vostra, noi non saremo vostri complici, non vogliamo essere
corresponsabili della definitiva condanna a morte dell'autonomia
dei nostri Comuni, ridotti con questa finanziaria al ruolo di pro
loco, con buona pace dei tanto sbandierati principi, abbiamo
sentito, audito di sussidiarietà, di federalismo, che amate citare
a sproposito...da un lato, vi lamentate del comportamento dello
Stato italiano e, dall'altro, vi comportate in modo analogo nei
confronti degli Enti locali regionali,
même chose
. Non
vogliamo essere corresponsabili di un sistema in cui una persona
sola decide come devono operare decine di società a partecipazione
regionale, ne detta gli indirizzi strategici e ne sceglie i suoi
manager.
Noi chiedevamo una cosa: che fosse il Consiglio regionale a
dettare le strategie e gli indirizzi, a vigilare sui comportamenti
dei consigli di amministrazione, a dare gli obiettivi e a
controllare l'operato dei manager. I tempi sono maturi per
cambiare, per dare trasparenza, per imporre pratiche virtuose a
garanzia del denaro pubblico dei cittadini. La vostra scelta invece
è stata un'altra: avete scelto di non cambiare, il Capogruppo
dell'Union Valdôtaine ha detto: "continuità", avete scelto di non
cambiare, di rimanere indietro rispetto ad altre Regioni e anche
rispetto allo Stato, invece di essere faro, avete preferito
rimanere fanalini di coda. Regioni a statuto ordinario come il
Veneto hanno già approvato un testo in commissione che andrà in
aula entro fine dicembre, che imporrà alle società controllate di
reclutare il personale solo una volta acquisito il nulla osta dalla
sua Giunta regionale e solo nel rispetto delle procedure stabilite
dal decreto legislativo 2001/165, cioè il Testo unico sul pubblico
impiego. Viva la trasparenza e viva l'evidenza pubblica! Non avete
voluto...e qui il rammarico, ci spiace parecchio, come gruppo ALPE,
aprire il vostro orizzonte...o forse l'argomento non vi
toccava...ad un nuovo approccio al sostegno alle persone in
difficoltà, istituendo, come avevamo proposto noi, un unico fondo
straordinario e un unico fondo nuovo per l'occupazione e lo
sviluppo. Queste erano altre proposte messe sul tavolo nero su
bianco con relativa copertura finanziaria, avete preferito
continuare a distribuire briciole, illudere la gente che qualcosa
sarà dato, mantenendo l'impostazione vecchia, spezzettata
indubbiamente, come abbiamo ben capito nelle risposte disarticolate
tra i vari Assessorati e Assessori. Non sono sufficienti le misure
da voi inserite sul discorso della disoccupazione, la
disoccupazione in Valle, soprattutto quella giovanile è alle
stelle, sotto i 25 anni 1 su 4 in Valle d'Aosta non ha un posto di
lavoro. Purtroppo è stata un'altra occasione persa, cinque giorni
di confronto, cinque giorni di dibattito e questo è il risultato
che andrete a votare!
Ho ripreso solo alcune delle proposte che abbiamo formulato come
gruppi dell'opposizione, proposte che abbiamo scritto nell'ultimo
mese e mezzo con l'intento di dare concretezza, ma anche speranza e
vi dico, colleghi di maggioranza, scritto a più mani, scritto a più
interventi, scritto a seguito di tantissimi incontri per mettere
sul tavolo una proposta, una controproposta con 32 emendamenti a
firma dei 17 Consiglieri, da un mese e mezzo...con la speranza che
forse non tutto è perso, come si sente dire ormai sempre più spesso
tra la gente, che anche in politica ci può essere qualcuno che
pensa al bene degli altri e non solo alla propria comoda, piccola o
grande poltrona.
A nostro avviso, è una nostra opinione, una nostra
considerazione, non avete avuto coraggio, tant'è vero che ho
ascoltato attentamente i due interventi, parlate esclusivamente di
continuità. Con il voto a questa finanziaria vi accingete, cari
colleghi, a dare un ennesimo via libera all'uomo solo al comando,
figura anacronistica ormai superata dalla storia, superata dalla
moderna ed elastica mentalità che si sta sviluppando nelle società
più evolute, invece di evolvere grazie a voi, la Valle d'Aosta si
ripiega su sé stessa. Cari colleghi, a nome di tutto il gruppo
ALPE, dico che noi non vogliamo esservi complici e bocceremo questa
vostra - che rimarrà vostra - finanziaria. Grazie.
Président -
Merci collègue Chatrian. Il y a encore
quelqu'un en déclaration d'intention?
La parola al collega Bertschy.
Bertschy (UVP) -
Grazie Presidente.
Inizio questo discorso, chiamiamolo di intervento conclusivo,
ringraziando innanzitutto le persone che ci hanno seguito qui e da
casa. Credo che questo Consiglio regionale anche in questo senso
sia stato un momento di cambiamento. È grande l'attenzione verso la
politica in questo momento in Valle d'Aosta, è grande l'attenzione
verso tecnologie nuove e quello che facciamo, diciamo, in questa
sala sta riempiendo di democrazia, comunque, le case della gente e
c'è discussione intorno a quello che le scelte che compiamo
porteranno nel futuro. Ringrazio anche tutto il personale che in
questi giorni ci ha seguito, credo che questi cinque giorni siano
stati faticosi per noi, ma siano stati faticosi soprattutto per
loro. Crediamo di aver compiuto un buon lavoro e li ringraziamo per
l'attenzione che ci hanno dato e ringraziamo anche quelli che hanno
lavorato intorno a noi, soprattutto tutti quelli che qua sopra,
l'Ufficio stampa, hanno fatto sì che, oltre alla comunicazione, a
casa sia arrivata anche tutta quella possibilità...che le ore
tarde, le ore del giorno ci hanno dato di lavorare. Grazie a tutti
quindi.
Lavorare ad un bilancio è tracciare il futuro di un anno, di tre
anni, lavorare ad un bilancio è fare soprattutto dei passi in
avanti. Noi abbiamo portato, come gruppo UVP, come gruppi di
opposizione, un'attenzione già alle fasi preparatorie di questo
bilancio. Il metodo: abbiamo chiesto cose che non sono mai state
chieste fino ad oggi, abbiamo chiesto dati che non sono mai stati
dati fino ad oggi, abbiamo chiesto soprattutto che da quest'anno il
confronto politico si basi sulle scelte e non più su quello che non
si sa e, su quello che non si sa, continueremo a chiedere. La
politica non si deve confrontare senza sapere il merito della
discussione, la politica si deve confrontare sulle cose da decidere
e quindi la nostra battaglia sarà in questo senso, la nostra
volontà sarà di confrontarci politicamente sulle scelte e ci
confronteremo. E cosa chiederemo? Cosa chiedere? come esprimere
attraverso un bilancio le scelte da fare? Cosa amministriamo?
Amministriamo i soldi della gente, i soldi delle imprese, questi
soldi che devono garantire, attraverso le scelte, attraverso una
buona organizzazione del nostro bilancio quell'equità, quello
sviluppo, quella coerenza rispetto agli ideali di appartenenza. I
numeri non sono numeri nel bilancio, i numeri sono scelte, le
scelte si accompagnano agli ideali.
Il dibattito è stato bello, devo dire che è il primo bilancio al
quale partecipo e ringrazio i colleghi del gruppo, soprattutto
quelli più esperti, ringrazio i colleghi degli altri gruppi,
soprattutto quelli più esperti, per averci aiutati. Crediamo, come
forze di minoranza, di aver fatto tutto il possibile e ringrazio
anche i colleghi di maggioranza, comunque abbiamo provato a fare
qualche cosa di buono tutti insieme. Abbiamo soprattutto provato
come gruppi di opposizione a superare, collega Borrello, quei "no"
preventivi, i "no" preventivi ci sono stati sul bilancio, i "no"
preventivi sono stati superati grazie al ragionamento, alla forza,
alla capacità di confrontarci con voi e, bisogna dire, alla
capacità di aver superato le barriere che attraverso le vostre
scelte in via preventiva avevate fatto. Il dibattito è stato
tirato, ma un dibattito tirato, anche lungo, se porta delle buone
scelte, non può che essere un buon percorso di democrazia. Su
questo quindi non vergogniamoci mai di avere la voglia di discutere
e sapremo essere efficaci, magari maggiormente efficaci nel tempo,
ma qui abbiamo finalmente riportato la discussione, è questo il
posto, è il cuore della Valle d'Aosta, se qui reimpariamo a
discutere, si reimparerà a discutere anche nei consigli comunali,
nella gente si ridarà quella forza che non è la forza di combattere
qualche cosa di personale, è la forza di ristabilire una
democrazia, di dare forza ad una comunità, di ridare la forza a
questa comunità di sentire i propri amministratori a difendere la
Valle d'Aosta fuori dalla Valle d'Aosta, perché non ci difenderemo
da soli, non saremmo in 35, non saremo mai capaci da soli di
difenderci, saremmo capaci se la popolazione ci verrà dietro, nelle
nostre differenze politiche.
Il merito di questo bilancio...deve portare, doveva portare,
secondo noi, a quell'equità che non abbiamo ritrovato, anche se dei
tentativi li abbiamo fatti per ristabilirne in parte, a quella
trasparenza che deve accompagnare i dati del bilancio, a quello
sviluppo che deve sostenere la crisi che anche noi stiamo vivendo,
sviluppo che non può che ritrovare la propria forza per dare
un'economia nuova attraverso dei progetti strategici, la Valle
d'Aosta di 10 anni fa ha fatto una scelta strategica con l'acquisto
della CVA, non avremo probabilmente altre possibilità di questo
tipo, ma quali scelte strategiche questo bilancio mette in campo,
se non purtroppo ancora la continuità, ma la continuità dove ci ha
portato? A perdere risorse, a perdere 11 milioni di euro sul
bon
chauffage
, tanto per dire, e potremmo farne altri di esempi.
Certo, la crisi c'è, ma la crisi va accompagnata da un sistema di
amministrare differente, molte volte si sono elencati i fondi
europei, vedremo come sapremo, con strutture nuove, con un
Assessore nuovo, riorganizzare una forte attenzione verso il
recupero di queste strutture, verso progetti che sappiano
utilizzarle in maniera efficace.
Il bilancio anche dev'essere qualche cosa che con coerenza, come
ho detto prima, accompagna idealmente le scelte che dobbiamo andare
a compiere e soprattutto un bilancio che sappia mettersi nell'anno
2014 nelle difficoltà che stiamo vivendo e nei bisogni che stiamo
vivendo. Quell'equità che cerchiamo quindi è quell'equità che a
partire dagli 8 mila poveri che vengono definiti
nell'
abstract
di una società in cambiamento, a partire da
loro deve dare tutta l'attenzione, bisogna partire dalle persone
che hanno più bisogno, non da altre situazioni, e da lì
riorganizzare una comunità, accompagnarla e darle la possibilità di
svilupparsi.
Ha ragione il collega Perron, forse si tende a volte a esagerare
col catastrofismo, può anche darsi, certi interventi portano...ma
le posso assicurare, lei come me, come tutti noi, vive la vita di
tutti i giorni, probabilmente alcuni territori sono più
svantaggiati di altri, le persone che sono in difficoltà sono
tante. L'Italia purtroppo, l'Italia che ci rappresenta oggi è
davanti solo alla Grecia come dato povertà, è vero che la Cina è al
secondo posto, noi qui abbiamo l'economia cinese invece che sale
velocemente, negli scorsi giorni li abbiamo trovati già in seconda
classifica e quelli lavorano per loro per ora, ecco, come sapremo
accompagnarci...quindi il dato della povertà, la catastrofe non va
creata e chi amministra, chi fa politica deve dare sicuramente
forza e cercare di accompagnare con l'entusiasmo necessario. La
realtà però la dobbiamo guardare in faccia, non possiamo più
parlare qua dentro pensando che fuori nessuno ci ascolta, perché ci
vedono tutti, ci sentono tutti e a tutti noi viene con
responsabilità dato il compito di fare qualcosa di buono. Certo
ognuno porta qui quello che è capace di fare, non è che dobbiamo
metterci a fare delle classifiche, con umiltà ognuno ha provato a
portare il contributo, chi lo porta ha comunque fatto un passo in
avanti rispetto al passato.
Le priorità alle quali volevamo dare delle risposte in questo
bilancio erano quelle legate ai giovani, sicuramente il lavoro, è
stato citato, l'attenzione agli Enti locali, la legge n. 48, che
qua viene tanto sbandierata, per il 50 percento delle sue risorse
non è più amministrata dagli Enti locali, non è più comandata dagli
Enti locali, è inutile che continuiamo a dire: "la rifaremo",
diremo che l'IRPEF non darà più il 95 percento agli Enti locali,
diamo un'altra cifra, non è più così, rappresentiamo un quadro che
non è più quello, lo sappiamo tutti.
I trasporti: in questi giorni ho avuto modo di confrontarmi
informalmente con l'Assessore e spero veramente che si renda conto
che i trasporti in certi territori sono necessari, non ci si può
più muovere in macchina in Valle d'Aosta, facciamo attenzione a
tutto quello che facciamo, chi viene giornalmente ad Aosta per
lavorare, chi deve venire per altre cose ha dei costi che stanno
diventando veramente importanti, chi esce per studiare ha dei costi
che sono importanti.
La famiglia: qui ci sono persone che come me hanno firmato il
manifesto delle associazioni familiari. Bene, io in alcune scelte
non ho ritrovato questa coerenza, ecco, spero che si possa
recuperare, il bilancio non è una scatola chiusa che non finisce
più, è una scatola che si può riaprire, ma spero veramente che a
partire dall'assegno post natale ad andare ad altre scelte si
ritorni a ripensare, perché ai nostri giovani e alle nostre giovani
famiglie non diamo una risposta ecco.
Concludo dicendo che chiaramente voteremo contro il bilancio, un
bilancio che siamo convinti comunque di aver migliorato con il
nostro intervento. Abbiamo dato delle risposte, con l'emendamento
n. 16, forti alla comunità, abbiamo provato a dare delle soluzioni
nuove, abbiamo provato a dire che ci va omogeneità nelle scelte che
si fanno in generale. Siamo anche convinti di essere usciti molto
rinforzati come gruppi di opposizione da questo bilancio e di aver
indebolito la maggioranza. Ce lo direte voi, noi ricominceremo,
comunque, a lavorare con lo spirito costruttivo che ci ha
contraddistinto, come gruppo UVP, ho avuto modo di dire qui che non
arretreremo di un centimetro rispetto alle cose da fare.
Probabilmente la strategia si è definita col tempo, ma nel merito
accompagniamo le cose che diciamo, le parole che affermiamo in
questa sala agli ideali che ci stanno sospingendo e che ci
sospingevano già prima. Ben venga quindi...e mi ha fatto piacere
l'intervento del Capogruppo dell'Union Valdôtaine, quando si dice:
"il bene comune davanti a tutto, staccare l'azione personale
dall'interesse personale", ben venga, noi su questo piano ci siamo,
abbiamo voglia di confrontarci, perché sul piano del cambiamento
l'UVP continuerà il suo percorso per cambiare il modo di governare
la Valle d'Aosta e formare magari nel futuro anche un nuovo
Governo.
Presidente
- Grazie collega Bertschy. Ci sono altri? La
parola all'Assessore Baccega.
Baccega (SA) -
Grazie Presidente. Buonasera colleghi.
Oggi prendo la parola per la prima volta a conclusione di un
confronto in questo Consiglio piuttosto duro, a volte anche aspro,
a volte intenso, a volte sottolineato da alcune piccanti
dichiarazioni, ma che direi abbiamo accolto con soddisfazione anche
alcune suggestioni che sono arrivate dai banchi della minoranza e
sulle quali abbiamo condiviso alcuni passaggi. Per me è stato un
percorso di quaranta giorni impegnativo, nel quale ho incontrato
più volte le forze sociali per confrontarmi sulle reali esigenze
della nostra Regione. Abbiamo incontrato i sindacati, anche qui più
volte rispetto al passato, abbiamo incontrato le associazioni, ci
siamo fatti dire qual è la situazione reale del Paese. Non abbiamo
costruito questo bilancio sulla base di idee, che potevano non
essere suffragate da ipotesi, ipotesi non condivise e spesso
abbiamo visto documenti che rispecchiavano il nostro indirizzo e
che poi, di fatto, non rispecchiavano alcune dichiarazioni che
apparivano sui giornali. È un bilancio di previsione che guarda ad
un programma di governo che queste forze politiche hanno condiviso
all'inizio di questa legislatura, che drammaticamente vede delle
risorse ridotte, che vede - lo hanno sottolineato molti interventi,
che hanno in qualche modo portato l'attenzione del Consiglio, il
collega Perron - un rapporto diverso, strano con il Governo, ma
soprattutto un rapporto strano con il "Governo Monti"; lo
ribadisco, perché è quella parte di percorso dello Stato che ha
messo fortemente in difficoltà le Regioni a Statuto speciale e
soprattutto la Valle d'Aosta. Noi abbiamo dovuto in questo
contesto, sulla base delle minori risorse, mediare le esigenze,
cercare di costruire un bilancio che potesse accontentare tutte le
esigenze in una logica di minori risorse, ma con un obiettivo che
era quello di dare risposte concrete alle fasce deboli. È vero che
abbiamo lanciato un messaggio forte (l'ho lanciato io): nulla può
essere e nulla potrà essere più come prima. Ho detto che gli anni
novanta sono scappati, non ci sono più, siamo di fronte ad una
crisi politico-istituzionale molto pesante, molto forte, che in
qualche modo ha coinvolto, forse in ritardo, la nostra regione.
Abbiamo proposto al Consiglio un bilancio corretto, sulla base
delle riflessioni raccolte...non abbiamo prodotto tagli
orizzontali, ma abbiamo ponderato i risparmi in modo oculato. Anche
se si sono fatti dei tagli, si è data attenzione alle famiglie,
alle categorie più in difficoltà, salvaguardando soprattutto la
qualità e l'efficienza dei servizi, mantenendo attuale il livello
di eccellenza, che è un livello che ci è riconosciuto da tutti.
Finanziamo la spesa del bilancio con entrate proprie,
esclusivamente con entrate proprie, quindi non aumentiamo
l'indebitamento, non aumentiamo la pressione fiscale, non
istituiamo nuove tasse. Abbiamo mantenuto i contributi per molte
leggi, anche se ad ottobre l'annuncio era stato quello pericoloso e
preoccupante del taglio dei contributi, abbiamo fatto uno sforzo in
quella direzione per cercare di dare delle risposte concrete a
quelle situazioni più difficili e complicate come il mondo
dell'agricoltura. Abbiamo mantenuto gli interventi anticrisi, in
alcuni casi saranno rimodulati, ma anche lì abbiamo dato risposte.
È vero, la spesa corrente è ingessata, il bilancio riduce la spesa
malgrado il meno 15 percento di entrate. Questo è un dato che deve
essere tenuto fortemente in considerazione. Nel bilancio gli
investimenti sono ridotti, è vero, ma abbiamo messo in campo altre
azioni: la revisione del mutuo di 371 mila euro, che è una
riallocazione di risorse, che libera 42 milioni per interventi sul
territorio e sulla sicurezza stradale. Abbiamo attinto alle risorse
delle società partecipate 75 milioni di euro per il 2014. È un
bilancio che dice di usare il contributo a fondo perso in modo
equo, che dà risorse al settore del lavoro. Noi crediamo che sempre
di più con le risorse che arriveranno dall'Europa potremo sostenere
quella parte che per noi è un appuntamento significativo. Sostiene
le imprese con fondi di rotazione e finanziamenti con le Confidi. È
un bilancio che dovrà essere comunque monitorato, passo dopo passo,
perché ancora non abbiamo nessuna certezza rispetto a quanto dirà
la legge di stabilità rispetto alle Regioni a Statuto speciale:
ecco perché vi chiediamo di votarlo con tranquillità, perché è un
bilancio che è dalla parte dei cittadini. Il nostro nuovo bilancio
guarda con continuità al nostro programma di governo, il programma
della coalizione Union Valdôtaine, Fédération Autonomiste e Stella
Alpina, ed è concentrato a mantenere lo stesso livello di
vivibilità dei cittadini della Valle d'Aosta. Ora mettiamoci tutti
al lavoro e cerchiamo di mantenere a posto i conti, oltre a
guardare con responsabilità a costruire la nostra nuova
autonomia.
Presidente -
Grazie. La parola al Presidente
Rollandin.
Rollandin (UV) -
Merci Présidente.
Je m'associe évidemment aux remerciements, surtout ce qu'a dit
le collègue Bertschy pour tout le personnel, tous ceux qui ont
travaillé pendant ces journées pour nous tous, je crois que c'est
dû. Je remercie les collègues pour toutes les interventions que
j'ai écoutées avec beaucoup d'attention et beaucoup d'intérêt. Je
crois qu'on a débuté en présentant notre budget et en prévoyant de
faire comprendre quelle a été la méthode de travail. La méthode a
été celle d'écouter, comme vient de dire l'Assesseur, tous les
sujets intéressés au budget régional, tous pendant deux fois, pour
deux fois. On a fait des choix et faire des choix signifie bien sûr
s'engager dans un discours très difficile et surtout on a présenté
un budget en ligne avec le programme de législature qu'on avait
présenté il y a quelques mois. Pour ce faire, on a fixé un objectif
qui a été reconnu par tout le monde dans cette salle, l'objectif
c'est de répondre au défi du travail, ce que tout le monde a
compris est que le défi du travail on ne peut pas le gagner avec
l'argent tout simplement, il ne signifie pas...avoir la
disponibilité de l'argent ne signifie pas trouver des places de
travail, ce n'est pas ainsi. Le fait de prévoir qu'il y ait des
entreprises qui viennent en Vallée d'Aoste...elles doivent venir en
Vallée d'Aoste pour des raisons qui sont liées à nos territoires, à
notre environnement, mail il n'y a plus de possibilité, par
exemple, comme il y avait il y a 15 ans, de favoriser, d'essayer de
rendre plus facile ce que les entreprises qui viennent en Vallée
d'Aoste peuvent avoir...ce n'est plus ainsi. Surtout nous avons dû
reconnaître que, malgré les accords avec l'État, l'État pas
seulement ne maintient pas les accords pris, mais en plus chaque
année empire les relations financières avec notre Région.
Io credo che si sia parlato molto in questi giorni dei tagli e
del patto di stabilità. Ora questi termini non sono stati citati a
caso e tutti li hanno ripresi, perché i tagli anno dopo anno hanno
sicuramente peggiorato quella situazione di base a cui non voglio
tornare, che è la crisi, che, come hanno detto altri, soprattutto
in questi ultimi mesi si è fatta sentire in modo drammatico per la
nostra Regione, in ritardo rispetto ad altre. Ma l'aspetto più
delicato è che qualcuno ha fatto degli apprezzamenti su quelle che
sono state le regole del gioco. Ebbene, se voi andate a vedere...ed
è stato detto e dimostrato che se il riparto fiscale potesse avere
il suo pieno...a pieno regime, pur considerando le differenze che
sono state sottolineate, con la crisi, perché se non c'è IRES, non
c'è...è evidente che diminuisce per una parte di milioni, ma se
venisse rispettato questo, noi non avremmo problemi,
soprattutto...non avremmo problemi se ci lasciassero spendere il
denaro che abbiamo. Il grosso dibattito che c'è stato, e voglio
ricordarlo, dove ho già sentito interpretazioni
variegate...sull'emendamento che noi abbiamo discusso,
l'emendamento che era finalizzato a poter pagare gli impegni
dell'anno precedente, impegni nel senso che le leggi vigenti...c'è
gente che ha presentato domande, che quindi si aspetta una
risposta. Noi avevamo presentato una risposta che l'Assessore aveva
ben spiegato, noi dobbiamo avere il quadro completo per poter
agire, anche perché nel 2013, come è stato confermato, anche se
avessimo avuto i soldi, non potevamo spenderli, perché noi siamo in
questa situazione. Ora, per il 2014 voi avete presentato un
emendamento che andava per il 2014-2015, noi abbiamo giustamente
discusso con voi e abbiamo accettato di rispondere in un modo
oggettivo con questa prima parte, con quelli del 2014, con quei 20
milioni, perché altrimenti veniva interpretato come se ci fosse una
mancanza di volontà di andare a rispondere. La nostra logica era
quella di dire: finiamo quest'operazione di riscontro puntuale per
sapere qual è il definitivo e poter entrare... Credo che questo lo
diamo per una problematica che abbiamo in qualche modo risolto
tenendo conto della volontà di tutti di dare una risposta a questo.
Ecco, io non andrei oltre, perché non credo che sia su questo tutto
merito di qualcuno, credo che su questo ci sia...beh no, insomma
credo che questa sia un'operazione che non è finita, ci siamo
impegnati anche a trovare il resto giustamente per andare...e
questo credo che sia uno dei punti su cui si è molto discusso e
credo che sia corretto dire che tutto questo è legato alla
difficoltà contingente di non poter pagare e di avere dei tagli
successivi, questo lo voglio ribadire. Perché, se non si va ad
inquadrare questo processo, si rischia di non capire perché noi
vogliamo su alcuni temi...o dobbiamo e vogliamo per scelte
collegate all'obbligo che ci viene dai tagli non poter più spendere
quello che spendevamo ieri. Abbiamo spiegato come per alcuni
servizi, pur riducendo le somme, possiamo andare ancora con dei
servizi di qualità nei vari servizi alla persona, come è già stato
spiegato e non voglio riprenderlo.
Questa è la scelta che è nella continuità, come ha detto il
Capogruppo dell'Union, dell'azione portata avanti in questi anni di
attenzione alla persona e alle aziende. Noi abbiamo dovuto cambiare
forzatamente il modo e l'approccio, tant'è che abbiamo dovuto
scegliere, prima delle elezioni, quel taglio del 10 percento, prima
delle elezioni, prima, poi ancora successivamente...
(interruzione di alcuni Consiglieri, fuori microfono)
...il 10 percento è prima delle elezioni...
(nuova interruzione di alcuni Consiglieri, fuori
microfono)
...ma non è prima delle elezioni?
(nuova interruzione di alcuni Consiglieri, fuori
microfono)
...cosa abbiamo detto? Abbiamo poi dovuto tener conto che nel
periodo ci sono stati ulteriori passaggi, che abbiamo anche
spiegato, che ci obbligavano a dire che non era sufficiente
mantenere quel
trend
, che bisognava intervenire sulle leggi
e noi abbiamo cercato di tener conto dell'osservazione base che ci
era stata fatta, giustamente, che non è il taglio orizzontale che
risolve i problemi. Noi dobbiamo rivedere le leggi e lo abbiamo
messo nella finanziaria, che vogliamo rivedere le leggi cercando di
diversificare il problema nel suo complesso, perché dovremo
rivedere alcuni parametri e questo l'abbiamo detto in modo chiaro.
Quella è una scelta obbligata su cui noi siamo andati, poi abbiamo
fatto delle scelte che in questa ristrettezza economica andavano
nel senso di dire: lasciamo i contributi dove non c'è possibilità
alternativa, dove c'è una possibilità alternativa andiamo verso i
fondi di rotazione, verso i mutui. Questa è una scelta che noi
abbiamo indicato nella finanziaria e questo è programmare, questo è
andare nella direzione di creare le premesse per una strategia che
va nella logica di dare una considerazione valida per quelle che
sono le problematiche, che nel contempo sono anche cambiate. Perché
noi nei vari settori non è che siamo al punto zero, in questi anni
abbiamo investito, cioè non è che siamo in una situazione
nell'agricoltura dove non si può che guardare ai nostri alpeggi che
sono tutti da rifare. Possiamo dire che...no, ma lo dico nel senso
che in questi anni prendiamo atto che si è intervenuto in questi
settori, rifacendo la gran parte degli alpeggi, intervenendo sulla
gran parte delle strutture, intervenendo...
(nuova interruzione di alcuni Consiglieri, fuori
microfono)
...va su questo perché nei settori noi abbiamo la possibilità di
agire in modo diversificato, che non è più quello di 10 anni fa. Ci
sono ancora degli interventi da fare. Ora tutto questo ci porta a
dire che quello che noi abbiamo fatto l'abbiamo fatto con una
logica, un programma e un senso di responsabilità e di chiarezza
nei confronti di tutti.
Un ultimo capitolo credo che sia giusto dedicarlo anche agli
Enti locali, perché noi partiamo da una logica che è della 48, che
è stato ben spiegato, dove si dice che il 95 percento dell'IRPEF
viene...poi si dice anche che, giustamente, ci possono essere dei
correttivi, tenendo conto della variabilità dell'IRPEF, perché
l'IRPEF, come tutte le cose, può crescere e per cinque, sei anni è
cresciuta, lo ricordo, ma non avrei bisogno, al collega Gerandin,
che siamo arrivati ad un certo punto che eravamo a 196 milioni di
euro, poi è schizzato a 220 fino a 243, che è quello attuale, però
voi capite che in pochi anni l'IRPEF era passato da 196 a 243, un
quinto, un quarto in più. La considerazione allora era nel momento
in cui si doveva far parte generale di quelli che sono i servizi
dati, in particolare quelli che sono i servizi che hanno una
ricaduta anche sui Comuni. Abbiamo cercato, discutendo col CELVA,
poi chiaramente noi non pensavamo di dover ancora ulteriormente
ridurre come quest'anno, che sicuramente...non l'abbiamo mica
nascosto, che sicuramente ha ulteriormente ridotto per una parte
che è inferiore a quella che è la riduzione che noi abbiamo avuto
dallo Stato, sul 10 percento, noi abbiamo dovuto caricare, anziché
ridurre la quota, che voglio dire, noi la manteniamo perché,
secondo me, quell'impostazione è ancora valida, perché l'IRPEF è
fluttuante. Il problema è che noi ci auguriamo che questa crisi
prima poi dovrà finire, perché altrimenti oggettivamente non
so...se si continua tutti gli anni a togliere un pezzo, andiamo nel
segno di alcune Regioni dove i servizi non ci sono più, tutti i
trasporti pubblici sono tutti a pagamento, non c'è più un euro da
nessuna parte, investimenti zero, lo abbiamo dimostrato, e così
finisce la storia, ma attenzione, se noi immaginiamo questo, è
chiaro che allora il quadro cambia doppiamente. Noi abbiamo fatto
il possibile per far rispettare la nostra legge, abbiamo impugnato
e in alcuni casi la Corte costituzionale...in alcuni casi abbiamo
avuto ragione sui conti, la salvaguardia della nostra capacità di
spesa a livello regionale, lo continueremo a fare, perché non è
stato rispettato e questo ha causato tutta una discussione che qui
è stata fatta in modo sicuramente importante, ma che va nella
logica di come riuscire a ridurre quelle che sono le contingenze
collegate con...
Ecco, io credo che questo sia stato un bilancio...è un bilancio
serio, un bilancio onesto, nel senso di dire la verità e di portare
ancora attenzione a tutte quelle categorie che abbiamo citato, che
abbiamo mantenuto puntualmente, con quegli investimenti, un
criterio che va nella logica di mantenere con correttezza un
rapporto serio per quelli che sono gli investimenti, che ci sono,
per investimenti soprattutto in settori difficili, per la sicurezza
delle scuole, delle strade, di tutto quello che rimane da parte.
Crediamo con questo di avere comunque fatto un bilancio che, ecco,
adesso sembra che l'unica cosa buona del bilancio sia
quella...siano gli emendamenti, credo che gli emendamenti, noi
l'abbiamo riconosciuto, è frutto di...se andiamo a vedere cosa è
stato detto...non da tutti...
(nuova interruzione di alcuni Consiglieri, fuori
microfono)
...beh, ragazzi, sono lì, vedete un po' voi...io credo che il
bilancio sia un atto responsabile, che ha permesso tutti di fare un
dibattito importante, di dirci anche alcune cose, e chiudo, sul
problema delle partecipate, noi non ci siamo chiusi, noi abbiamo
detto che è un discorso aperto su cui arriveremo molto presto,
arriveremo molto presto a dei chiarimenti, e con questo riteniamo
di aver portato a termine un lavoro difficile in un momento molto
delicato, dando un senso di responsabilità e di fiducia a tutta la
popolazione. Grazie.
Presidente
- Ci sono altre richieste? Possiamo procedere
alla votazione della legge nel suo complesso. Votate colleghi.
Bene, possiamo chiudere la votazione. La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
