Classificazione
ASSISTENZA SOCIALE
Assistenza socio-sanitaria



Oggetto del Consiglio n. 1431 del 20 ottobre 2010 - Resoconto
OGGETTO N. 1431/XIII - Inizio della discussione generale sul
D.L. n. 104: "Approvazione del Piano regionale per la salute e il
benessere sociale 2011/2013".
Presidente
- La parola al relatore, la Consigliera Emily
Rini.
Rini (UV)
- Merci M. le Président.
Le plan régional de la santé et du bien-être social est sans
aucun doute un acte de programmation fondamental car il constitue,
permettez-moi de vous le dire, l'acte le plus important de toute la
législature dans le domaine de la santé: il est en effet
l'expression d'une volonté politique et indique les interventions
nécessaires pour la concrétisation de celle-ci dans le secteur de
la protection de la santé et du bien-être social.
Mes chers collègues, nous sommes aujourd'hui appelés à approuver
un document qui est le fruit d'une longue et laborieuse gestation
et qui a été analysé par plusieurs organismes, avant et après son
approbation par le Gouvernement régional. Je voudrais dire quelques
mots à ce sujet pour souligner le rôle fondamental revêtu par la
concertation au cours des différentes phases de la formation de ce
plan. En effet, pour la toute première fois, l'ébauche préliminaire
du plan a été publiée en ligne sur le site de la Région, afin que
tout un chacun puisse en prendre connaissance, proposer des
modifications, présenter des suggestions ou, tout simplement,
demander des éclaircissements. Tous les citoyens ont eu ainsi la
possibilité concrète d'exprimer leur avis au sujet d'un acte si
important et qui renferme des dispositions dont ils sont les
destinataires directs. La concertation n'a pas caractérisé
uniquement la première phase de l'élaboration du plan, mais elle a
représenté un élément constant de tout le parcours de formation de
ce document, comme le démontrent les très nombreuses auditions de
la V
e
Commission du Conseil. Tous les sujets concernés
ont eu l'occasion de présenter leurs observations et l'acte qui est
soumis aujourd'hui à cette Assemblée est le fruit de ce haut niveau
de concertation. L'adoption de ce mode opératoire a été possible
grâce à l'attitude de l'Assesseur, à la collaboration de
l'Assesseur Lanièce, que je tiens à remercier ici pour sa
disponibilité. Je remercie aussi le Président et tous mes collègues
de la V
e
Commission.
Le texte que nous allons examiner aujourd'hui est celui d'un
plan de grande envergure, qui a pour objectif de tracer des lignes
directrices politiques de principe comportant des marges
d'adaptation en vue de son application concrète. Je n'entrerai pas,
à cette occasion, dans les détails des contenus du plan pour ne pas
vous ennuyer et parce qu'ils ont déjà fait l'objet de débats qui se
sont déroulés dans le cadre de la V
e
Commission. Je
voudrais cependant rappeler et souligner rapidement quelques brefs
passages et quelques éléments de ce plan qui me tiennent
particulièrement à cœur.
Innanzi tutto vorrei ricordare quelli che sono i 4 pilastri
fondamentali dell'atto che stiamo esaminando, che sono dati dagli
elementi dell'equità, della qualità, della responsabilità e della
sostenibilità. Questi quattro fondamentali elementi, oltre a
fungere da faro illuminante per tutti i settori coinvolti dal piano
stesso, fungono anche da importante elemento di continuità con
tutti i precedenti documenti di programmazione socio-sanitaria
regionale.
Questo piano nasce sicuramente in un momento storico non
particolarmente facile viste le condizioni create da una crisi
economica purtroppo non ancora superata, ma anche data la presenza
di un quadro politico che vede al suo interno riforme
costituzionali ed istituzionali (una su tutte il federalismo) che
influenzano in parte le scelte strategiche. È logico, quindi, che
gli interventi che seguiranno questo piano dovranno essere
bilanciati, anche in applicazione di norme nazionali in materia di
contenimento della spesa, da un'efficace attività di
razionalizzazione dei servizi erogati e delle risorse
assegnate.
Oltre ai 4 pilastri appena citati, vi è un altro elemento che
ritengo particolarmente importante e che funge come una specie di
collante tra i vari argomenti, che è dato dall'elemento della
territorialità. Infatti nelle direttrici che piano ha scelto per il
triennio 2011/2013 vi è al punto n. 6 l'obiettivo di configurare un
ambito territoriale sempre più interprete e attore del bisogno. In
ogni settore approfondito dal piano stesso si ricorda infatti di
quanto sia importante, a maggior ragione in una regione di montagna
come la nostra, garantire i servizi sul territorio rafforzando la
rete di sinergia fra la sede del nosocomio valdostano e i presidi
sanitari presenti sul territorio.
Questo è un piano che mette al centro l'individuo nella sua
accezione più ampia, considerandone ogni fase della vita, dalla
fragilità dei primi anni alla delicatezza delle ultime fasi della
vita stessa, passando attraverso le molteplici situazioni di
debolezza o problematicità che alcuni, purtroppo, per situazioni
diverse si trovano a dover affrontare. Personalmente apprezzo in
maniera particolare l'esplicita volontà, data dal richiamo fatto
nel piano, di sostenere e di promuovere la ricerca clinica, anche
alla luce della legge da poco approvata da questo Consiglio che ha
istituito la Fondazione per la ricerca sul cancro. Dato già
importante e carico di valore di per sé, ma ancora più
significativo se letto alla luce dei dati di cui disponiamo che ci
dicono che la mortalità per tumore rappresenta la seconda causa di
morte in Valle d'Aosta con all'incirca il 30 percento del totale
dei decessi. Importante è anche l'attenzione data alle cosiddette
"medicine non convenzionali", ricordiamo infatti che già i
precedenti atti programmatori prendevano in considerazione questo
innovativo settore, anche alla luce del dato che tali forme di cura
risultano essere particolarmente diffuse tra i valdostani anche e
soprattutto rispetto alla media nazionale. È utile ricordare che
alcune di queste tecniche, come l'agopuntura o l'omeopatia, sono
già incluse, seppur in via sperimentale, nei livelli essenziali di
assistenza. Rispondendo a tali esigenze, il piano prevede un
impegno attento e puntuale affinché si possa garantire la giusta e
doverosa qualità a questo segmento di cura sia in risposta elle
esigenze dei cittadini, sia in termini di sicurezza ed
utilizzabilità delle pratiche stesse.
Si vuole e si deve dar voce ai cittadini, a coloro che in prima
linea fruiscono dei servizi sanitari nella nostra regione; in
quest'ottica credo che lo strumento dell'
audit
civico possa
e debba essere lo strumento principe per avvicinare i cittadini
alle istituzioni sanitarie, permettendo così di promuovere la
valutazione della qualità delle prestazioni erogate sul territorio.
Sempre in tema di rapporto ed alleanza tra medico e cittadino,
concordo pienamente con quanto affermato a pagina 63, ovvero che
"per quanto riguarda il medico curante, è necessario recuperare
gli elementi costitutivi di questa antica relazione, specie in una
regione piccola e di montagna come la nostra"
; questa può
sembrare una tematica banale, ma è sicuramente un'esigenza sentita
sul un territorio come il nostro.
Chi mi conosce sa che ho una sensibilità particolare per le
persone affette da disturbi mentali, persone che spesso non hanno
voce o perlomeno hanno una voce che gode di risonanza minore. Sono
felice che siano state prese in dovuta considerazione dalle
previsioni di questo piano che stabilisce che, per i prossimi anni,
si preveda l'elaborazione, la realizzazione e la valutazione di una
strategia regionale integrata capace di offrire attività in grado
di prevenire i problemi di salute mentale e soprattutto stimolare
l'inclusione e la partecipazione attiva di coloro che soffrono di
queste patologie. Bene è sottolineare l'importanza della lotta
collettiva che dobbiamo condurre contro lo stigma e contro la
discriminazione e per il sostegno delle persone e delle loro
famiglie. Non dimentichiamo poi che di questo delicato ramo della
medicina fanno parte anche tutti i disturbi legati
all'alimentazione, quali ad esempio anoressia e bulimia, disturbi
che purtroppo continuano ad aumentare soprattutto fra i più
giovani. A favore del raggiungimento di tali importanti obiettivi
riveste un ruolo sostanziale il servizio, previsto dal piano,
dell'assistenza psicologica territoriale che garantirà efficacia ed
efficienza dei percorsi assistenziali.
Mi scuso se mi sono allungata, avevo promesso di non entrare
troppo nel dettaglio, ma credo che ognuno di noi, di fronte ad un
atto così importante ed in relazione alle nostre singole e
personali sensibilità, sia più o meno colpito da differenti
passaggi e contenuti del piano stesso.
Concludo sottolineando l'importanza dell'atto oggi in
discussione, atto che nella sua ricchezza di contenuti non
dimentica nessuno, e soprattutto, elemento molto apprezzabile, pone
l'accento sull'importanza della concreta assistenza alle fasce più
deboli. Gli orientamenti e gli indirizzi contenuti nel nuovo piano
tracciano la via che si intende percorrere per migliorare la
capacità di risposta istituzionale ai bisogni dei cittadini della
nostra regione secondo i criteri di equità, efficacia, efficienza
ed economicità.
Si dà atto che, dalle ore diciotto e ventotto, assume la
presidenza il Presidente Alberto Cerise.
Président
- Je vous rappelle qu'on discutera sur le
nouveau texte approuvé par la V
e
Commission. Ont été
présentés trois amendements de la part des groupes ALPE et Partito
Democratico. J'ouvre la discussion générale.
La parole à la Conseillère Patrizia Morelli.
Morelli (ALPE)
- Merci M le Président.
Je partage avec la collègue Rini le fait que le plan
socio-sanitaire constitue l'acte le plus important pour le domaine
de la santé que nous avons eu la possibilité d'examiner comme
V
e
Commission; je n'ai pas l'impression que pour la
plupart des collègues celui-ci soit le principal souci en ce
moment...
Le parcours législatif, vous l'avez bien rappelé, a commencé par
la publication intégrale du texte sur le site internet de la
Région; celle-ci a été une nouveauté appréciable, car tous les
citoyens ont eu la possibilité de voir le texte et de proposer
leurs suggestions et leurs remarques. Combien de citoyens ont-ils
en réalité profité de cette opportunité? A ce que j'ai pu vérifier,
très peu, je dirais même presque aucun et je me demande pourquoi.
Probablement il y a un manque de compétence pour les citoyens
normaux, de temps, d'information, un manque peut-être même
d'habitude à la participation directe (on ne demande pas souvent
l'avis direct des citoyens) et je pense aussi quelques difficultés
de lisibilité, car ce plan se présente comme un document qui est
bien confectionné, mais qui est absolument peu agile, qui manque
d'une organisation structurelle qui soit à même de rendre la
lecture aisée et réellement accessible à la plupart des gens. Par
contre il est juste de reconnaître que, pour ce qui concerne les
associations, la méthode a fonctionné, les associations et même
certaines catégories ont contribué à compléter l'ébauche du
document et il faut reconnaître que la plupart des observations ont
été à juste titre accueillies et elles ont conféré même un
caractère plus concret au plan, car le manque de sens concret a été
un peu la remarque que de tous les côtés a été adressée au sujet de
ce plan.
Si sarebbe auspicata una maggiore concretezza, con
un'indicazione circostanziata di obiettivi, di risultati da
raggiungere, di strumenti, di tempi e di modalità. La genericità è
un po' la caratteristica principale, forse in particolare sul
versante sociale, ma anche su quello sanitario. Presidente, non
riconosco in questo piano il piano socio-sanitario della "Giunta
Rollandin", perché, a mio avviso, manca del carattere concreto che
lei vuole sempre conferire ad ogni atto.
Altro aspetto critico sollevato da più parti, da parte del
sindacato sicuramente, ma anche da alcune categorie sanitarie e dal
terzo settore è costituito dal loro scarso coinvolgimento in fase
preliminare. La collega Rini parlava di concertazione;
"concertazione" è una parola importante e ha un significato
profondo, ma la concertazione deve essere qualcosa di preventivo,
qualcosa di
préalable
che deve partire dalla stesura delle
linee guida, dalla condivisione della filosofia che deve sottendere
a questo piano. A proposito di tale concertazione, che è mancata
nella fase proprio di ideazione, come gruppo ALPE e come Partito
Democratico assieme, presenteremo degli emendamenti, che tenderanno
a favorire la fase di attuazione di questo piano, una concertazione
nella fase di attuazione. Se da un lato, quindi, apprezziamo la
volontà di condivisione e di trasparenza espressa con la
pubblicazione su internet; dall'altro, non possiamo non osservare
come questa volontà sia stata in parte vanificata da tali
criticità, che sono criticità di forma, ma anche di sostanza.
Dalla lettura di questo piano, che è un piano giustamente
ambizioso, dove non si dimentica quasi niente, i cui valori
fondanti sono universalmente condivisibili e tutti credo li
condividiamo... in realtà, da questo piano non si riesce ad
evincere quali siano le priorità di intervento, si vuole dare un
po' l'impressione di poter rispondere a tutte le esigenze in questo
triennio con la stessa equità, efficacia, efficienza ed
economicità... per progetti indicati dal piano... ci riferiamo alle
operatività, che credo ammontino a 150 circa, che sono poste un po'
tutte sullo stesso piano.
"Vaste programme"
aurait dit un
grand personnage. In realtà, il sospetto che sia un piano che apre
la porta alla discrezionalità più totale ci viene, non essendovi
indicate le priorità ci chiediamo chi detterà l'agenda, chi
determinerà il cronoprogramma delle azioni. Prevarrà la giusta
necessità di rispondere ai bisogni più urgenti dei valdostani,
oppure sarà più influente la logica delle pressioni dei vari centri
di potere?
Il precedente piano individuava 30 obiettivi prioritari, ben
esplicitati, con un quadro di riferimento e la descrizione precisa
delle azioni corredata da un cronoprogramma e questo non per dire
che ciò che è stato fatto nel passato è sempre migliore, ma in tale
senso il nuovo piano è assolutamente monco, non avanza previsioni
temporali per il raggiungimento degli obiettivi, così come manca di
riferimenti a strumenti di monitoraggio e men che meno ad organismi
terzi, deputati alla valutazione del raggiungimento degli
obiettivi. C'è un riferimento che è stato aggiunto in versioni
successive rispetto alla prima bozza, che cita l'
audit
civico; in realtà, non si capisce bene se è una reale volontà di
attivazione o se è una riflessione
en passant
. Nelle
premesse si legge che il presente piano integra o aggiorna
obiettivi già previsti e ancora validi nel piano 2006-2008, come è
logico che sia; tuttavia il confronto fra i due piani risulta molto
difficoltoso, perché l'impianto dei due piani è diverso e
difficilmente confrontabile. Sarebbe stato più interessante
analizzare nel dettaglio le criticità residue, più di quanto non
venga fatto nel paragrafo che è ad esse dedicato, caratterizzato da
uno stile discorsivo che però, ad eccezione dei dati
sull'inappropriatezza dei ricoveri, non riporta dati o parametri di
confronto che permettano una valutazione, anche positiva
naturalmente, su quanto è stato fatto o eventualmente su quanto
rimane ancora da fare.
Alcune osservazioni sulla parte introduttiva. Per quanto
riguarda le risorse finanziarie, possiamo osservare che negli
ultimi anni vi è stata una progressiva riduzione della spesa
ospedaliera a vantaggio di quella distrettuale, lieve, ma
progressiva ad eccezione del 2009, dove la spesa ospedaliera risale
di un punto rispetto all'anno precedente. Questi dati però,
confrontati con quelli di altre Regioni, dimostrano come il
rapporto spesa ospedaliera e spesa territoriale sia ancora molto
sbilanciato nei confronti della spesa ospedaliera e come vi sia la
necessità ancora di un ampio margine di miglioramento. In questo
senso forse sarebbe stato utile fissare un obiettivo concreto per
il triennio, proprio riferendo i dati finanziari e la possibilità
reale di quanto si può aumentare la percentuale della spesa
territoriale. Nella parte sugli investimenti si conferma quanto è
già previsto nel precedente piano: riguardo ai posti letto
ospedalieri, pari al 4,5 per mille della popolazione, il risultato
è circa 575 posti su una popolazione di poco superiore a 127.000
abitanti. Si dice poi che l'1 per mille è da dedicare alla
riabilitazione, credo sia corretto interpretare l'1 per mille della
popolazione, quindi 127 posti da dedicare alla riabilitazione;
infatti nel piano precedente erano indicati 120 posti per la
riabilitazione. Il piano indica invece 57 posti per la
riabilitazione, il che corrisponde all'1 per mille dei 575 posti
ospedalieri; credo sia un errore di calcolo, spero non sia un
errore di concetto, perché allora smentisce completamente quanto
era detto nel piano precedente, dove si parla di 1 per mille della
popolazione, quindi 120 posti da riservare alla riabilitazione,
altrimenti come si spiegano gli 80 posti della clinica di
Saint-Pierre ad esempio...
(interruzione dell'Assessore Albert Lanièce, fuori
microfono)
...sempre nella parte sugli investimenti, si precisa che si
intende proseguire nella realizzazione del presidio unico
ospedaliero regionale per acuti e nella ristrutturazione
dell'attuale Presidio di viale Ginevra attraverso la società di
scopo. Il capitolo ospedale viene affrontato, per non dire
liquidato con tre righe. Se la necessità di un unico ospedale è
unanimemente condivisa, la perseveranza nella scelta di un
ampliamento dell'attuale non può esserlo altrettanto per ragioni
urbanistiche, per ragioni funzionali e anche per il fatto di dover
fare fronte alla cantierizzazione dell'intera struttura per altri
10-12 anni?
Riguardo all'operatività, il piano non contiene alcun
riferimento neanche di massima alle fasi di intervento che sono
individuate nel programma pluriennale, concordato a luglio fra la
Regione e la società Coup; non c'è nessun aggiornamento rispetto al
piano precedente per quanto concerne il cantiere dell'ospedale e
nessun tipo di programmazione è riportata in questo piano. A
maggior ragione quindi ci permettiamo di sottolineare la necessità
di fornire un quadro completo e dettagliato alla commissione
competente, come è previsto dalla mozione che i gruppi di ALPE e
Partito Democratico hanno presentato nella scorsa seduta
consiliare. Nello stesso paragrafo si prosegue confermando il
disegno strategico, per cui le prestazioni riabilitative intensive
sono prestate all'esterno della struttura ospedaliera, in attesa
che le attuali funzioni del Beauregard siano trasferite nel
presidio unico regionale. Anche questa attesa non è dato sapere
quanto durerà, presumibilmente ancora parecchi anni, anche tenuto
conto degli investimenti recenti che sono stati fatti nel Reparto
di Gastroenterologia, che giustamente dovranno essere ammortizzati
in un tempo sufficientemente lungo. A questo proposito, ci
permettiamo di ricordare che rimangono ancora insolute le criticità
legate alla sala operatoria del Beauregard, poiché la struttura,
come ben si sa, è sprovvista del Reparto di Rianimazione.
Per quanto concerne la razionalizzazione dei processi di spesa,
concordiamo sul fatto che la sostenibilità del sistema dei servizi
alla persona e alla famiglia deve cominciare dal contrasto agli
sprechi. È un assunto universalmente valido, ma lo è ancor più in
un periodo come quello attuale in cui le risorse sono destinate a
diminuire. È quindi necessario porre in atto strategie rigorose di
valutazione e controllo dell'appropriatezza della spesa, a
cominciare dalle procedure di affidamento delle forniture, che
notiamo con una frequenza assai preoccupante sono fatte molto
spesso con affidamenti diretti, non attraverso appalti, non
attraverso gare di evidenza pubblica, ma con affidamenti diretti
anche per importi molto consistenti. Cito a titolo esemplificativo
il rinnovo del parco macchine della Radiologia per un importo di
14.000.000 di euro, che corrispondono a quasi 30.000.000 di vecchie
lire. Il rinnovo del parco macchine della Radiologia è stato fatto
di recente con un affidamento diretto; credo che il riferimento che
viene fatto esplicitamente nel piano ad utilizzi non ottimali o non
pienamente efficaci della spesa, da attribuire ad obsolete
consuetudini di progettazione delle politiche e di gestione dei
servizi pubblici a cui si fa cenno, sia quanto mai opportuno e
necessiti di un'approfondita riflessione. Questo non significa che
il criterio di scelta debba essere sempre e assolutamente il
ribasso maggiore, ma ci sembra importante che le procedure di
affidamento debbano rispettare principi di libera concorrenza, non
discriminazione e trasparenza.
Per quanto concerne le risorse umane, il piano recita che
"rivestono carattere prioritario le assunzioni di personale con
rapporto di lavoro a tempo pieno ed il ricorso ad assunzioni di
personale con rapporto di lavoro a tempo determinato e atipico,
limitatamente a situazioni straordinarie definite nel tempo. Ci
chiediamo come questa elegante affermazione possa essere sostenuta
nei fatti vista la presenza del 25 percento circa di personale
precario in un ambito delicato qual è quello sanitario e in un
momento storico come quello attuale, che tutti sappiamo
pesantemente condizionato dai vincoli della manovra finanziaria e
della "legge Brunetta". La stabilizzazione, che la politica (e
ricordiamo che c'è una continuità di Governo regionale) non ha
favorito negli ultimi anni, diventa molto difficilmente attuabile
in questa situazione e c'è una forte preoccupazione condivisa da
tutte le categorie che abbiamo audito, professionali e sindacali,
che, a fronte degli effetti della manovra finanziaria con
l'impossibilità del ricambio di personale, intravedono la
possibilità di un sempre maggiore ricorso all'esternalizzazione dei
servizi, anche quelli strettamente sanitari, con la conseguenza -
qui cito il sindacato autonomista -
"di allontanarci lentamente,
ma costantemente da un modello di sanità pubblica verso una sanità
più privatizzata, impartendo un cambiamento di rotta sostanziale ad
una politica sanitaria regionale autonomista, che da sempre è
improntata a garantire attraverso il servizio pubblico
l'uguaglianza di accesso alle cure e ai servizi"
. È un assunto
che è sempre stato sostenuto, al punto da costituire quasi un
valore identitario. Sarebbe interessante capire se esiste in questa
tendenza un disegno di prospettiva, che definisca i limiti, i
paletti, che definisca fino a dove ci si vuole o ci si potrà
spingere con la privatizzazione, quali spazi si vorrà dedicare
assolutamente al pubblico.
Proseguendo nell'analisi, per quanto riguarda le risorse
mediche, il piano intende favorire le attività innovative ed
altamente specialistiche, che possano attrarre da fuori regione
professionisti di prestigio che vanno bene incentivati
economicamente. La logica dell'incentivazione delle attività
altamente specialistiche, premiante in realtà più grandi e con
bacini di utenza tali da giustificare l'investimento, può
comportare nella nostra regione invece il rischio potenziale di
indebolire le attività non innovative e non altamente
specialistiche, che potrebbero corrispondere ai reparti di base con
patologie ad alta prevalenza, per il semplice fatto che, fermo
restando la disponibilità delle risorse, una maggiore allocazione
in un senso può significare una diminuzione in un altro senso. Se è
pur vero che le eccellenze si costruiscono attorno a dei
professionisti eccellenti, e può essere corretto mettere in atto
azioni che tendano ad attrarre queste professionalità, è
altrettanto vero che alla base deve esserci una strategia
lungimirante, che tenda a rinforzare un settore, piuttosto che un
altro, perché considerato più utile alla generalità dell'utenza
regionale. Penso, ad esempio, all'Ortopedia, che costituisce un
settore chiave in una realtà come la nostra, caratterizzata da
attività alpinistiche, sciistiche, turistiche di vario genere, che
comportano un numero consistente di persone incidentate e che,
lungi dall'essere eccellente, presenta grosse difficoltà dovute a
carenza di organico, all'obsolescenza del reparto e ad altri
elementi che non è il momento di analizzare. Questo dell'Ortopedia
è un settore che registra un tasso di mobilità passivo molto alto,
con il ricorso ormai quasi sistematico da parte di tanti utenti a
strutture extraregionali anche e soprattutto per interventi
programmabili. Viceversa sempre più si dovrà pensare a costituire
delle reti con gli ospedali delle regioni vicine per settori
particolarmente delicati, che richiedono un'alta specialità, come
la terapia intensiva neonatale, la neurochirurgia, la
cardiochirurgia ed altri ancora.
Infine, riteniamo che sarebbe quanto mai necessario avviare uno
studio di proiezione rigoroso delle future necessità della nostra
Regione in campo medico, sia ospedaliero, sia per la medicina di
base, per prevenire per quanto possibile il collasso e arginare per
quanto si potrà le carenze determinate da pensionamenti e da altri
fattori che allontanano i professionisti dalla nostra regione.
Riguardo alle risorse tecnologiche, concordiamo sull'importanza
attribuita anche in ambito socio-sanitario alle nuove possibilità
offerte dalle tecnologie dell'informazione, in particolare in una
regione di montagna come la nostra, riteniamo che progetti già
avviati come la telemedicina,
Partout Sanità
, il fascicolo
sanitario elettronico ed altri vadano valorizzati e resi operativi
in tempi brevi; anche qui, secondo noi, il piano dovrebbe porre
obiettivi concreti e fissare tempi di realizzazione e invece
constatiamo che si limita ad enunciazioni di principio.
Proseguendo nell'analisi dei dati riportati sul piano, gli
indicatori per l'attività ospedaliera nel triennio 2006-2008
rivelano alcune criticità. Il 7,8 percento di aumento dei ricoveri
ordinari indica la presenza di lacune nella funzionalità
complessiva del sistema sanitario, che tende a delegare la
soluzione delle patologie sempre più solo all'ospedale. Per ridurre
l'ospedalizzazione, è necessario migliorare il trattamento sul
territorio delle patologie croniche. Un altro problema è costituito
dall'aumento del tasso di occupazione annuo dei posti letto:
passato dal 75 percento all'80 percento e, cosa che conforta in un
sistema rigido di attribuzione dei posti letto com'è quello del
nostro ospedale, la crescita del numero di pazienti ricoverati
fuori reparto con i disagi e i rischi che i fuori reparto
comportano. Una soluzione possibile la intravediamo in ciò che il
piano definisce come una graduale e progressiva riorganizzazione
clinica e assistenziale, fondata più sull'intensità delle cure che
sulla suddivisione in unità operative. È un concetto interessante
che abbiamo approfondito anche in V Commissione con la dott.ssa
Riccardi ed è un concetto che mette in discussione l'assetto
classico dell'ospedale come lo conosciamo, suddiviso in reparti. Ci
chiediamo però quale relazione vi sia fra queste enunciazioni di
principio e l'organizzazione attuale dell'ospedale e naturalmente
la progettazione futura della nuova ala. Riguardo poi al rischio di
inappropriatezza dei ricoveri, l'attuale
performance
dell'ospedale è preoccupante. Nel triennio considerato si salvano
infatti solo i ricoveri ordinari chirurgici, con un 8-10 percento
di ricoveri potenzialmente inappropriati; ad onore del vero,
bisogna sottolineare che sono potenzialmente inappropriati, mentre
i ricoveri ordinari medici potenzialmente inappropriati sono
intorno al 50 percento, ossia 1 su 2 ricoveri è potenzialmente
inappropriato nell'area medica. A questo proposito, fra le
operatività possibili possiamo citare il Progetto
Codice
argento
, che alcune Regioni italiane hanno già adottato,
finalizzato a diminuire i ricoveri inappropriati di pazienti
anziani. Non vanno meglio i ricoveri inappropriati in day hospital,
con delle percentuali di oltre l'80 percento, ossia 4 su 5 ricoveri
in day hospital chirurgici sono potenzialmente inappropriati.
Evidentemente qualcosa non sta funzionando nella politica
ospedaliera e nel coordinamento con la medicina territoriale, che
risulta essere poco valorizzata. Il problema è affrontato nel
capitolo 6, concernente l'ambito territoriale, dove si esplicita
che
"si rende necessario avviare un adeguamento del sistema di
offerta della medicina territoriale ai bisogni di salute e di
assistenza della comunità..."
e che
"nel periodo di validità
del presente piano si intende ricercare il più ampio consenso e la
condivisione degli operatori..."
. Ci pare un'azione quanto mai
necessaria, in commissione abbiamo potuto toccare con mano il
disagio e la preoccupazione degli operatori del territorio, in
particolare dei medici di medicina generale. Le considerazioni e le
operatività proposte a livello teorico per la medicina del
territorio sono condivisibili, tuttavia difficilmente saranno
applicabili simultaneamente e anche qui non si riesce a capire
quali saranno le priorità, con che scaletta verranno attuati i
progetti. Ci sembra importante ricordare anche l'appello del CPEL
ad una forte azione di rivalutazione della centralità della figura
del medico di base. Entrando più nel particolare, ci preme
sottolineare la quasi totale assenza di operatori preparati sul
territorio in ambito psichiatrico territoriale, cosa che anche la
collega Rini ha ricordato e che viene velatamente affrontato nel
piano.
Il grande lavoro che il volontariato svolge nella nostra regione
è sotto gli occhi di tutti e va dal soccorso al trasporto dei
pazienti e degli anziani, all'affiancamento alla struttura pubblica
per la realizzazione degli
screening
, eccetera. Sarebbe però
sbagliato considerare il volontariato come un surrogato del
pubblico o come la dimostrazione del fallimento del pubblico,
poiché riteniamo che il volontariato ha un valore in sé che ne
giustifica l'esistenza indipendentemente dall'efficienza del
pubblico.
In virtù di queste considerazioni, riteniamo che una maggiore
attenzione avrebbe dovuto essere dedicata all'interazione con tale
settore in tale piano. Brevemente vorrei ricordare che poco
presenti sono anche i riferimenti e i legami con il piano di zona,
cosa sollecitata dall'ufficio del piano di zona stesso e anche dai
rappresentanti degli enti locali.
Président
- La parole au Vice-président André
Lanièce.
Lanièce A. (SA-UdC-VdA)
- Il Piano regionale per la
salute e il benessere sociale 2011-2013 è centrato sulla persona e
sulla famiglia nelle diverse fasi della vita e sull'attenzione per
il territorio di montagna quale elemento importante e decisivo per
le modalità con cui nascono e si manifestano i diversi bisogni.
Quello valdostano è quindi un sistema non solo dei servizi, ma
anche dei valori, orientato, come ha detto anche la collega Rini,
alla costante ricerca dell'equità, della qualità, della
responsabilità e della sostenibilità.
Sotto il profilo del metodo, il Piano è stato progettato per far
fronte ai bisogni di salute e assistenza sociale emersi dalle
evidenze epidemiologiche e sociali, nonché dagli studi disponibili,
recentemente condotti a livello locale. Inoltre per la prima volta
la bozza del Piano è stata pubblicata sul sito internet della
Regione, in modo da dare la possibilità ai cittadini di inviare
delle osservazioni e dei contributi di interesse collettivo.
Sotto il profilo dei contenuti, è un Piano che compie scelte di
indirizzo trasversali, finalizzato ad una maggiore efficienza ed
efficacia dei servizi rivolti alla persona e alla famiglia sia
nell'ambito sanitario, sia in quello sociale. È tuttavia un Piano
di indirizzo politico che non entra nel merito dei processi e degli
aspetti gestionali e operativi, ivi incluse le risorse finanziarie
necessarie e i cronoprogrammi, la cui specificazione è rinviata a
successivi atti deliberativi e provvedimenti legislativi. Un altro
fatto che caratterizza questo documento è rappresentato dal periodo
che stiamo attraversando di forte crisi economica e dalle possibili
ripercussioni sul nostro
welfare
. Le politiche di
welfare
impattano principalmente sul diritto alla salute,
alla prevenzione, alle cure e alla tutela dei più deboli. Ecco
perché nella stesura di questo Piano ci si è posti come obiettivo
quello di riuscire a mantenere l'attuale
welfare
dal punto
di vista socio-sanitario e di prevedere tutta una serie di azioni,
che garantiscano il sostegno soprattutto alle persone e alle
famiglie più in difficoltà. Non bisogna inoltre dimenticare che
siamo un territorio di montagna, dove comunque tutti i servizi
socio-sanitari costano sicuramente di più, con una percentuale di
maggiore spesa di circa il 25 percento; ecco perché è opportuno
richiamare tutti ad alleanze responsabili e forti, ad un impegno
non solo verso il contenimento di qualunque forma di spreco, ma
anche di ogni richiesta di servizi non appropriata e non motivata
da un bisogno documentato.
Il Piano prevede sette direttrici strategiche trasversali alle
molteplici aree di competenza, che così possiamo sintetizzare:
presidiare l'equità nella salute e nell'accesso appropriato ai
servizi, garantire e misurare la qualità del servizio sanitario e
sociale, creare alleanze responsabili fra tutti gli attori del
sistema, orientare alla semplificazione e alla prossimità i servizi
per il cittadino, valorizzare le competenze dei cittadini e degli
operatori come strumento e fine per migliorare salute e benessere,
configurare un ambito territoriale sempre più interprete e attore
del bisogno, tutelare la fragilità e valorizzare ogni persona con
attenzione alle prime e alle ultime fasi della vita.
Volendo entrare nel merito delle singole direttrici, vorrei fare
alcune considerazioni. Per quanto concerne la prima direttrice, il
Piano promuove l'equità del sistema per la salute e il benessere,
intesa come uguale opportunità nel raggiungimento e nel
mantenimento degli obiettivi di salute individuati,
indipendentemente dalla situazione economica, dal tipo di
prestazione necessaria, dal luogo di domicilio. A tal fine l'equità
deve essere assicurata a tutti i cittadini, soprattutto alle fasce
più vulnerabili socialmente, economicamente e culturalmente,
nell'accessibilità all'attività di prevenzione, diagnosi, cura e
riabilitazione, contrastando l'esclusione sociale e le
disuguaglianze, per una piena affermazione e attuazione del diritto
alla salute e all'accesso dei servizi sia sanitari, sia sociali.
Occorre qui intercettare, attraverso un complesso di strumenti, fra
cui il piano di zona, i bisogni dei cittadini, definire risposte
più adeguate ai bisogni e partecipare alle spese secondo la propria
reale situazione economica. È quindi importante da una parte
l'attivazione al più presto dei piani di zona, da tempo attesi, e
dall'altra uno studio approfondito sull'indicatore regionale della
situazione economica, finalizzato ad eliminare ancora alcune
piccole criticità.
La seconda direttrice riguarda la qualità, che consiste in
quanto il sistema sanitario è capace di aumentare la salute attesa
nella popolazione, attraverso cure appropriate ed efficaci, sicure
e tempestive. In questo ambito molta importanza viene data alla
formazione del personale, all'importanza della ricerca clinica, di
cui la recente legge sulla Fondazione per la ricerca sul cancro ne
è un concreto esempio.
La terza direttrice riguarda le alleanze fra tutti gli attori
del sistema. Nel Piano si afferma giustamente la necessità di
ricercare reti e alleanze responsabili fra tutti gli attori
coinvolti, al fine di garantire e migliore l'efficacia,
l'efficienza e l'economicità delle scelte di programmazione per la
salute e il benessere dei valdostani. Evidenze scientifiche
dimostrano che la salute è la risultante di politiche altrove
progettate, ad esempio nel lavoro e nell'ambiente, e che il suo
miglioramento contribuisce allo sviluppo e al benessere sociale di
tutti i settori della società, perché impatta sulla produttività e
sulla competitività del sistema sociale. Servizi sanitari ad
elevata efficienza contribuiscono quindi allo sviluppo economico e
al benessere sociale, non solo perché salute e benessere sono fra i
comparti più rilevanti del mercato del lavoro, ma anche perché
investire in salute significa investire sul benessere dell'uomo e
della società e quindi sulla sua capacità di produrre sviluppo. Fra
le molte alleanze necessarie ad assicurare la sanità pubblica
collettiva vi sono quelle che riguardano il miglioramento
ambientale attraverso una corretta gestione dei rifiuti, il
rispetto delle emissioni e del rilascio di sostanze nell'acqua e
nel suolo, infine la sicurezza sui luoghi di lavoro attraverso la
predisposizione, come è indicato nel Piano, di piani di formazione
e di informazione. In questa direttrice si accenna al ruolo attivo
del volontariato nel promuovere la salute e nel costituirsi, con le
campagne di sensibilizzazione e di prevenzione, come interlocutore
strategico fra le Istituzioni, i servizi e i cittadini. In questo
capitolo si parla poi dell'alleanza fra medico e cittadino. Occorre
che il cittadino nel riconosciuto rapporto di fiducia con il
proprio medico curante rispetti il patto di cura, osservando la
prescrizione prescritta, limitando il progressivo individualismo
nella richiesta di prestazioni sanitarie non necessarie. Fra le
alleanze in ambito sociale, vi sono le alleanze per il sostegno
della famiglia nelle varie accezioni, quali quelle riguardanti le
esigenze economiche, occupazionali, abitative, educative,
relazionali: basti pensare al problema dell'emergenza abitativa,
alla tutela dei minori. La famiglia e il mutuo aiuto familiare
rappresentano una risorsa insostituibile nell'alleanza per una
salute e un benessere diffuso fra la popolazione. Occorre quindi
incoraggiare, premiare e dare il necessario supporto alle famiglie
che intendono ricostituire sé stesse come principale risorsa
affettiva di cura e accoglienza degli stati di bisogno di un
familiare in condizioni di difficoltà. Se un piccolo rilievo devo
fare a questo Piano, questo riguarda il fatto che in questa parte
dove si parla delle alleanze manca formalmente un paragrafo
dedicato esclusivamente al mondo del volontariato, come avevo già
detto in commissione. È vero che siamo di fronte ad un Piano di
indirizzo, a cui concretamente seguiranno atti deliberativi, ma mi
sarei aspettato comunque di vedere assegnato al mondo del
volontariato uno spazio maggiore all'interno del Piano. Penso che
il mondo del volontariato rappresenti una grande risorsa per le
politiche socio-sanitarie, basti pensare al contributo dei
volontari della Lega Tumori nell'ambito degli
screening
oncologici: quanto risparmio di denaro si ottiene grazie al loro
coinvolgimento! Senza dimenticare poi l'importanza delle
associazioni di volontariato nell'ambito della prevenzione: quante
volte grazie all'attivismo di questi volontari abbiamo avuto
informazioni sui fattori di rischio di certe malattie e sulla
necessità di adottare corretti stili di vita! E tutti noi non
possiamo non condividere il fatto che promuovere nelle persone la
cultura della prevenzione, spingendole attraverso una corretta
informazione ad adottare stili di vita salutari e a sottoporsi a
controlli preventivi periodici che permettono di formulare diagnosi
precoci significa frequentemente salvare loro la vita; ecco perché
non bisogna dimenticarci, anche solo formalmente, dei volontari,
piccoli grandi eroi della quotidianità che tutti i giorni, spesso
in modo anonimo e lontano dai riflettori, si impegnano, mettendo da
parte gli interessi e gli egoismi personali con la gratuità del
donarsi agli altri, per far diventare questo mondo un po' migliore.
I volontari sono persone straordinarie che mettono anima, cuore e
competenze per venire incontro ai bisogni di chi chiede aiuto e per
tendere quella mano che per molti è speranza, sostegno,
incoraggiamento a non cedere alle difficoltà. Come dicevo prima,
questa mancanza è formale e sono sicuro che l'Assessore nelle fasi
operative saprà dare il giusto e doveroso spazio al mondo del
volontariato. Per contro volevo invece congratularmi con
l'Assessorato per l'organizzazione della prima
Settimana della
famiglia
: si tratta di una grande iniziativa, perché per la
prima volta si analizza la famiglia non solo in riferimento alle
politiche sociali, ma a fronte dell'azione politica di ogni settore
dell'Amministrazione regionale: questo è il primo passo essenziale
se vogliamo che la famiglia diventi finalmente il centro
dell'azione delle scelte politiche. Non dobbiamo dimenticarci che
la famiglia è la vera spina dorsale della società in quanto
accoglie la vita, educa i figli, forma l'uomo, garantisce il
ricambio generazionale, fa da ammortizzatore sociale; di
conseguenza, far venire meno il valore della famiglia significa
compromettere la società stessa. D'altronde la società ha bisogno
della famiglia sia come strumento di coesione sociale, sia come
luogo di costruzione delle singole identità, sia come ambito
educativo che come strumento di socializzazione. La famiglia svolge
una vera e propria funzione sociale, in quanto essa è lo strumento
principale per costruire e far crescere una comunità, non solo
attraverso il ricambio generazionale, ma anche in quanto volano
economico: famiglie che crescono e prosperano generano consumi e
risparmio, dando impulso all'economia; ecco perché investire sulla
famiglia vuol dire per una comunità garantirsi il futuro. Se la
famiglia è la prima cellula della società, se è la spina dorsale
che la regge, se forma le persone che costituiranno la società di
domani e se ne rende responsabile, allora la società deve rendersi
conto che la famiglia va tutelata, promossa e difesa. Questo
fondamentale obiettivo è perseguito solo se si crede
nell'indispensabilità della famiglia come risorsa da promuovere,
sostenendo che le politiche familiari devono essere applicate in
chiave sussidiaria e non assistenziale e devono sempre considerare
la famiglia in quanto tale, come soggetto collettivo, tenendo
quindi conto dei carichi familiari. Ecco perché, prendendo spunto
anche da questa settimana, durante la quale si sta svolgendo la
Settimana per la famiglia
, occorre che ci sia un fisco a
misura di famiglia, basato non solo sull'equità verticale (chi più
ha paga), ma anche sull'equità orizzontale, per cui a parità di
reddito chi ha figli non deve pagare le stesse tasse di chi non ne
ha. Una famiglia stabile e unita è la risposta alle sfide del
futuro e per realizzarla è necessaria una riforma fiscale, della
quale tutti si facciano carico, perché i figli non sono solo un
patrimonio dei genitori, ma anche di tutta la società.
Continuando nell'esame delle direttrici, nella quarta direttrice
si parla di semplificazione amministrativa, finalizzata ad
abbreviare la filiera dei passaggi procedurali, dei controlli e
degli adempimenti normativi, a snellire i processi decisionali in
risposta al cittadino; il tutto con lo scopo di assicurare una
maggiore vicinanza fra cittadini, istituzioni e servizi.
La successiva direttrice consiste nella valorizzazione delle
competenze dei cittadini e degli operatori come strumento e fine
per migliorare salute e benessere. In effetti, creare competenze
significa dotare i cittadini di strumenti conoscitivi e valutativi,
in modo da poter meglio affrontare il problema sia sanitario sia
sociale che si presenta. La cura di sé deve essere vissuta
attraverso l'adozione di stili di vita più salutari. Ecco perché
ogni progettualità finalizzata a promuovere un corretto stile di
vita fin dall'infanzia andrà sostenuta sul territorio anche con
l'aiuto di altre Istituzioni, fra cui il mondo della scuola. Bene
fa il Piano a sottolineare come sia strategico e utile promuovere
la salute a scuola. Educare la popolazione, e in particolare i
giovani, ad assumere comportamenti corretti, a svolgere con
regolarità attività fisica e ad alimentarsi correttamente, vuol
dire prevenire il rischio di malattie gravi, l'insorgere di
depressioni e contrastare la dipendenza da sostanze nocive (fumo,
alcol, droga). Dal punto di vista sociale, il Piano in questa parte
sottolinea l'importanza di perseguire politiche per i giovani,
volte a sostenere il loro protagonismo diretto e a facilitare la
progettazione e la realizzazione di idee e proposte da loro
determinate. Occorre investire sulla cittadinanza attiva e
responsabile dei giovani: uno strumento utile a tal fine potrebbe
essere quello del servizio civile, di cui abbiamo parlato nel
Consiglio scorso. Il servizio civile è un'opportunità preziosa di
vivere esperienze di solidarietà e di apprendimento e al tempo
stesso di coltivare il valore della cittadinanza attiva, dedicando
parte del proprio tempo al servizio della comunità. Altro passaggio
importante del piano è la valorizzazione degli anziani attivi, che
rappresentano una risorsa attiva per sé stessi e per la comunità in
cui vivono, impegnandosi ad esempio in forme di volontariato e di
mutuo aiuto fra pari, o di presenza ricca apportatrice di
esperienza di vita passata, al fianco di giovani o di bambini.
La penultima direttrice rappresenta il tema del territorio, che
non coincide solo con uno degli ambiti organizzativi e funzionali
del servizio sanitario e sociale, ma assume il significato di
ambito nel quale il cittadino vive, manifesta o lascia inespressi i
suoi bisogni di salute e di benessere sociale. Il territorio,
quindi, è visto sempre più come interprete e attore del bisogno e,
come ribadito più volte in commissione, esso rappresenta un ambito
fondamentale per l'organizzazione sanitaria. Oggi le risorse
destinate al territorio sono maggiori di quelle ospedaliere e
questa è la sfida da affrontare: il territorio dovrà gestire la
cronicità, mentre l'ospedale dovrà gestire tutta la fase acuta
delle patologie. Ovviamente le caratteristiche morfologiche del
nostro territorio creano delle criticità dovute a residenze in zone
decentrate rispetto all'asse centrale della Valle e pertanto meno
servite dai servizi socio-sanitari decentrati, e ciò a tutto
svantaggio delle persone a ridotta mobilità, sole e anziane; ecco
perché, per favorire progetti di solidarietà e di socializzazione a
favore di queste persone residenti in villaggi isolati, da poco è
stato introdotto il progetto sperimentale denominato "
Assistant
de Hameau"
con lo scopo di intercettare persone e famiglie in
situazione di bisogno, al fine di soddisfarne le piccole necessità
quotidiane e informarle sui servizi, orientandole verso i servizi
appropriati e pertinenti alle necessità espresse. In questa parte
del Piano si sottolinea anche come il recupero e la valorizzazione
delle competenze della medicina territoriale debbano tradursi in
riduzione degli accessi impropri in Pronto soccorso, una riduzione
dei ricoveri impropri, in una massima deospedalizzazione degli
interventi. Occorre valorizzare la medicina territoriale attraverso
uno sviluppo dell'assistenza domiciliare e residenziale e
attraverso un miglioramento della presa in carico degli assistiti
affetti da patologie croniche. Dal punto di vista sociale, in
questa parte il Piano indica nel piano di zona uno strumento che
può costituire il valore aggiunto delle scelte e la sede per una
programmazione partecipata da parte di tutti i gruppi
rappresentati. È interessante quanto proposto dal piano di zona
relativamente sia all'opportunità di realizzare un progetto di
segretariato sociale, con il compito di svolgere sul territorio, in
modo capillare, attività di tipo informativo e attività di supporto
alla presentazione di domande per i servizi, sia all'istituzione di
un servizio di pronto soccorso sociale, che si configuri come
risposta tempestiva, visibile e permanente a bisogni sociali
urgenti.
L'ultima direttrice riguarda la fragilità intesa non solo come
condizione caratterizzante alcune fasi particolari della vita (la
prima e l'ultima), ma anche come condizione in cui ciascuno può
trovarsi per malattia, disagio sociale o qualsiasi altro evento che
riduce la capacità autonoma di fronteggiare le difficoltà. Tale
condizione comporta una perdita di risorse e di capitale umano, a
cui il sistema pubblico solidale e sussidiario deve garantire
un'adeguata risposta. Il piano evidenzia la necessità di una forte
attenzione alle prime e alle ultime fasi della vita. Occorre
assicurare, da un lato, accoglienza alla vita di ogni nascituro e
un buon investimento di salute e benessere per la vita futura e
dall'altro, sostenere nella senescenza le persone, in quanto
portatrici di umanità e di una sensibilità da proteggere e
preservare, specie quando la non autosufficienza rischia di
emarginarle dalla comunità. In tutto questo la famiglia ha un ruolo
essenziale nella cura e nell'assistenza della persona e assume
un'insostituibile funzione di supporto, vicinanza e tutela nei
confronti dei suoi componenti più deboli. È importante la
previsione nel Piano della realizzazione della rete delle cure
palliative, in attuazione dei principi definiti a livello nazionale
dalla legge n. 38/2010, attraverso la quale la persona affetta da
malattia inguaribile e la sua famiglia saranno sostenuti nel
percorso assistenziale che comprende il proprio domicilio, le
strutture di degenza e le strutture residenziali, al fine di
promuovere il contenimento della sofferenza globale nella delicata
fase finale della vita di ogni persona. In quest'ultima parte forte
attenzione viene data alla disabilità: occorre proseguire nel
mantenimento dell'attuale offerta di servizi diversificati per le
persone disabili e nel contempo valutare tali servizi in termini di
efficacia, efficienza e soddisfazione dell'utenza. Nell'ambito
dell'inserimento lavorativo delle persone disabili, degna di nota è
la volontà di favorire lo sviluppo di laboratori occupazionali, che
valorizzino le capacità dei disabili, migliorandone il percorso di
vita, perseguendo concretamente la politica dell'inclusione e
attribuendo un valore tangibile alle competenze residue possedute
dalle persone con disabilità, restituendo a loro e alle loro
famiglie la dignità di chi si sente utile alla comunità di
appartenenza e quindi pienamente accolto. Fra le fragilità
ricoprono un ruolo importante le persone colpite da dipendenza
patologica, che presentano disturbi psichiatrici. Alle dipendenze
da alcol e droga si sono aggiunte nuove forme di dipendenza, come
quelle legate al gioco di azzardo. Collegata e interdipendente
rispetto alle dipendenze patologiche vi è l'area riguardante la
salute mentale; il Piano prevede, per i prossimi anni, la
realizzazione di una strategia regionale integrata, capace di
offrire azioni finalizzate a prevenire problemi di salute mentale e
a stimolare l'inclusione e la partecipazione attiva di chi ne
soffre. In tale direzione diventa prioritaria la lotta collettiva
contro la discriminazione e l'ineguaglianza delle persone con
problemi di salute mentale e la necessità di un forte sostegno ai
malati e alle loro famiglie, affinché non si sentano abbandonati,
ma possano partecipare attivamente a questo processo.
Infine in questa parte del Piano si parla del disagio economico,
una fragilità che, per colpa dell'attuale crisi economica, colpisce
sempre più anche persone e famiglie tradizionalmente protette nel
passato. Vengono infatti colpite le persone e le famiglie che fino
a poco tempo fa erano pienamente inserite nel tessuto produttivo e
lavorativo; questo contingente di cittadini si aggiunge alle quote
di povertà presenti anche nella nostra regione. Per fronteggiare
tali nuove povertà, è stata adottata recentemente la legge
regionale sul microcredito e prestito sociale d'onore: si tratta di
misure di aiuto, sotto forma di prestiti di denaro, che prevedono
atteggiamenti di reciprocità e scambio fra singolo e comunità, in
modo da superare una mentalità di tipo meramente assistenzialistica
e unidirezionale, alimentando nel contempo una comunità coesa e
solidale che ha voglia di fornire una risposta piena di solidarietà
per i meno fortunati.
Nel concludere l'intervento, vorrei sottolineare il grande
lavoro fatto in commissione, la disponibilità dimostrata
dall'Assessore a discutere con noi e con i vari attori interessati
a questo importante documento. Il risultato di tale lavoro è
davanti agli occhi di tutti: il Piano contiene molte indicazioni
fondamentali e condivisibili a cui il Governo regionale dovrà dare
attuazione attraverso atti deliberativi e legislativi, in modo da
poter guidare l'Azienda sanitaria regionale nel percorso di
realizzazione di questi importanti obiettivi individuati.
Président
- La parole au Conseiller Rigo.
Rigo (PD)
- Grazie Presidente.
All'attenzione dei colleghi consiglieri c'è adesso il piano
regionale per la salute e il benessere sociale 2011-2013: un
documento importante per la vita quotidiana di oggi e per quella di
domani delle persone che vivono, lavorano, studiano in Valle
d'Aosta. Mercoledì 20 ottobre 2010: mi consenta l'Assessore
regionale alla sanità, salute e politiche sociali di ricordare che
il sottoscritto, nel corso dell'adunanza consiliare del 23 giugno
scorso, lo aveva esortato - questo era il verbo - a non chiedere
l'iscrizione del piano socio-sanitario nel Consiglio già convocato
per il 27 luglio, per dare modo alle forze politiche e sociali di
avere il tempo per una lettura attenta di un documento presente nel
sito dell'Assessorato solo da pochi giorni. Lei, Assessore,
garbatamente risposte:
"Riteniamo quindi che sia un percorso
- quello della commissione consiliare -
che possa dare il tempo
di valutare attentamente un documento, come è stato detto,
importante e riteniamo che ci siano gli spazi per arrivare
all'approvazione a fine luglio del documento"
. Ho voluto
riportare questo passaggio consiliare non certo per sottolineare
una valutazione errata fatta da un membro dell'Esecutivo, non certo
per una stupida rivendicazione di "io lo avevo detto", ma perché
quella presa di posizione ha reso evidente che le affermazioni -
contenute nel piano - sulla progettazione partecipata sono concetti
molto di moda, ma poco o per nulla praticati. La legislazione e la
programmazione propongono infatti, con sempre maggiore frequenza, i
termini "concertazione", "consultazione", "partecipazione",
"intesa", "accordo", che non sono sinonimi, ma evidenziano tutti
l'importanza di uno sviluppo delle relazioni fra i soggetti che
interagiscono nei diversi settori. Il sanitario, così come il
sociale, è un campo complesso, esteso, diversificato, in cui
operano una molteplicità di soggetti e, anche, in continuo
movimento fra loro. Tali fattori spaventano, da un lato, ma
costituiscono anche un'enorme potenzialità. Le caratteristiche del
campo socio-sanitario impongono, a chi deve programmare il futuro,
come in questo caso, di abbandonare gli strumenti abituali che si
rivelano inadeguati e di provare ad immaginare progetti con la
consapevolezza che dovranno essere costantemente monitorati e
corretti per renderli capaci di rispondere con efficacia ai bisogni
che continuamente mutano e si ridefiniscono. La programmazione
partecipata a cui fa riferimento il piano regionale della salute e
benessere sociale è lo strumento che consente il confronto,
l'integrazione delle diverse esperienze e, quindi, la condivisione
delle scelte, che costituisce in sostanza la garanzia che quanto è
stato deciso abbia poi "le gambe" per camminare. Insomma, creare
alleanze responsabili fra tutti gli attori del sistema, come ci
richiama il capitolo tre del piano alla nostra attenzione:
alleanze, ribadite anche da altri colleghi. Questo tipo di
partecipazione e di coinvolgimento è cosa ben diversa dalle
informazioni o dalle consultazioni che chi ha il potere di decidere
attiva, come in questo caso lei, per conoscere le opinioni degli
altri. Significa costruire insieme, mediare dall'inizio fra
visioni, ruoli, obiettivi differenti, sviluppando o cercando di
sviluppare con l'apporto di tutti il piano che ognuno sentirà come
proprio riconoscendosi in esso. Tutto ciò è bello, ma non è facile:
non basta mettere un po' di gente attorno ad un tavolo per produrre
buoni risultati, fosse così semplice! Occorre individuare con cura
i soggetti affinché siano rappresentativi delle diverse categorie
interessate, indicare un percorso elastico, ma anche definito nel
metodo e nei tempi, verificare ogni passaggio e organizzare quello
successivo, fornendo a tutti i supporti informativi necessari
affinché ognuno sia posto nelle condizioni di pari opportunità e
non essere "manipolato" da chi più conosce. Cosa ben diversa quindi
dalle numerose audizioni promosse dalla commissione consiliare, e
ringrazio il Presidente Maquignaz per l'impegno e la disponibilità,
o dalle consultazioni organizzate dall'Assessorato regionale e
dall'aver reso pubblica la bozza del piano attraverso il sito
internet.
Un'ultima osservazione di metodo. L'integrazione fra sociale e
sanitario più volte richiamata dal piano, uno dei capisaldi della
legge n. 328/2000, significa in sostanza la necessità che gli enti
responsabili della programmazione (Regione, Azienda USL, enti
locali) si muovano su scala intersettoriale, componendo le istanze
proprie degli interventi sociali con quelli per la salute,
l'istruzione e il lavoro, vale a dire agendo con una visione
d'insieme dei problemi e con strategie unitarie per affrontarli.
Un'unica strategia programmatica, attuata in modo collaborativo in
particolare fra Azienda USL ed enti locali, finalizzata alla
promozione e alla tutela della persona e della famiglia. Ma come
può esserci integrazione se, come detto dalla dott.ssa Riccardi nel
corso dell'audizione, l'Azienda USL è stata coinvolta
nell'elaborazione del piano a partire dall'inizio dell'anno in
corso, mentre al Consiglio permanente degli enti locali è stata
consegnata la bozza di piano solo nel mese di giugno? In questo
senso io leggo il richiamo sollevato a pagina 2, "Integrazione
socio-sanitaria" della nota fatta pervenire al Consiglio regionale
dagli enti locali. Il piano, pur riconoscendo il valore strategico
della pianificazione fra il sanitario e il sociale, sembra
descrivere due modelli diversi, due culture, due linguaggi. Tutto
ciò lo possiamo riscontrare quando vengono trattati temi come il
volontariato, la formazione, la presa in carico. L'integrazione
delle politiche, dei servizi e degli interventi è una sfida
cruciale, ma difficile, perché le nostre politiche sono sempre
settoriali, le nostre istituzioni sono organizzate settorialmente,
le nostre misure assistenziali sono categoriali e spesso tali sono
anche le nostre organizzazioni sociali e sindacali. È un limite
cronico del nostro sistema, la difesa del proprio orticello,
rafforzato anche dalla paura ad uscire in un campo di confronto più
vasto, ma è un limite che va attaccato se vogliamo superarlo. E può
esserlo, se ogni istituzione e lo ripeto, a partire proprio
dall'Azienda USL, fa i conti con tale esigenza prima di tutto al
suo interno, fra le sue articolazioni e se le relazioni
interistituzionali assumono forme via via più integrate. Integrate
rispetto al cittadino, alla famiglia, ai disagi, ai problemi che li
coinvolgono, alla loro trattazione e gestione. Integrazione fra
politiche ed interventi, integrazione fra soggetti. Da qui nasce
l'importanza della programmazione intercomunale a livello di piano
di zona, costruito a livello di ambito e di distretto che, se la
politica ci crede, può diventare livello anche di governo delle
politiche e delle risorse dei Comuni, così ben delineato dal
"Sistema delle autonomie della Valle d'Aosta". Peccato che questo
lavoro non sia stato apprezzato, tant'è che nel piano regionale per
la salute e il benessere troviamo solo quel richiamo che non si
poteva proprio non inserire.
Prima di parlare del piano nello specifico, ancora una
considerazione. A me sarebbe piaciuto - e sarebbe stato molto utile
per tutti, amministratori e non - poter disporre di una relazione,
monitoraggio, valutazione, sui programmi fissati dal vecchio piano
regionale della salute e del benessere sociale 2006-2008. Una
relazione in cui fosse evidenziato il livello di raggiungimento
degli obiettivi previsti, le criticità riscontrate, la sinergia fra
i diversi attori, insomma, lo stato di attuazione della
programmazione sanitaria e sociale. Un quadro d'insieme, peraltro
previsto dal vecchio piano, nella sezione dedicata ai "Rapporti fra
la programmazione socio-sanitaria e la programmazione
economico-finanziaria e il monitoraggio delle attività di piano".
Conoscere lo stato dell'arte, anche per capire meglio il documento
posto all'attenzione delle forze sociali e poter quindi dare un
contributo migliore avendo a disposizione elementi ed indicazioni
neutre ed oggettive. Il piano di oggi avrebbe dovuto, anche alla
luce delle analisi e delle verifiche del documento precedente,
rimodulare, oppure innovare, oppure consolidare gli obiettivi di
salute e di benessere sociale per gli anni a venire. Nei paesi del
nord Europa, anche nell'alternanza dei governi, le politiche per la
scuola e per la sanità hanno una loro continuità di programmi
condivisi dalla politica. Certo, in alcuni passi si fa cenno alla
passata programmazione, era inevitabile, ma qui, dove il risultato
elettorale ha riconfermato la stessa alleanza politica, mi
aspettavo un maggiore collegamento fra il piano precedente e quello
in discussione. Così non è stato, prendo atto della voluta
discontinuità.
Permettetemi una parentesi data dalla discussione sul parcheggio
dell'ospedale a proposito della discontinuità, scelta dettata - è
stato richiamato in aula - dall'urgenza. Dietro l'urgenza si è
operato in 30 anni all'ospedale regionale, ricordo al collega
Lattanzi che il Presidente Rollandin di ampliamento ha cominciato a
parlare nei primi anni '80. Ricordo la costruzione della piastra
fatta con urgenza, ricordo il commissariamento
ad acta
del
Comune di Aosta proprio sull'urgenza di un intervento all'ospedale.
Progetti di fattibilità, parcheggi ad est, parcheggi a sud,
parcheggi per l'elisoccorso e intanto si costruivano corpi nuovi e
si continua da 30 anni a ristrutturare. Con l'urgenza richiamata
oggi si rafforza in me l'opinione di un fallimento della politica,
di questa o di quella Giunta non ha importanza, di un disegno
politico rispetto ad un presidio ospedaliero moderno, innovativo,
funzionale, meno costoso e soprattutto più amico dei pazienti e dei
loro familiari.
Veniamo adesso al piano regionale per la salute e il benessere
sociale, un documento dove i principi affermati, che sono stati qui
richiamati e i valori di riferimento non possono che essere
condivisi. Un documento in cui sono presenti gli aspetti di un
sistema salute e benessere che vuole puntare sulla promozione della
qualità della vita dei bambini, delle donne e degli uomini della
nostra regione, e quindi sullo sviluppo sociale ed economico, oltre
che sul benessere e sull'innovazione. In questa direzione sono
state indicate alcune linee di azione, voglio ricordarle: facilità
ed equità nell'accesso ai servizi sanitari e sociali, sicurezza,
umanità e qualità delle cure, il "prendersi cura", l'integrazione,
l'attività di promozione di stili di vita, partecipazione alle
politiche, sostenibilità finanziaria. Il piano non individua però
soluzioni possibili e concretamente praticabili, non scende nel
dettaglio dei singoli problemi, ma propone soluzioni universalmente
valide e modelli di riferimento, lo ha già detto molto bene la
collega Morelli. Estremizzando, con questo documento il Consiglio
regionale prende atto delle buone intenzioni dell'Assessore
competente e, con fiducia, lascia al Governo regionale completa
carta bianca nel disegnare poi, nel concreto, le scelte delle
diverse fasi operative, richiamate nel documento da noi votato.
Completa possibilità, quindi, per la Giunta regionale di operare
senza alcun vincolo di mandato perché le buone intenzioni non sono
direttive operative.
Modelli di riferimento dicevo prima, modelli che, in questo
caso, sono schemi teorici nel campo socio-sanitario, schemi e non
indirizzi precisi; modelli di riferimento in larga parte
condivisibili e trovano la nostra positiva attenzione, fra questi
ne indico due. Il primo, i coordinatori del caso, i
case
management
di pagina 51. Una figura professionalmente nuova,
almeno per la Valle d'Aosta, venuta alla ribalta in questi giorni
sulle pagine di quei quotidiani che hanno descritto il piccolo
intervento chirurgico subito dal Presidente Berlusconi,
"Io sono
il suo case manager e fra i miei compiti c'è anzitutto quello di
consigliarlo al meglio"
: così rispondeva ai giornalisti il
professor Alberto Zangrillo, medico personale del Presidente del
Consiglio. Non è che il piano dell'Assessore Lanièce indichi come
prospettiva che tutti i valdostani possano in futuro disporre del
loro personale
case manager
, ma l'indicazione contenuta nel
documento di programmazione socio-sanitaria indica una prospettiva
nella cura, in questo caso, dei vecchi fragili e non
autosufficienti. Così almeno credo di aver capito perché anche
questo è un indirizzo generico. Ho letto invece in altri documenti
che questa figura professionale - e il documento non ne indica la
derivazione professionale - diventa - a chiamata del medico di
medicina generale, che osserva la nascita di un problema di
fragilità o del primario dell'ospedale che deve dimettere esaurito
il fatto acuto o della famiglia che nota l'instaurarsi di un
decadimento - il responsabile della gestione del tempo e dei tanti
problemi legati alla non autosufficienza: dall'assicurare
l'alimentazione e togliere le barriere domestiche, da
supervisionare l'assunzione di farmaci a far controllare la
coagulazione del sangue, dal rassicurare al mantenere i
collegamenti con il medico di medicina generale, il geriatra, il
fisioterapista, l'assistente sociale. Ma ancor più importante per
la famiglia che quando ha un problema di non autosufficienza, con
la sua componente sanitaria, a volte peregrina fra Azienda USL,
Comunità montana, Comune, volontariato, parroco, medico di medicina
generale... e alla fine tutto si risolve, spesso, con l'estrema
risorsa del Pronto soccorso, che non è la soluzione e a volte,
comporta ulteriori problematiche perché non è con
l'ospedalizzazione che quella non autosufficienza migliora.
Insomma, forse una parte di quei ricoveri di cui ha parlato prima
la collega Morelli descritti dal piano. Certo, questa figura non è
"l'uovo di Colombo", ma si tratta di fare ricerca e di andare
spediti verso la continuità assistenziale che non vedo invece
disegnata con chiarezza nel piano regionale. Il
case
management
è un pezzo di un grande puzzle ma non vedo quella
volontà e quella cultura necessarie per comporre con passione i
diversi pezzi.
Il secondo riferimento è a pagina 99: i laboratori occupazione,
richiamati anche dal Vicepresidente Lanièce. A mio modo di vedere
questo significa provare a togliere il velo del paternalismo
rispetto al tema della disabilità. Laboratori dove cominciare un
nuovo percorso di conquista dell'inclusione sociale e di una vita
indipendente dei ragazzi o degli adulti con disabilità. Un modo per
dare contenuto anche all'adesione del Consiglio regionale alla
Convenzione ONU sui diritti delle persone con disabilità. Un piano
quindi che si preoccupa nelle sue linee generali di costruire una
regione dove nessuno sia dimenticato, soprattutto se si trova in
condizioni di fragilità. Un piano per la salute e il benessere
sociale dovrebbe però sforzarsi di delineare non solo il domani dei
tre anni di riferimento, ma il prossimo futuro. Certo, il piano
affronta problematiche con le quali dovremo convivere ancora per
molto tempo e quindi è doveroso interrogarci per dare risposte
sempre più mirate. Ma dobbiamo cominciare a disegnare un progetto
di un nuovo modello sociale. Una nuova società valdostana capace di
garantire nel futuro prossimo e a quello ancora più lontano, a
tutti, le maggiori opportunità di libere scelte individuali e,
assieme, gli strumenti più sicuri di protezione sociale dai rischi
vecchi e nuovi di precarietà e di esclusione sociale. Una società
con una struttura demografica che possiamo rappresentare nella
fotografia di un bambino con quattro nonni e due bisnonni e con
un'economia caratterizzata da precarietà, non può non cercare di
mettere a fuoco alcune scelte di carattere generale anche al di là
di quelle che verranno con il federalismo e da un'Europa sempre più
alla disperata ricerca di unità. Se la politica non mette in campo
la sua lungimiranza (e abbiamo visto quanta poca ce n'è
nell'ospedale), rischia di macchiarsi di una sorta di eutanasia
sociale o, d'altra parte, di macchiarsi di un'altra colpa sociale
non meno grave, anzi, che è quella di negare il futuro alle bambine
e ai bambini che nasceranno. Passatemi il termine: abbiamo bisogno
di un'analisi visionaria ma non fittizia o falsa. Per dirla con le
parole di un sociologo, "
per comprendere il presente è
necessario a volte immaginare il futuro e non estendere al futuro
il modello del passato
". Ed allora permettetemi di fare alcune
considerazioni che riguardano la Valle d'Aosta del prossimo
futuro.
Ci ho pensato molto in questi giorni e visto che ormai sono
pochissime le occasioni della politica di confrontarsi su progetti
provo a delineare alcuni possibili scenari che vanno al di là di
questa mia prima ed unica legislatura, ma che dobbiamo cominciare a
prefigurare per saperli ben governare. Tre grosso modo sono i
contenitori, fra loro comunicanti, su cui dobbiamo già da oggi fare
i conti, in una logica prospettica: le risorse
economico-finanziarie come sono state ben delineate nel documento,
la composizione sociale e la condizione di lavoro, o meglio ancora,
una condizione di lavoro segnale di un cambiamento del lavoro che
interessa tutti. Tre contenitori che devono essere tenuti insieme
ma che da soli non sono in grado di sviluppare le relazioni che
servirebbero a farli comunicare e quindi ad instaurare
un'organizzazione sociale, un
welfare
all'insegna
dell'integrazione e della stabilità.
Le risorse finanziarie un tema delicato ma importante. Più volte
nel piano viene sottolineata, anzi rafforzata con gli emendamenti
presentati dall'Assessore Lanièce in sede di commissione, la
preoccupazione, l'incertezza, il legame fra sostenibilità del
sistema salute e benessere valdostano e la realizzazione del
federalismo. Ovviamente non ne conosciamo ancora le linee operative
ma certamente i principi che guideranno il federalismo dovranno
fare i conti con l'efficienza dei servizi pubblici, l'erogazione
delle prestazioni e in particolare con un sistema di premi e
punizioni con l'obiettivo di razionalizzare, tra le altre, la spesa
per la sanità, in particolare quella ospedaliera. La presa di
posizione di questi giorni dei vertici dell'Azienda USL la dice
lunga sulla navigazione incerta della flotta sanitaria e già si
sentono gli echi di una vera battaglia fra i diversi comandi
amministrativi e politici, ma al di là di come ne usciremo come
Regione a Statuto speciale dalla battaglia sul federalismo noi,
comunque, dobbiamo fare i conti con la deriva finanziaria, comunque
vada. Proviamo allora a vedere quali possono essere su questo
fronte alcune sollecitazioni. È evidente che, come sottolineato dal
piano, occorre prestare particolare attenzione ad un andamento
crescente sia della spesa farmaceutica, sia degli accertamenti
diagnostici, sia della mobilità sanitaria. In questo campo, per
esempio, indicatori del Ministero della salute fotografano che i
valdostani "scappano" più di tutti dalla regione per cercare cure
alternative. Stiamo attenti, perché le
performance
e gli
indicatori, più di altri, saranno le regole per definire la
politica federalista. È giusto allora il richiamo del piano al
contenimento dei costi anche se, a mio avviso, la vera battaglia
deve essere indirizzata al miglioramento della qualità, quindi
dell'efficienza delle organizzazioni che si può ottenere anche
puntando sulle motivazioni del personale e sul coinvolgimento
diretto degli operatori. Ottimizzazione delle risorse vuol dire
anche, come sottolinea il piano, lavorare al potenziamento di
politiche coerenti e coordinate in una logica di integrazione dei
diversi attori e servizi, di prevenzione delle malattie, di
promozione della salute e questo significa un grande investimento
anche culturale. Ma quali potrebbero essere altri canali, altri
indirizzi in grado di garantire la sostenibilità finanziaria di un
settore in cui negli anni si misureranno grandi sfide? Prima di
tutto, a mio modo di vedere, dobbiamo, con coraggio, affrontare il
nodo dell'esplicita ripartizione fra intervento pubblico e privato
(diretto della famiglia) e quindi la stima della loro efficienza
relativa (anche in relazione alla stima del fabbisogno sanitario).
Nessun sistema sanitario pubblico al mondo è più in grado di
soddisfare tutta la domanda di assistenza socio-sanitaria della
popolazione: appare quindi non procrastinabile una chiara e
condivisa esplicitazione di quali siano gli ambiti della risposta
pubblica per garantire e mantenere i livelli di assistenza, con le
relative risorse finanziarie disponibili e, conseguentemente, quale
debba essere la risposta privata. Su questo aspetto, secondo me non
secondario della sanità, non ho trovato nel piano indicazioni.
La seconda questione: io sono testardamente convinto, al
contrario del Presidente della Regione, che ad un problema sociale
con carattere universale come quello della non autosufficienza e al
quale è necessario dare una risposta universalistica non c'è altra
forma di finanziamento, ovviamente aggiuntivo, se non quella di una
tassa di scopo. Malattie invalidanti e degenerative richiedono
costi elevati ed è evidente che il bilancio regionale non può, né
potrà essere l'unica strada. Tant'è che, pur seguendo itinerari
diversi, alcuni Paesi hanno attivato misure straordinarie di
assistenza agli anziani attraverso la fiscalità generale. Di
fronte, quindi, a bisogni crescenti, che richiedono un aumento
consistente delle risorse umane e finanziarie da mettere a
disposizione, è necessario prevedere un'entrata autonoma,
straordinaria, pubblica, che finanzi parti di queste necessità e
che coinvolga tutti i cittadini che producono reddito, certo a
partire da livelli elevati o medio elevati di reddito, nel
condividere il rischio della non autosufficienza in età avanzata.
Chiamiamola come vogliamo, articoliamola e moduliamola come meglio
riteniamo, distribuiamo le responsabilità in una visione solidale
perché altrimenti l'invecchiamento della popolazione genererà un
conflitto intergenerazionale. Nel precedente piano era presente
questa preoccupazione; spiace vedere che un nuovo piano non ne fa
cenno...
(interruzione dell'Assessore Albert Lanièce, senza
microfono)
...era presente, bisogna sforzarsi di vedere se ci sono altre
realtà, dobbiamo avere il coraggio di andare a vedere altre realtà:
la Germania per esempio.
Terza questione: l'invecchiamento della popolazione fa sì che
per molti anziani soli o in coppia, con una sola pensione o con
quella di reversibilità, o con quella di lavoratori autonomi, il
reddito si riduca drasticamente. Le spese aumentano, soprattutto
quelle per la salute e per molti, proprietari dell'alloggio in cui
risiedono, ma con pensioni basse e senza altri aiuti, finanziari e
familiari, diventa indispensabile a quel punto il supporto delle
politiche sociali e quindi costi diretti ed indiretti per la
finanza pubblica. Specialmente nei Paesi anglosassoni si sta
sviluppando il prestito ipotecario, un finanziamento garantito da
una proprietà immobiliare residenziale, la propria, che consente al
proprietario di convertire parte del valore dell'immobile in
contanti o rendita per soddisfare esigenze di consumo, senza che lo
stesso proprietario sia tenuto a lasciare l'abitazione e/o ripagare
capitali e interessi sul prestito fino alla scadenza del contratto;
gli interessi e le spese relative sono infatti capitalizzate
periodicamente sul finanziamento originario. Le banche italiane
stanno manifestando un interesse per lo sviluppo di questo prestito
ipotecario vitalizio ed allora perché non proviamo a pensare ad
un'azione originale che è quella di riconoscere questo ruolo per
esempio ad una fondazione comunitaria. Promuovere la crescita e lo
sviluppo di una cultura filantropica per aumentare la capacità di
una comunità di risolvere autonomamente i propri problemi. Ci sono
esperienze in questo senso nel nord Italia (Lombardia, Liguria) e
anche nella nostra regione sta muovendo i primi passi un'esperienza
analoga.
Prima che mi richiami il Presidente, termino qui con la volontà
di intervenire una seconda volta, perché non vi posso lasciare
così... senza il finale!
Président
- Il me paraît judicieux de conclure ici la
journée, le Conseil est suspendu, les travaux reprendront demain
matin à neuf heures.
La séance est levée.
---
La séance se termine à dix-neuf heures et cinquante-cinq
minutes.
