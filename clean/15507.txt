Classificazione
STATUTO


Resoconto integrale del dibattito dell'aula
Oggetto del Consiglio n. 1490 del 26 luglio 2000 - Resoconto
OGGETTO N. 1490/XI Ordinamento federale della
Repubblica.
Risoluzione Il Consiglio
Premesso che il 6 luglio scorso si è tenuto a Roma un incontro
tra i Presidenti dei Consigli regionali e i membri del Comitato dei
nove della Commissione Affari costituzionali della Camera che
dovranno esaminare gli emendamenti al testo unificato
sull'Ordinamento federale della Repubblica;
Visto che al termine di tale incontro i Presidenti dei Consigli
regionali si sono impegnati a fare pervenire alla Camera proposte e
osservazioni sul testo in questione;
Atteso che la 1
a
Commissione consiliare permanente,
allargata ai Capigruppo consiliari, nella riunione in data 18
luglio ha effettuato un esame approfondito del testo del disegno di
legge costituzionale, approvando un documento al riguardo;
Considerato che a seguito delle risultanze di tali incontri il
Presidente della 1
a
Commissione consiliare permanente ha
formalmente richiesto un pronunciamento del Consiglio regionale su
tale progetto;
Approva
la sottoriportata:
Risoluzione
Il Consiglio regionale della Valle d'Aosta
Preso atto che la I Commissione consiliare permanente
"Istituzioni ed Autonomia" allargata ai Capigruppo consiliari,
riunitasi il 18 luglio 2000, ha esaminato il disegno di legge
costituzionale "Ordinamento federale della Repubblica", approvato
dal Consiglio dei Ministri il 9 marzo 1999, come modificato dal
Comitato dei nove della Commissione Affari costituzionali della
Camera;
Ritenuto che nessun ordinamento federale possa essere disegnato,
fin dalla fase iniziale, senza il concorso, con pari dignità, dei
soggetti costituenti tale nuovo ordinamento;
Considerata contraddittoria una riforma dell'ordinamento che non
affronti, congiuntamente al titolo V della Costituzione, anche i
"principi fondamentali", in particolare l'articolo 5;
Visto l'emendamento 4.24 al disegno di legge in oggetto, fatto
proprio dalla Commissione Affari costituzionali della Camera, e
richiamato l'impegno assunto, a nome del Governo, dal
sottosegretario alla Presidenza del Consiglio dei ministri
Franceschini presso la stessa Commissione, nella seduta del 30
maggio u.s., in sede di esame del disegno di legge costituzionale
"Disposizioni concernenti l'elezione diretta dei Presidenti delle
Regioni a Statuto speciale";
Esprime
profondo dissenso sul metodo adottato per la redazione del
citato disegno di legge;
Condivide
le proposte, da più parti avanzate, di trasformare il Senato in
una Camera delle Regioni e di garantire la presenza nella Corte
costituzionale di un'adeguata componente indicata dalle
Regioni;
Reputa
necessaria una nuova articolazione delle competenze tra Regioni
e Stato, in cui lo Stato conservi, in un quadro di reale
federalismo, competenze in materia di difesa, politica estera,
politica monetaria, sistema giudiziario federale e le Regioni
acquisiscano tutte le altre competenze;
Ribadisce
la necessità di introdurre nel nuovo articolo 116 la procedura
dell'intesa per ogni modificazione concernente gli statuti delle
Regioni autonome.
Président
La parole au Conseiller Piccolo.
Piccolo (FA)
Credo che i colleghi abbiano avuto modo di
leggere la risoluzione che la I Commissione ha elaborato nella
seduta del 18; i presenti in commissione erano i colleghi Cottino,
Nicco, Ottoz, Martin e il sottoscritto, una risoluzione che noi
intendiamo riproporre rivista, corretta e rielaborata perché sia il
Consiglio ad esprimersi nel contenuto della stessa e che riprende
integralmente i concetti che la I Commissione ha approvato con la
sua risoluzione.
In premessa ritengo doveroso sottolineare, prima di entrare nel
merito della risoluzione proposta al Consiglio, le varie posizioni
che sono state assunte fino ad oggi e di cui tutti siamo a
conoscenza in quanto molto si è scritto e detto tramite i mass
media, sia dai Presidenti dei Parlamenti regionali europei, che dai
Presidenti delle Giunte e dei Consigli regionali, oltre che da
alcuni Parlamentari, sul disegno di legge costituzionale
sull'ordinamento federale della Repubblica.
Sempre per una corretta informazione ai colleghi mi corre anche
in questa occasione l'obbligo di rimarcare l'impegno politico
profuso nelle sedi parlamentari da parte dei presidenti delle
giunte e dei consigli regionali, delle varie delegazioni di cui ho
fatto anch'io parte, l'impegno dei nostri Parlamentari oltre che le
varie risoluzioni ed ordini del giorno votati a stragrande
maggioranza da questo Consiglio.
Va inoltre evidenziato che in data 6 luglio u.s. si è tenuto un
incontro fra i Presidenti dei Consigli regionali e i membri della
Commissione Affari costituzionali della Camera. Nell'incontro i
Presidenti dei Consigli regionali si sono impegnati entro la prima
quindicina del mese di settembre p.v. a far pervenire alla Camera
proposte e osservazioni sul disegno di legge costituzionale in
quanto è stato affermato da parte del Presidente della commissione
parlamentare che la discussione sul testo in questione è stata
calendarizzata in aula per il 19 settembre 2000.
Da qui l'iniziativa della proposta al Consiglio di una
risoluzione da parte della I Commissione allargata ai Capigruppo
anche su un preciso invito fatto dal Presidente del Consiglio
regionale a formulare suggerimenti utili alla presentazione di
eventuali emendamenti al testo di legge costituzionale per
permettere alle delegazioni regionali di portare la voce
dell'intero Consiglio regionale nelle riunioni che si terranno
nelle settimane di settembre.
Nella riunione del 18 luglio la I Commissione ha predisposto
quindi una proposta di risoluzione che ora sottoponiamo al
Consiglio come dicevo prima riformulata appositamente per il
Consiglio pur nel rispetto del contenuto della risoluzione
approvata dalla stessa commissione, una proposta che intendiamo
presentare e che è stata sottoscritta, oltre che dai componenti
della I Commissione, dai Capigruppo della maggioranza e da altri
consiglieri e che presenterò alla fine del mio intervento. Molto è
stato detto, molte sono state le proposte di modifiche avanzate da
ogni parte relative all'ordinamento federale della Repubblica, ma
per quanto ci concerne siamo ancora lontani dalle soluzioni che il
nostro Consiglio ha più volte proposto in ogni sede
parlamentare.
Si continua a parlare di trasformare il Senato in una Camera
delle regioni e di garantire la presenza nella Corte costituzionale
di un'adeguata componente indicata dalle regioni e di
quant'altro.
Ma il problema che sia il Consiglio regionale d'intesa con lo
Stato a discutere sulla modifica dello Statuto speciale della Valle
d'Aosta è ancora per noi irrisolto. Si continua infatti a decidere
a Roma senza l'intesa preventiva della Regione.
Personalmente, e spero di essere smentito poi dai fatti, credo
che si stia facendo una grande confusione per quanto riguarda le
riforme istituzionali: disegni di legge che prevedono interventi di
modifiche istituzionali a spizzichi e bocconi e soprattutto con una
gran fretta e guarda caso proprio alla fine della legislatura
parlamentare. Il tutto mi fa pensare a delle boutades elettorali e
quindi poco credibili. Non si è riusciti finora ad avere chiaro
quale sarà il risultato di tutto questo parlare sia di riforme che
di federalismo.
Tra l'altro, si vocifera che a settembre si discuterà di
stralcio del disegno di legge per concentrare la discussione solo
su alcuni articoli. A questo proposito e approfittando di avere la
parola, permettetemi di fare alcune personali considerazioni per
ricordare quanto sia stato importante per noi Valdostani lo Statuto
speciale fin dalla sua promulgazione e quanto lo è maggiormente
oggi.
La promulgazione dello Statuto, avvenuta oltre 50 anni fa, è
stata un avvenimento storico di grande rilevanza che ha dato veste
giuridica e costituzionale a una realtà che era stata scritta nei
secoli nel cuore del popolo che viveva in questa montagna. La
consapevolezza di una propria identità infatti è sempre stata
presente nel popolo valdostano pur all'interno di strutture
politiche più ampie quali il ducato e il regno.
Lo Statuto speciale, proprio per il momento in cui venne
approvato, ha rappresentato un'importante scelta autonomista da
parte dell'Assemblea costituente nella quale è prevalso il voto di
chi aveva capito non solo il valore delle autonomie regionali, ma
anche il significato delle specialità di alcune di esse.
Si è instaurato già allora con lo Stato italiano un rapporto,
pur con momenti di tensioni e di disputa che perdurano purtroppo
ancora oggi, che ha portato però a una discreta autonomia
finanziaria e amministrativa, un rapporto che occorre continuare
per arrivare alla revisione di uno Statuto datato da oltre 50 anni
dalla sua applicazione perché sia più rispondente ai giorni
d'oggi.
Vorrei a questo punto sviluppare, per dare un contributo al
dibattito che andremo a fare, alcune considerazioni che ritengo
importanti per dare a questa nostra autonomia speciale una maggiore
capacità di incidere sia all'esterno che all'interno della nostra
Comunità anche nella prospettiva europea.
Per fare questo occorre in questo momento in particolare
insistere con una sempre più incisiva azione verso lo Stato in cui,
nonostante il gran parlare di federalismo e le volontà espresse in
vari incontri romani, alcuni dei partiti nazionali non riescono
ancora ad abbandonare la visione statalista di tutti i problemi e
ne è dimostrazione il deludente risultato che abbiamo potuto
constatare nella Bicamerale, quello più recente sulla legge di
riforma per l'elezione diretta dei Presidenti delle Giunte
regionali per quanto attiene le Regioni a Statuto speciale e infine
la recente legge costituzionale relativa all'ordinamento federale
della Repubblica che è oggetto della discussione odierna.
Ritengo indispensabile quindi una continua collaborazione e un
serrato confronto con le Regioni a Statuto speciale, in particolare
per quanto riguarda la nostra Regione per ricordare il valore del
dibattito costituzionale e la validità del disegno regionalista già
allora delineato.
Si tratta, secondo me, di richiamare tutti all'impegno di
realizzare completamente quel disegno rendendo le Regioni a Statuto
speciale capaci di essere soggetti politici autonomi anche in
Europa. Io credo infatti nell'autonomia come diritto di ogni
comunità all'autogoverno e nel federalismo come forma politica per
realizzare il rispetto e la solidarietà fra tutte le comunità nel
rispetto del tanto proclamato da più parti principio di
sussidiarietà così come è stato definito dal Trattato di Maastricht
in quanto la sussidiarietà deve proteggere in un primo luogo la
competenza delle realtà più piccole contro le interferenze
incontrollate provenienti dall'alto, principio di sussidiarietà che
è stato affermato anche in occasione della Conferenza di Salisburgo
dai Presidenti dei Parlamenti regionali legislativi europei.
Aggiungo che gli stessi Presidenti regionali europei hanno
affermato che il regionalismo e il federalismo sono integrazioni
della democrazia insostituibili e attualmente necessari ed
irrinunciabili.
Il regionalismo, la cui forma più pregnante è il federalismo,
rappresenta un'ulteriore forma di garanzia e libertà, di
mantenimento della pluralità, di garanzia di una cogestione con un
certo impatto politico attraverso i cittadini.
Queste funzioni diventano tanto più importanti quanto più
numerosi sono i compiti che trascendono il livello nazionale e
vengono affidati alle regioni.
La riforma dello Statuto della Valle d'Aosta è quindi la base
del nostro diritto e al tempo stesso lo strumento efficace per
realizzare un vero autogoverno, obiettivo questo da realizzare non
tanto con ulteriori rivendicazioni verso altri, ma con un maggiore
impegno di tutte le componenti soprattutto quelle politiche della
nostra Comunità, significa anche operare per raggiungere una
maggiore integrazione sul piano culturale e sociale fra tutti i
cittadini della società valdostana.
Ritengo indispensabile che il rilancio di una vera autonomia,
partendo dalla valorizzazione delle radici culturali, debba
arrivare attraverso l'integrazione di tutte le sue componenti ad
una nuova organizzazione della società valdostana che, ispirata ai
principi di solidarietà, realizzi dei rapporti sociali ed economici
nuovi.
Sono fermamente convinto che uno dei frutti più preziosi del
nostro Statuto speciale sia proprio quello che ad aver conquistato
l'autonomia siano stati anche coloro che Valdostani d'origine non
erano e che accolti in questa valle si sono a loro volta inseriti e
attaccati a questa Comunità.
Sono inoltre fermamente convinto che un sufficiente grado di
autonomia è un diritto per ogni comunità intermedia fra individuo e
Stato perché l'autonomia sta a una comunità come la libertà sta ad
una persona e la Valle d'Aosta è certamente una vera comunità con
caratteristiche peculiari e particolari che le vengono sia dal
passato che dal presente, di qui il grande valore dell'autonomia
speciale, ordinamento veramente necessario per salvaguardare
l'eredità storica e per fare dell'integrazione un fattore di
crescita.
Gli oltre 50 anni dello Statuto speciale hanno pertanto
consentito alla Valle d'Aosta di progredire e di costruire una
comunità affiatata e consapevole delle prerogative e dei vantaggi
dell'autonomia.
Occorre quindi completare oggi ciò che manca allo Statuto per
essere pienamente realizzato: un rinnovato, concorde e consapevole
impegno di tutti i Valdostani per la loro Comunità.
Venendo alla proposta di risoluzione che viene messa in
discussione, che credo non abbia bisogno di ulteriori spiegazioni
in merito al suo contenuto, questa è una risoluzione che parte da
alcune premesse che portano ad una presa d'atto della situazione
che abbiamo oggi davanti a noi relativa a questo disegno di legge
costituzionale: "Ordinamento federale della Repubblica", approvato
dal Consiglio dei ministri il 9 aprile 2000 e modificato dal
Comitato dei 9 della Commissione Affari costituzionali della
Camera, una situazione che ci fa esprimere il dissenso sul metodo
adottato da parte dello Stato e cioè senza tenere in debito conto
tutto quanto è stato fatto sia da questo Consiglio che da
parlamentari con i molti emendamenti presentati e regolarmente
respinti.
È una risoluzione che risponde appieno a quanto già affermato in
altre occasioni da questo Consiglio regionale e cioè che sia il
Consiglio della Valle d'Aosta ad esprimersi sulla riforma dello
Statuto, cosa fra l'altro ampiamente sottolineata e ribadita con
forza da tutti i componenti delle varie delegazioni valdostane in
occasione dei vari incontri a Roma con gli organi centrali e che
sia dato il tempo necessario al Consiglio regionale di discuterne
senza una giustificata fretta affinché dallo stesso provengano le
opportuni indicazioni, espressioni della volontà politica di questo
Consiglio regionale.
Occorre secondo me in questo particolare e delicato momento
cercare di evitare di fare della demagogia nonché di trincerarsi
sulle posizioni di appartenenza alla propria forza politica e
permettere che si possano raggiungere positivamente due principali
obiettivi: il diritto che sia questo Consiglio regionale a
scegliersi la legge elettorale e la forma di governo che ritiene
più opportune, che venga riconosciuta senza tentennamenti da parte
dello Stato la natura pattizia del nostro Statuto speciale.
In una seconda fase, dopo aver avuto il giusto riconoscimento
dei punti sopracitati, in considerazione che stiamo provvedendo
alla modifica del nostro Statuto, entreremo nel merito della forma
di governo e della legge elettorale secondo l'impegno che si è
assunto questo Consiglio prima della fine di questa
legislatura.
Ritengo che sia doveroso da parte del Parlamento attribuire
senza ingerenze e vincoli al Consiglio regionale la competenza in
materia di legge elettorale e forma di governo oltre che la
necessità di una nuova articolazione delle competenze fra Regione e
Stato.
A questo proposito va chiarito il concetto della natura pattizia
del nostro Statuto ribadendo che le proposte di riforma abbiano il
parere vincolante del Consiglio regionale. Resta pertanto da
sottolineare che se vi è l'approvazione dei due terzi del Consiglio
regionale, la procedura deve essere intesa bloccata.
Prima di concludere dichiaro di essere perfettamente in linea
con gli emendamenti concordati e presentati dai Parlamentari
valdostani in sede di commissione di Camera e Senato e con la
precisa e puntuale risoluzione votata dal Consiglio nella seduta
del 22 e 23 settembre nella quale a larga maggioranza il Consiglio
ha espresso il desiderio del rispetto della natura pattizia del
nostro Statuto e del riconoscimento di una vera autonomia
statutaria affinché venga scritto nello Statuto che ogni modifica
deve essere adottata d'intesa con la Regione.
Concludendo ci auguriamo come I Commissione che la risoluzione
proposta, dopo il dibattito consiliare, produca un documento comune
che raccolga il consenso unanime del Consiglio affinché l'azione
che i nostri rappresentanti istituzionali, sia a livello regionale
che parlamentare, hanno sin qui svolto con pieno merito possa
continuare ad essere sorretta da un mandato forte e compatto
dell'intero Consiglio regionale.
Do lettura della risoluzione che porta la firma dei componenti
della commissione e cioè del sottoscritto, Cottino, Martin, Nicco e
Ottoz oltre a quelle del Consigliere Comé in rappresentanza degli
Autonomisti e del Consigliere Fiou, Capogruppo dei Democratici di
Sinistra.
Risoluzione
Il Consiglio regionale della Valle d'Aosta
Preso atto che la I Commissione consiliare permanente
"Istituzioni ed Autonomia" allargata ai Capigruppo consiliari,
riunitasi il 18 luglio 2000, ha esaminato il disegno di legge
costituzionale "Ordinamento federale della Repubblica", approvato
dal Consiglio dei Ministri il 9 marzo 1999, come modificato dal
Comitato dei nove della Commissione Affari costituzionali della
Camera;
Ritenuto che nessun ordinamento federale possa essere disegnato,
fin dalla fase iniziale, senza il concorso, con pari dignità, dei
soggetti costituenti tale nuovo ordinamento;
Considerata contraddittoria una riforma dell'ordinamento che non
affronti, congiuntamente al titolo V della Costituzione, anche i
"principi fondamentali", in particolare l'articolo 5;
Visto l'emendamento 4.24 al disegno di legge in oggetto, fatto
proprio dalla Commissione Affari costituzionali della Camera, e
richiamato l'impegno assunto, a nome del Governo, dal
sottosegretario alla Presidenza del Consiglio dei ministri
Franceschini presso la stessa Commissione, nella seduta del 30
maggio u.s., in sede di esame del disegno di legge costituzionale
"Disposizioni concernenti l'elezione diretta dei Presidenti delle
Regioni a Statuto speciale";
Esprime
profondo dissenso sul metodo adottato per la redazione del
citato disegno di legge;
Condivide
le proposte, da più parti avanzate, di trasformare il Senato in
una Camera delle Regioni e di garantire la presenza nella Corte
costituzionale di un'adeguata componente indicata dalle
Regioni;
Reputa
necessaria una nuova articolazione delle competenze tra Regioni
e Stato, in cui lo Stato conservi, in un quadro di reale
federalismo, competenze in materia di difesa, politica estera,
politica monetaria, sistema giudiziario federale e le Regioni
acquisiscano tutte le altre competenze;
Ribadisce
la necessità di introdurre nel nuovo articolo 116 la procedura
dell'intesa per ogni modificazione concernente gli statuti delle
Regioni autonome.
F.to: Piccolo - Cottino - Martin - Nicco - Ottoz - Fiou -
Comé
Président
La discussion générale est ouverte.
La parole au Conseiller Comé.
Comé (Aut)
Sicuramente se questa risoluzione fosse stata
presentata alcuni mesi dopo l'approvazione del disegno di legge
costituzionale: "Ordinamento federale della Repubblica", approvato
dal Consiglio dei ministri il 9 marzo 2000, da parte degli
Autonomisti ci sarebbe stato l'assenso senza sollevare particolari
rilievi, ma oggi noi discutiamo questa proposta perché i Presidenti
dei Consigli regionali dovranno presentare nel mese di settembre
eventuali osservazioni sul testo.
Sorge in noi qualche dubbio di ordine temporale. Il Parlamento
dal mese di settembre fino al termine del suo mandato non riuscirà
ad arrivare a nessuna decisione in merito. Ci pare che da parte
della maggioranza ci sia più un'intenzione di fare della propaganda
elettorale. La crisi del sistema politico, la frammentazione
partitica non potrà permettere al Parlamento di dare risposte
definitive in poco tempo su un progetto di legge costituzionale
così importante e che dovrà determinare il futuro del nostro
Paese.
Vorrei prima di analizzare la risoluzione ripercorrere le
posizioni assunte da questo Consiglio quando era in esame la
proposta di legge costituzionale di modifica dello Statuto speciale
per l'elezione diretta del Presidente della Giunta. Nei diversi
mesi di lavoro svolti dalla Commissione Affari costituzionali e la
Commissione bicamerale per le questioni regionali i nostri
Parlamentari con il coinvolgimento di rappresentanti di questo
Consiglio avevano rivendicato il coinvolgimento della Regione nelle
modifiche allo Statuto speciale in discussione al Parlamento.
L'interesse per questo provvedimento è stato manifestato anche dal
Consiglio regionale, come tutti ricorderanno, con quattro
risoluzioni votate ad ampia maggioranza che chiedevano con forza
l'accoglimento della norma che prescriveva l'intesa per ogni
modifica agli statuti e la possibilità di decidere autonomamente la
forma di governo più adatta alle esigenze della Comunità
valdostana. Vorrei citare alcune affermazioni fatte dai colleghi
nella discussione svoltasi il 22 settembre scorso.
Il Presidente Louvin, nel presentare il punto in esame, ricordò
all'Assemblea che in occasione dell'incontro con il Presidente
della Commissione Affari costituzionali la posizione della
delegazione valdostana era stata molto precisa nel ribadire che
eventuali modificazioni della Carta statutaria, ove non
preventivamente concertate, rivestirebbero un carattere lesivo
dell'autonomia speciale riconosciuta alla Valle d'Aosta.
Il Consigliere Nicco aveva ricordato, sempre in quella data,
come il relatore di legge, On. Di Bisceglie, sempre in audizione
affermò a fronte delle forti preoccupazioni valdostane che non vi
sarebbe stato nessun atto unilaterale.
Infine riporto ancora la citazione del Presidente della I
Commissione, Piccolo che ci garantiva - riportando appunto la
posizione espressa dal Presidente della commissione On. Cananzi -
che gli emendamenti e le modifiche proposte, votate a larga
maggioranza in questo Consiglio, avrebbero avuto un peso importante
nelle decisioni dei parlamentari per la loro accettazione in quanto
espressione di volontà politica del Consiglio regionale della Valle
d'Aosta riconoscendone così il diritto secondo lo Statuto
speciale.
Come tutti sappiamo le nostre risoluzioni non sono state accolte
e il Sen. Dondeynaz votò contro il disegno di legge dichiarando che
per la prima volta nella storia parlamentare si era legiferato
contro la volontà dell'Assemblea elettiva del Consiglio regionale
della Valle d'Aosta. L'On. Caveri pochi giorni fa si è astenuto sul
provvedimento in esame alla Camera.
Questo provvedimento ha fermato un processo che faticosamente si
era affermato nel tempo e che sembrava ormai codificato. Vi è stato
un arretramento sostanziale rispetto alla consuetudine con la
previsione di esprimere solo un parere da parte della Comunità
valdostana.
Questa è stata la dimostrazione come questa maggioranza e
l'attuale Governo sul tema delle riforme in senso federale siano
poco credibili e poco credibili sono stati anche questa volta con
la riforma sull'ordinamento della Repubblica in senso federale
perché non si può parlare di federalismo e di sussidiarietà quando
poi una proposta di legge viene calata dall'alto senza che nessun
soggetto delle regioni abbia potuto partecipare alla stesura del
testo. Anche oggi ci tocca rincorrere il testo andando con
risoluzioni ed emendamenti alla ridefinizione di alcune parti del
disegno di legge e in noi oggi vi è una profonda delusione e una
scarsa fiducia pur approvando i contenuti di questa risoluzione
viste le nostre considerazioni precedenti.
Da parte nostra oggi vogliamo ancora fare questo tentativo di
richiedere il confronto con pari dignità al Parlamento votando
questa risoluzione, ma se questo per la seconda volta non
avvenisse, viste anche le dichiarazioni di voto dei nostri
Parlamentari al "Governo Amato", inviterei le forze politiche che
hanno sostenuto i nostri rappresentanti alla Camera e al Senato a
fare una riflessione comune sull'atteggiamento da tenere nei
confronti di un Governo qual è l'attuale che sembra non tener conto
minimamente della specificità della realtà valdostana.
Président
La parole au Conseiller Nicco.
Nicco (GV-DS-PSE)
Varie volte in passato, in sedi diverse,
direttamente in questo Consiglio, in riunioni di commissione oppure
anche nell'incontro con la Commissione parlamentare per le
questioni regionali, ognuno di noi ha potuto affrontare ampiamente
il tema delle riforme istituzionali, esprimere il proprio
parere.
Oggi ripetiamo il nostro giudizio su questo disegno di legge:
"Ordinamento federale della Repubblica", un disegno di legge che, è
opinione largamente diffusa anche nelle stesse forze politiche, non
pare avere di fronte a sé grandi prospettive in questo ultimo
scorcio della XIII legislatura parlamentare. Il rischio insomma è
che noi qui oggi partecipiamo ad un rituale dall'esito
scontato.
Forti perplessità suscita in me anche la proposta che è stata
avanzata in ultimo dalla Conferenza dei Presidenti delle Regioni di
procedere allo stralcio di alcuni articoli del disegno di legge:
articoli 5, 6, 7, 10, 11 e 14. Mi pare un metodo improponibile, non
si può affrontare in tal modo, "a spizzichi e bocconi", una
questione di tale importanza.
Credo che nel tracciare un nuovo quadro di riferimento
essenziale sia l'organicità del disegno che deve essere coerente in
tutte le sue parti e questo evidentemente non può essere se il tema
è affrontato per singoli capitoli.
Il rischio è di trovarsi alla fine con la semplice
giustapposizione di parti che potrebbero poi tra loro anche essere
contraddittorie e perfino in conflitto. Detto questo, mi corre
comunque l'obbligo, in quanto Presidente della Commissione
speciale, di richiamare qui in sintesi alcune osservazioni di fondo
a questo disegno di legge che la Commissione speciale già a suo
tempo aveva fatto. Commissione che aveva esaminato questo disegno
di legge, approvato dal Governo il 9 marzo 1999, sin dalla riunione
del 9 aprile 1999 sulla base di una relazione presentata dal Dott.
Barbagallo che proponeva una critica puntuale ai singoli articoli
del disegno di legge, relazione che è ovviamente a disposizione di
tutti quei colleghi consiglieri che vogliano approfondire l'esame
della materia. Commissione che è poi tornata in seguito sulla
questione con l'audizione dei Parlamentari valdostani il 7 gennaio
2000.
In quelle due occasioni abbiamo posto l'accento su alcuni punti
che mi paiono tuttora validi, anche in riferimento al nuovo testo
oggi in discussione del disegno di legge elaborato dal Comitato dei
9 della Commissione Affari costituzionali della Camera. Punti che
sono richiamati nella risoluzione presentata dal collega
Piccolo.
I quattro punti fondamentali sono:
- la chiara indicazione che i soggetti costitutivi della nuova
Repubblica federale sono le Regioni, che devono essere pienamente
coinvolte nella definizione del nuovo ordinamento;
- la trasformazione del Senato in una Camera federale delle
Regioni;
- l'inversione del criterio di riparto delle competenze
legislative fra Regioni e Stato e l'attribuzione allo Stato solo di
quelle competenze che non possono più adeguatamente essere
esercitate dalle Regioni;
- la riforma della composizione della Corte costituzionale con
la presenza di una componente indicata dalle Regioni.
La partecipazione, è già stato detto, con pari dignità delle
regioni all'elaborazione del nuovo ordinamento federale mi pare
essere la questione preliminare sulla quale occorre approfondire la
riflessione.
Affermava recentemente il Presidente della Repubblica, Ciampi,
nel recente incontro con i rappresentanti delle Regioni che:
"?
Allorquando la Repubblica si trasforma, più che mai le singole
articolazioni devono impegnarsi a rispettare la pari dignità delle
altre?"
.
Questa è una frase che può certo variamente essere interpretata,
ma a cui noi possiamo riallacciarci per rivendicare pari dignità,
nell'elaborazione del nuovo atto costituente, altrimenti, se non vi
è pari dignità nel momento fondante, paradossale sarebbe
richiamarla per il seguito del processo: o si adotta un metodo, un
percorso differente, fin dall'inizio, oppure siamo di fronte ad
un'inaccettabile contraddizione in termini. Non può essere il
Parlamento, bontà sua, a tracciare le linee di un ordinamento
federale, almeno nel senso che questo Consiglio più volte ha dato a
questo termine: di nuovo patto costituente. Occorre che allo stesso
tavolo e con pari dignità, ripeto, siedano fin dall'inizio anche le
Regioni. Se vogliamo costruire una nuova casa in cui abitare
assieme, il progetto lo dobbiamo fare assieme. Non può essere uno,
il Parlamento, a fare il progetto, tracciare il disegno, e gli
altri, le Regioni, ad apportarvi delle modifiche e delle
correzioni.
Il federalismo dunque, per me almeno, o è politico o non è.
Senza questo patto politico a monte è improprio continuare a
parlare di federalismo amministrativo, di federalismo fiscale come
ancora è stato fatto proprio nel citato discorso al Palazzo del
Quirinale. E proprio per questa critica sostanziale di metodo non
ritengo utile che si entri nel merito dei singoli articoli. Non
ritengo utile proporre, come qualcuno ha fatto, degli emendamenti
ai singoli articoli. A me pare che la questione si ponga a monte,
su un piano differente.
Farei solo un'eccezione, che è quella che poi è contenuta anche
nella risoluzione, che riguarda l'articolo 116. Come è noto, ed è
stato ricordato dal collega Comé, sono state bocciate tutte le
proposte di introdurre il meccanismo dell'intesa nel disegno di
legge costituzionale: "Elezione diretta dei Presidenti delle
Regioni a Statuto speciale", il che ha determinato il voto
contrario del Sen. Dondeynaz e l'astensione dell'On. Caveri.
Furono bocciate quelle proposte, come ebbe a dire il Presidente
della Commissione Affari costituzionali del Senato, Villone, nella
seduta del 30 maggio, perché
"si incideva su aspetti che
investono il generale equilibrio dei rapporti fra Stato e
Regione".
Ed è proprio perciò, in risposta a questa preoccupazione, che in
quella stessa seduta il Sottosegretario Franceschini ribadì
l'impegno del Governo a far proprio un emendamento al disegno di
legge "Ordinamento federale della Repubblica" in cui si prevede che
"le modifiche agli statuti speciali siano sempre adottate di
intesa con le regioni interessate"
. Vorrei richiamare
l'attenzione dei colleghi su questo passaggio che a me pare
particolarmente importante perché questo emendamento rappresenta il
primo impegno ufficiale del Governo in tal senso. Un termine
questo, "intesa", che, finalmente, dopo una lunga battaglia
parlamentare, condotta in piena sintonia con questo Consiglio, oggi
non è più solo una richiesta nostra, ma che è stato accolto da
quella che possiamo certo definire come la controparte, da chi in
questo momento rappresenta lo Stato centrale. Ed è un impegno dal
quale credo che difficilmente si potrà recedere, quali che siano le
successive vicende parlamentari e governative.
Non penso che questo impegno possa essere in seguito
considerato, come qualcuno ha detto recentemente, semplice carta
straccia. È un impegno che lo Stato in quanto tale, il Governo che
in questo momento rappresenta lo Stato centrale, si è assunto per
quanto riguarda la nostra Regione.
Vi era in realtà anche un altro e ben più significativo
emendamento allo stesso articolo 116 presentato dall'On. Detomas,
essendo allora l'On. Caveri Sottosegretario, che recita:
"Il
Friuli Venezia Giulia, la Sardegna, la Sicilia, il Trentino-Alto
Adige/Sud Tirol e la Valle d'Aosta/Vallée d'Aoste dispongono di
forme e condizioni particolari di autonomia secondo i rispettivi
statuti speciali che sanciscono un patto federativo con lo Stato e
che sono garantiti con legge costituzionale d'intesa con ciascuna
regione."
Emendamento che si colloca evidentemente nella direzione più
volte indicata da questo Consiglio, ma ben lontana ancora da quella
del Governo e del Parlamento italiano e quindi emendamento non
accolto.
Ribadisco infine che non mi pare credibile una riforma
federalista che si limiti al solo titolo V della Costituzione. È
del tutto evidente che federalismo e sussidiarietà sono elementi
che devono entrare a far parte organicamente dei principi
fondamentali della nuova Costituzione ai quali non può ispirarsi un
solo titolo, il quinto, ma deve ispirarsi l'intero testo
costituzionale. La Repubblica "una e indivisibile", così come è
indicata oggi nei "Principi fondamentali", all'articolo 5, deve
diventare in tale quadro Repubblica "federale".
Colgo l'occasione anche per alcune osservazioni sull'altro
disegno di legge costituzionale "Elezione diretta dei Presidenti
delle Regioni a Statuto speciale", recentemente approvato in prima
lettura dalla Camera e dal Senato. È un disegno di legge, come ha
ricordato il collega Comé, sul quale questo Consiglio si è più
volte espresso criticamente. Disegno di legge sul quale pone molta
enfasi il giornale dei Verdi Alternativi, "Informazione", sin dal
titolo: "Il Parlamento cambia lo Statuto speciale per la Valle
d'Aosta" e più avanti:
"? si tratta della più importante
modifica dello Statuto da quando esso esiste?".
Colgono l'occasione, i Verdi Alternativi, anche per contrapporre
duramente il lavoro di questo Consiglio che si limiterebbe, in
materia di riforme, a fare dell'accademia, al lavoro del Parlamento
che, qui in Valle, sarebbe presentato, si legge:
"? con grande
disinformazione, con approssimazione, con distorsioni, con
sottovalutazione?".
Devo dire che è un disegno di legge sul
quale anche la Segreteria regionale Democratici di Sinistra, pur
con tutta una serie di distinguo, ha espresso "un giudizio
sostanzialmente positivo".
Vorrei ricordare che su quel disegno di legge è stata espressa
una valutazione, tecnico-giuridica ancora prima che politica, di
altro segno, alla quale fin qui non ho sentito obiezioni di merito.
Valutazione suggerita dal Dott. Barbagallo nel corso della riunione
del 21 aprile della Commissione speciale e valutazione ampiamente
sviluppata dal Prof. Antonio D'Atena, ordinario di Diritto
costituzionale presso l'Università di Roma, nel corso di una
riunione svoltasi presso il CNEL l'8 maggio 2000 per esaminare la
situazione delle riforme istituzionali e la cui sostanza è la
seguente:
"È da rilevare?"
- scrive il Professore - "?
che per due Regioni, la Sardegna e la Valle d'Aosta, la più
significativa innovazione introdotta dal progetto non avrebbe
alcuna ragion d'essere. Ci si riferisce al riconoscimento alla
Regione del potere di disciplinare la propria forma di governo con
uno speciale atto legislativo. È infatti da ritenere che tale
potere la Sardegna e la Valle d'Aosta lo possiedano già per la
ragione che i due Statuti speciali equiparano con riferimento alle
materie di cui all'articolo 123 della Costituzione la posizione
delle rispettive Regioni a quella delle Regioni ad autonomia
ordinaria"
.
Com'è noto l'articolo 50 del nostro Statuto recito al comma 4:
"Le disposizioni, concernenti le materie indicate nell'articolo
123 della Costituzione della Repubblica, possono essere modificate
con le forme prevedute nello stesso articolo"
, materie che la
recente legge costituzionale del 22 novembre 1999 ha così
ridefinito nel nuovo articolo 123 della Costituzione:
"Ciascuna
Regione ha uno statuto che, in armonia con la Costituzione, ne
determina la forma di governo e i principi fondamentali di
organizzazione e funzionamento. Lo Statuto è approvato e modificato
dal Consiglio regionale".
Dunque su questo punto fondamentale il disegno di legge, secondo
questa interpretazione almeno, che a me pare sostenibile,
attribuisce alla Valle d'Aosta una competenza che essa già
possiede. A meno, appunto, che non vi siano altre riflessioni
tecnico-giuridiche che contrastino con quelle di Barbagallo e di
D'Atena.
Il giornale dei Verdi, "Informazione", sottolinea poi un altro
aspetto. Parla di "positivi risultati" dell'azione dei Verdi
valdostani, con particolare riferimento all'iniziativa dell'On.
Boato in merito alla questione dei referendum. Anche qui credo che
almeno una precisazione occorra farla.
Il testo unificato del disegno di legge, redatto dalla I
Commissione Affari costituzionali della Camera, recava in merito la
seguente dizione:
"La legge regionale disciplina l'esercizio del
diritto di iniziativa popolare delle leggi regionali e del
referendum sulle leggi della Regione"
.
Quel testo fu discusso dalla I Commissione consiliare nostra l'8
settembre seguente in presenza dell'On. Caveri e in quell'occasione
un componente della commissione - non importa chi - presentò una
proposta di emendamento al disegno di legge che riformulava
l'intero primo comma e sostituiva anche la dizione sul referendum
che diventava:
"esercizio del diritto di iniziativa popolare
delle leggi regionali e dei referendum regionali"
. Proposta a
cui aveva espresso il proprio consenso anche il Consigliere Curtaz
che in quell'occasione diceva:
"Bisogna che questa norma sia il
più generica possibile, forse basterebbe sostituire il singolare
con il plurale sostituendo le parole "il referendum" con le parole
"i referendum""
.
L'On. Caveri fece propria la nuova formulazione dell'intero
primo comma, che diventò l'emendamento 2.17 al disegno di legge,
sottoscritto anche da Zeller e da altri.
L'On. Boato a sua volta presentò un emendamento, che poi fu
recepito dalla commissione, relativo alla sola questione del
referendum e che recita invece di
"referendum regionali"
:
"referendum regionale abrogativo, propositivo e
consultivo"
.
Noi ringraziamo ovviamente l'On. Boato per l'appoggio dato alla
nostra indicazione, ancorché generica, per la specificazione che ha
voluto farne, sulla quale concordiamo interamente, però da qui a
far credere che è grazie proprio alle sollecitazioni dei Verdi
valdostani e all'azione dell'On. Boato che verrà introdotta la
nuova disciplina del referendum regionale, come è stato scritto, mi
pare che si ponga in essere una qualche forzatura, per usare un
eufemismo.
E allora, visto che si è parlato di
"disinformazione,
approssimazione e distorsioni"
, si tratta poi di vedere dove
queste effettivamente stanno.
Président
La parole au Conseiller Curtaz.
Curtaz (PVA-cU)
Un po' amareggiato del fatto che l'On.
Boato non mi avesse ascoltato pienamente e non avesse accolto la
proposta che avevo fatto nella commissione. Cerco di riprendermi
dall'amarezza?
Non citerò articoli né de "Le Travail" né de "Le Peuple
valdôtain" o altri giornali del genere, ma mi soffermerò sulla
risoluzione, una risoluzione per tanti versi condivisibile - se ci
fosse una graduazione di condivisione - più di altre risoluzioni
che sono state votate su questo tema, dove peraltro, caro
Consigliere Nicco, si faceva in continuazione riferimento, nelle
risoluzioni votate dalla maggioranza ma non da noi, alla
possibilità di limitare il referendum sulla forma di governo?
(interruzione del Consigliere Nicco, fuori microfono)
? sì, sì, in maniera molto esplicita quelle che avete votato
qui; altro che referendum in senso indeterminato ed ampio! Tutto il
contrario. Ma a parte questa parentesi, devo dire che ci sono due
punti sui quali desidererei avere dei chiarimenti da parte dei
proponenti questa risoluzione.
Al primo punto ha accennato il Consigliere Nicco, ma a mio
giudizio in maniera non sufficientemente esauriente. Questa
risoluzione contiene una premessa forte, laddove al terzo comma
recita:
"Considerata contraddittoria una riforma
dell'ordinamento che non affronti, congiuntamente al titolo V della
Costituzione, anche i "principi fondamentali", in particolare
l'articolo 5;"
.
Rileggo l'articolo 5 perché ho l'impressione che ci siano alcuni
consiglieri che, come me, non si ricordavano cosa dice
completamente l'articolo 5, allora sono andato a rileggermelo per
vedere se è una bestia così nera come sembrerebbe di leggere in
questa risoluzione.
Dice quell'articolo:
"La Repubblica una e indivisibile?"
io non credo che ci sia qualcuno che vuole sostenere che ci possano
essere più repubbliche o che possano essere divisibili, se qualcuno
lo vuole dire, che lo dica espressamente, almeno si sa qual è
l'argomento in discussione
"? riconosce e promuove le autonomie
locali, attua nei servizi che dipendono dallo Stato il più ampio
decentramento amministrativo, adegua i principi e i metodi della
sua legislazione alle esigenze dell'autonomia e del
decentramento"
.
A me non sembra un brutto articolo. Qual è il problema, di
carattere ideologico del quale ogni tanto parlo anche con il
Consigliere Nicco?
Il Consigliere Nicco, come tanti nella nostra Regione, è
innamorato di una teoria, sulla quale non ho niente di male da dire
secondo cui il federalismo deve necessariamente provenire dal
basso. Non ho la capacità di approfondire questo argomento, ma è un
argomento che ha una sua suggestione teorica molto forte, non posso
disconoscerlo anche se mi viene difficile capire come lo Stato,
così come oggi è concepito, posso avere una doppia personalità: da
una parte lo Stato che è somma delle regioni, dall'altra lo Stato
che tratta con le regioni.
Questo è un argomento difficilmente superabile, se andiamo al
contradditorio, ma comunque è un argomento di una certa suggestione
di cui però ci si è un po' innamorati perché credo che alla fine -
e sono forse eccessivamente laico in questa concezione -
l'importante è il risultato finale perché si può discernere di
sussidiarietà, di federalismo, sono tutte cose estremamente
interessanti, ma alla fine di tutto c'è sempre una ripartizione di
competenze che può essere più o meno ampia, più o meno a favore di
un soggetto piuttosto che di un altro, quindi che il federalismo di
per sé parta dal basso, che sarebbe la soluzione migliore dal punto
di vista politico, o parta dall'alto, alla fine bisogna tendere al
risultato finale che è quello della ripartizione di competenze in
questo momento, su questo concordo, che sia il più possibile a
favore dell'ente Regione.
E tralascio ulteriori discussioni perché questo accordo andrebbe
esteso e ci dovrebbe essere nelle altre regioni più grandi un
accordo federalista fra la Regione, la provincia e l'area
metropolitana. Si tratta di temi suggestivi, ma particolarmente
complicati che personalmente non mi appassiona molto.
Però vorrei dei chiarimenti quando in questa risoluzione si dice
una cosa così forte, cioè che l'articolo 5 non va bene, perché
questo articolo 5 prevede se vogliamo in maniera insufficiente, in
maniera storicamente datata, un percorso di allargamento di
autonomia che va in un senso federalista di allargamento delle
competenze, di decentramento di autonomia. Potrà non piacere a chi
ne fa una questione di principio, però per chi ne fa una questione
di sostanza non è un articolo impeditivo a nessuna riforma.
La seconda domanda che voglio fare ai proponenti è perché in
nessun documento, risoluzione, ordine del giorno che viene
presentato in Consiglio sul federalismo viene mai fatto cenno alle
questioni delle risorse e alle questioni del federalismo fiscale,
cose che pure ogni tanto sono oggetto di dibattito, di discussione,
di studi anche piuttosto recenti e autorevoli che sono stati fatti.
A me piacerebbe sentire qualcuno che mi spiega perché, quando si fa
riferimento a questi principi, non c'è mai un cenno al federalismo
fiscale e alla ripartizione delle risorse fra Stato e Regione.
Per ora mi limito a queste due osservazioni; esternerò la
posizione di voto del mio gruppo ad eventuali chiarimenti avvenuti
su queste due questioni.
Président
La parole au Conseiller Ottoz.
Ottoz (UV)
Il me semble que ce "projet de loi
constitutionnel Amato" ne mérite pas au fond toutes les choses qui
ont été dites, qui sont absolument intéressantes, approfondies et
en grande partie partageables. Je voudrais être donc synthétique
pour reprendre les points de notre résolution.
D'abord ce projet de loi représente un pas en arrière même par
rapport aux travaux de la Bicamérale présidée par M. D'Alema; il
suffit de voir la question des compétences. A l'article 5 pas de la
Constitution, dans le "projet de loi Amato" il y a eu une
exténuante et analytique série de compétences, de définitions, et
cetera, qui ne représente absolument pas notre conception, qui se
limite à définir quelles sont les compétences, très peu à notre
avis, de l'Etat en donnant à la Région toutes les autres
compétences. C'est un gros pas en arrière par rapport même à la
Commission bicamérale.
On le dit, la structure de ce projet de loi n'est pas
fédéraliste, sauf dans les mots, mais centraliste puisqu'elle ne
reconnaît pas la dignité des régions et leur droit de participer à
part entière à la formation d'un vrai Etat fédéraliste; le fait
qu'elle n'envisage pas la réécriture partielle de l'article 5 de la
Constitution qui est une condition préalable pour pouvoir modifier
opportunément la cinquième partie de la Constitution? et il ne
s'agit pas là de choses théoriques, il s'agit d'établir que dans
l'article 5 pour qu'on puisse faire un Etat fédéral?, il faut que
l'on dise que la République italienne est une République fédérale
formée par les régions.
M. Curtaz se demande si ce sont les régions qui légitiment
l'Etat; selon nous oui, ce n'est pas l'Etat qui légitime les
régions, mais ce sont les régions qui reconnaissent à l'Etat sa
nature comme ce sont les communes qui reconnaissent à la Région son
rôle comme ce sont les citoyens qui le reconnaissent aux
communes.
Je comprends que quelqu'un n'aime pas le fédéralisme qui va de
bas en haut, mais c'est exactement notre conception. En plus
l'équivoque continue entre décentralisation et fédéralisme dans le
but de faire passer la décentralisation quoique poussée pour
fédéralisme et c'est un autre point qui est repris ici.
Enfin le "projet de loi Amato" ne résout pas le problème
fondamental pour nous et pour les autres Régions à Statut spécial,
absolument préalable celui-ci aussi, du pacte qui doit être à la
base du rapport entre la Région et l'Etat, la nature pactise du
statut, donc il ne résout pas le n?ud qui nous empêcherait
d'envoyer nos propositions de Statut à Rome sans le danger que l'on
nous les renvoie défigurées.
Par conséquence ce projet de loi est selon nous inacceptable et
c'est pour cela que, après avoir pesé tous les mots de cette
résolution, nous voterons convaincus favorablement.
Président
La parole au Conseiller Lattanzi.
Lattanzi (FI)
Credo che questa risoluzione perlomeno un
merito oggi lo abbia avuto oltre che prenderci un po' di tempo:
quello di sentire ancora una volta, in maniera chiara e forte, le
convinzioni che stanno alla base di questa risoluzione che sono
convinzioni che ci siamo già detti.
Abbiamo passato questo ultimo anno un po' in tutti i luoghi
deputati politicamente o meno a dibattere il tema in oggetto,
commissioni istituzionali o speciali, momenti di confronto politico
sono stati usati per sentire le cose che ancora oggi ci siamo
sentiti dire.
Voglio ringraziare i colleghi che hanno approfittato di questa
risoluzione per ribadire con forza il loro pensiero, la fermezza
dei loro principi, principi su cui più volte ci siamo espressi
tutti e che pur con sfumature diverse abbiamo ormai condiviso.
Siamo in una fase nella quale possiamo senz'altro dire che oggi i
Valdostani non si dividono più fra chi vuole l'autonomia e chi non
la vuole, semmai si stanno confrontando su quale modello di
autonomia realizzare e soprattutto su quale percorso individuare
per raggiungere questa autonomia.
Certo è che siamo in una fase politica di riforme parlamentari
oserei dire ingarbugliate; abbiamo preso atto dei fallimenti vari,
numerosi, dei Governi, dello Stato, di chi ha rappresentato lo
Stato in questi ultimi 5 anni: il "Governo Amato" non ha fatto
assolutamente nulla - lo ha appena detto il Consigliere Ottoz - per
le riforme, non per la nostra Regione, per nessuna regione, come
nulla ha fatto il "Governo D'Alema" nelle sue due apparizioni, come
nulla ha fatto chi poteva forse più di tutti gli altri fare, chi
era stato democraticamente e legittimamente insediato dal popolo
italiano, cioè il "Governo Prodi".
Nessuno del Centro Sinistra in questi 4 anni ha avuto la
capacità, la forza ma forse neanche la convinzione per poter
neanche aprire il confronto su questi temi. Lo abbiamo avuto
presente in maniera molto chiara quando abbiamo partecipato
all'ultimo convegno a Roma con alcuni componenti della I
Commissione e alcuni componenti della Commissione speciale.
Quindi permettetemi di fare una valutazione politica di questa
risoluzione che se è forte nei suoi principi e nei suoi contenuti,
è forse discutibile su alcuni passaggi perché anche noi
sull'articolo 5 potremmo aprire una grande riflessione in quanto si
critica quell'articolo, ma non si dice cosa si vuole dopo. Perché
quando si legge l'articolo 5 forse sarebbe già bello se fosse
applicato o se qualcuno si orientasse perlomeno ad applicarlo. Per
cui il giudizio che diamo in questo dibattito generale su questa
risoluzione è legato al peso politico di questa risoluzione e
allora vorremmo chiedere ai proponenti, che sono espressione della
maggioranza e di qualche altra forza che ha condiviso, come gli
Autonomisti, questa risoluzione fortemente proposta da quelli della
maggioranza, che senso e quale significato politico ha: ribadire
ancora una volta a noi stessi e solo a noi stessi i principi che
tutti condividiamo.
Perché è a noi stessi che li ribadiamo sapendo perfettamente che
questa risoluzione non avrà nessun peso politico in mano a chi ci
deve a Roma rappresentare, in mano a chi della maggioranza
regionale fa parte anche della maggioranza nazionale che non ha
fatto nulla fino ad oggi e non farà, come giustamente diceva il
collega Comé, probabilmente nulla fino alla fine di questa
legislatura. Che senso politico ha?
Non ci siamo sentiti di sottoscriverla non perché non
condividiamo i principi che anzi con sfumature diverse possiamo
anche affrontare in maniera positiva, ma perché non comprendiamo il
significato politico, così come non avevamo compreso il significato
politico di quella risoluzione che venne presentata dagli
Autonomisti su sollecitazione del Senatore Dondeynaz in occasione
degli ultimi emendamenti, presentati dal Senatore Dondeynaz,
facente parte della maggioranza nazionale, bocciati dalla sua
stessa maggioranza.
Il Senatore si è poi dilettato a comunicare alla società
valdostana quale era stata la sua posizione negativa rispetto a
questo atto d'imperio dello Stato e della maggioranza parlamentare
di Centro Sinistra, ma si è ben guardato dal dire che gli unici che
gli avevano dato una mano in quel contesto erano quelli del Polo,
della Casa delle Libertà.
Il senso politico di questa risoluzione non lo vediamo, quindi
non ci siamo sentiti di sottoscriverla a chi ce lo ha proposto e
non ci sentiamo oggi di votarla. Noi ci asterremo su questa
risoluzione perché non abbiamo fiducia dell'effetto politico che
questa risoluzione potrebbe avere. Ogni azione politica, seppure
fondata su dei principi e accompagnata da una sua filosofia, deve
avere comunque un obiettivo concreto che si possa raggiungere.
Questa risoluzione non ha nessun obiettivo, se non quello di far
apparire per l'ennesima volta, e qui tutto a nostro vantaggio,
l'ennesima contraddizione della maggioranza di Centro Sinistra che
governa questa Regione che chiede alla maggioranza di Centro
Sinistra che governa questo Paese di fare cose che la maggioranza
di Centro Sinistra a livello statale e nazionale non vuole
assolutamente fare.
Lo abbiamo sentito dire in maniera molto chiara da Mussi e da
tutti i rappresentanti del Centro Sinistra, escluso il Presidente
della Regione Toscana, ripeto, da tutti
i rappresentanti nazionali del Centro Sinistra: dei Democratici
di Sinistra, dei Verdi, e di tutti quelli che governano e che
potrebbero fare qualcosa per le riforme federali: il federalismo
sì, ma giustamente parliamo di federalismo amministrativo. Il
federalismo della libertà, quello della sussidiarietà, i principi
di devolution, quello è qualcosa che si raggiunge poi con calma,
una posizione quindi lontana dalla società, dal popolo, dalle
regioni che iniziano a smantellare questo Stato che non sta più in
piedi.
Noi non condividiamo questa risoluzione nella sua efficacia e
non nei suoi contenuti, non la voteremo, ci asterremo su questa
risoluzione, ma diciamo ancora una volta a quelli della maggioranza
di Centro Sinistra che governano questa Regione che questa
risoluzione avrebbe avuto il nostro appoggio pieno se vi fosse
stata allegata una mozione di sfiducia al "Governo Amato", allora
politicamente avrebbe avuto un senso, allora avrebbe avuto un senso
presentare una Regione unita nella sua unanimità nella richiesta
della difesa dei propri principi con annessa una mozione di
sfiducia che arriva da una Regione unita che dice a questo Governo
di andare a casa perché non più adatta a dare risposte ai cittadini
e quindi esclusivamente insediata per gestire il potere in campagna
elettorale finché la legge glielo permette.
Ci asterremo su questa risoluzione, chiediamo ai Democratici di
Sinistra di avere almeno la coerenza non solo di credere in quello
che dicono, ma di fare anche quello che dicono e quindi o di
esortare i loro Parlamentari a fare le riforme, cosa che dubitiamo
loro siano in grado di fare o a dirgli di andare a casa, se credono
in quello che dicono.
Per quanto ci riguarda prendiamo atto che, è ufficiale e ormai
lo possiamo dire, il sostegno della maggioranza di Centro Sinistra
valdostana al Governo di Centro Sinistra nazionale ha prodotto una
poltrona di Sottosegretario all'On. Caveri, ha prodotto una
poltrona all'Europarlamento all'On. Caveri, ma nella Valle d'Aosta
quella maggioranza e quel potere hanno fatto perdere in questi 5
anni quello che mai avevamo perso in 50 anni di autonomia.
Avevamo un rapporto pattizio con lo Stato che si era sviluppato
a partire dal 1948, si era concretizzato in maniera forte con molte
difficoltà nei 9/10 e si era rivalutato attraverso "l'emendamento
Ciampi" a sostituzione dell'IVA da importazione. È vero, noi
chiedevamo e lo Stato concedeva, però c'era almeno qualcuno che
ascoltava. Oggi siamo, dopo 4 anni di Centro Sinistra di "Governi
D'Alema, Prodi e Amato", alla distruzione totale del rapporto
pattizio fra una Regione autonoma e uno Stato centrale.
Président
Si personne ne demande la parole, la discussion
générale est close.
La parole au Conseiller Curtaz pour explication de vote.
Curtaz (PVA-cU)
Annuncio il nostro voto di astensione su
questa risoluzione. Avevo posto le questioni, mi dispiace che
nessuno abbia sentito il dovere o il piacere di rispondermi se non
il Consigliere Ottoz che ringrazio.
Conosco bene le posizioni del Consigliere Ottoz perché seguo i
lavori della Commissione speciale e so cosa pensa in materia di
federalismo e di federalismo dal basso. Mi permetto molto
modestamente di suggerirgli anche un esercizio di riflessione che è
il seguente.
Lui, come tanti, forse anche qualcuno di noi, parte da un
preconcetto ideologico, cioè che la Regione sia la struttura base,
sia la madre dello Stato. È una concezione, da dove derivi non
riesco a capirlo, che costituisce un'opzione politica, ma non può
essere una fede perché la sovranità nel nostro ordinamento, in
tutte le democrazie libere occidentali, è nel popolo. Allora qual è
il confine del popolo? Chi dice che la struttura madre è la Regione
piuttosto che lo Stato, piuttosto che l'Europa, piuttosto che la
provincia, piuttosto che il comune, piuttosto che il quartiere? Chi
lo stabilisce? Questa è una riflessione che pongo anche a me.
Volevo fare due brevissime osservazioni su riferimenti che mi
sembrano fuori luogo entrando nel merito del dispositivo della
risoluzione laddove si fa riferimento alle competenze residuali che
rimarrebbero allo Stato secondo questa prospettazione sulla quale
sono abbastanza d'accordo a grandi linee.
Il primo riferimento è alla politica monetaria. Come facciamo a
dire che riserviamo allo Stato la politica monetaria, in questo
contesto storico in cui lo Stato si è spogliato della politica
monetaria? La politica monetaria appartiene all'Europa, non
appartiene più allo Stato nazionale; questo mi sembra fin troppo
ovvio per dirlo.
La moneta dello Stato italiano e della Valle d'Aosta è l'euro,
la lira è una moneta virtuale, un modo per contare gli euro che
vale fino al 2002, ma non esiste più una sovranità statale sulla
moneta a meno che non si dica che questa rinuncia alla sovranità a
favore dell'Europa è revocabile. Se va interpretato così, però
andrebbe forse spiegato meglio perché riservare allo Stato una
competenza che non ha più mi sembra grossolano.
Un'altra cosa che personalmente non capisco è cosa significhi
sistema giudiziario federale. Mi ricorda un po' Perry Mason e i
telefilm americani perché se c'è un sistema giudiziario federale,
significa che c'è un sistema giudiziario federato e quindi che ci
sono delle procedure, dei giudizi, dei codici civili e penali
regionali e questa mi sembra come ho detto in altre sedi una delle
più grandi sciocchezze che si possa immaginare.
A ogni livello si sta cercando di uniformare le normative, si
comincia a parlare di diritto penale internazionale, di procedure
sovranazionali perché la realtà è sempre più complicata ed esige
sempre più interventi a largo raggio e noi intenderemmo fare il
nostro diritto penale piemontese, il diritto civile lombardo. Così
se devo trattare con un commerciante lombardo, faccio il contratto
a Ivrea, risiedo in Liguria, e d'estate vengo in Valle d'Aosta,
devo conoscere quattro diritti? Mi sembra una cosa fuori dal
tempo.
Queste mi sembrano due contraddizioni in questa risoluzione, che
volevo per chiarezza sottolineare.
Président
Je soumets au vote la résolution:
Conseillers présents: 33
Votants: 27
Pour: 27
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
