Classificazione
BILANCIO E CONTABILITA' REGIONALE



Oggetto del Consiglio n. 692 del 10 giugno 2021 - Resoconto
OGGETTO N. 692/XVI - D.L. n. 27: "Assestamento al bilancio di
previsione della Regione autonoma Valle d'Aosta/Vallée d'Aoste per
l'anno 2021, misure di sostegno all'economia regionale conseguenti
al protrarsi dell'emergenza epidemiologica da COVID-19 e primo
provvedimento di variazione al bilancio di previsione della Regione
per il triennio 2021/2023". (Approvazione di due ordini del
giorno)
Bertin (Presidente) -
Alla presenza di 31 Consiglieri,
riprendiamo l'analisi del D.L. n. 27. Consigliere Manfrin le passo
la parola.
Manfrin (LEGA VDA) -
Ci troviamo oggi a discutere e ad
approvare un provvedimento che ha richiesto un grande e lungo
lavoro di concertazione, analisi, confronto e dialogo, lo ha
ricordato qualche collega nel suo intervento precedente, per
arrivare a un testo che fosse non soltanto condiviso, ma utile ed
efficace a risollevare la nostra comunità dal baratro in cui è
precipitata a causa delle restrizioni pandemiche.
Desidero anch'io innanzitutto ringraziare il tavolo di lavoro
che direi in un clima franco e costruttivo ha abbattuto gli
steccati partitici per arrivare al nocciolo delle questioni,
ringrazio anche il collega Aggravi per l'ottima relazione di
minoranza, che ha ben centrato il tema e illustrato ogni
sfaccettatura di questa legge da quello che è il nostro punto di
vista e infine desidero ringraziare chi ha coordinato il tavolo di
lavoro, l'assessore Bertschy, garante della tenuta del gruppo che
oggi vede concretizzarsi il prodotto di questo lunghissimo
percorso.
La necessità di arrivare a sostenere il tessuto sociale ed
economico della nostra Regione messo a dura prova dalle terribili
condizioni di chiusura e distanziamento sociale imposte dalle
misure di contrasto alla pandemia era assolutamente evidente tanto
alla politica quanto ai cittadini, che hanno manifestato in più
occasioni la loro insofferenza rispetto alle limitazioni e alla
crisi ingeneratasi a seguito di questo. Questo testo nasce proprio
per venire incontro a queste esigenze, ovvero la netta urgenza di
sostenere, con uno sforzo importante, il sistema economico
valdostano così come quello sociale.
Come già anticipato da chi mi ha preceduto, sono stati
evidenziati i numerosi diversi aspetti economici del testo in esame
e per questo motivo e anche un po' per deformazione, chiamiamola
così professionale, desidero concentrarmi su uno degli aspetti più
delicati, innovativi e interessanti di questa legge, ovvero
l'attenzione verso gli aspetti sociali. Per la prima volta infatti
il tema sociale viene messo al centro delle scelte politiche e si
interviene in maniera netta a sostegno della famiglia e del
contrasto alla povertà.
Innanzitutto, per discutere di questo intervento e di questa
iniziativa, è necessario inquadrare qual era la situazione
pregressa. Dai dati in nostro possesso - infatti, ne abbiamo
discusso anche in quest'aula in iniziative ispettive precedenti -,
aggiornati alla situazione pre-crisi, possiamo stimare che le
famiglie in condizioni di povertà relativa prima della pandemia
fossero il 4,1 percento del totale, mentre la percentuale di
individui in povertà relativa assommava al 5,6 percento. È del
tutto evidente quindi che se questi dati non tengono conto della
pandemia che ha colpito da marzo 2020 e continua a colpire
tutt'oggi e che ha prodotto una decisa conseguenza al ribasso, non
possiamo che rivedere in senso peggiorativo queste stime
soprattutto se proviamo ad allargare il nostro sguardo, ad esempio,
a quelle relative al PIL nazionale che preconizzano un ritorno ai
livelli pre-Covid per il 2042.
L'obiettivo collaterale posto alla base di questi interventi è
quello di fotografare e intercettare una situazione complessa come
quella della Valle d'Aosta per conformazione geografica e
composizione sociale, che non è sicuramente paragonabile a
nessun'altra realtà del nostro Paese, dove annualmente, a titolo di
esempio, si verifica una netta discrepanza fra dati Istat e studi
regionali, ricordando che la nostra Regione è priva di uno studio
aggiornato e specifico sulla povertà, poiché l'ultimo infatti
risale al 2009, che ci permetta di comprendere qual è stato
l'impatto del Coronavirus sulla nostra realtà sociale
preesistente.
Come detto, sono molti gli articoli che intervengono in maniera
diretta o indiretta sul tessuto sociale e a contrasto del disagio
economico:
in primis
quello che considero il cuore
dell'intervento sociale rappresentato dall'articolo 26 ovvero la
misura a sostegno delle famiglie. In questo articolo, che ha una
dotazione finanziaria di 3 milioni, troviamo una disposizione che
agisce su due livelli: in primo luogo sui nuclei familiari che
vivono sotto la soglia economica di sussistenza, quella definita
con delibera di Giunta, che assomma indicativamente a meno di 500
euro al mese di reddito e in secondo luogo tutti quei nuclei che si
trovano sotto la soglia ISEE, ovviamente quella rilevata come ISEE
corrente, di 12 mila euro per i nuclei composti da una sola
persona, 15 mila euro per nuclei composti da due persone e 18 mila
euro per nuclei composti da tre persone o più. Per ognuna di queste
fattispecie viene previsto un contributo che assomma a un massimo
di 1.200 euro per i nuclei con ISEE corrente più alti, quindi
quelli da 12 mila, da 15 mila o da 18 mila, oppure 1.600 euro per i
nuclei sotto la soglia economica di sussistenza. Questa erogazione
permette di raggiungere un doppio obiettivo: da una parte infatti
si arriva a sostenere la capacità di spesa e sostentamento del
nucleo, dall'altra parte si stimolano i consumi mettendo in circolo
nuove risorse nelle attività commerciali del territorio. La
ratio
che sta alla base della suddivisione di questo
articolo è duplice: da una parte, si eroga un sostegno a chi si
trova in una situazione di indigenza totale, aggravata - questo va
detto, ricordato e affermato - naturalmente dalla pandemia;
dall'altra, si interviene su chi ha visto crollare i propri redditi
proprio a causa delle conseguenze dirette o indirette della crisi
pandemica con l'obiettivo di sostenere la pietra angolare della
nostra società, ovvero la famiglia.
Oltre a queste erogazioni, viene introdotto un meccanismo
importante in linea con lo spirito sociale che anima questa norma,
ovvero la previsione dell'aumento del contributo nel caso in cui
nei nuclei richiedenti siano presenti soggetti fragili, ovvero
minori, oppure soggetti con disabilità grave: quella stabilita
dalla legge n. 104/1992.
Questa disposizione sposa perfettamente la necessità,
soprattutto nei momenti di crisi, di essere sempre concretamente
dalla parte dei più deboli, coloro i quali hanno poca o nessuna
forza per affrontare spese impreviste o anche solo un calo
improvviso e repentino delle proprie entrate.
Questa misura era già stata proposta - lo ricorda chi ha vissuto
la scorsa legislatura - in maniera più grezza evidentemente e meno
definita nell'ormai celebre percorso della legge n. 8/2020
richiamato anche dal collega Aggravi, ma non era riuscita a trovare
uno spazio per la sua approvazione pur approdando nella discussione
finale del testo in aula, non possiamo quindi non accogliere con
soddisfazione la realizzazione di un percorso che arriva da così
lontano e con un tale grado di definizione.
Un'altra norma, sempre per quanto riguarda l'ambito sociale, che
trae origine dal percorso della legge n. 8 è quella che troviamo
all'articolo 27, che prevede un abbattimento del canone di
locazione degli alloggi di edilizia residenziale pubblica e che si
rivolge alle fasce più deboli dei locatari. Su questo va segnalato
che con questo articolo si interviene proprio su alcune difficoltà
createsi sull'articolo 71, comma 1, nella già legge n. 8/2020.
Avevamo evidenziato esattamente in quest'aula - e non me ne vorrà
il collega Baccega, ma è anche bene ricordarlo - che ai tempi si
era prodotto un corto circuito sia nella comunicazione che nella
raccolta della documentazione di quelle disposizioni contenute
all'articolo 71, comma 1, e così moltissimi assegnatari erano
rimasti all'oscuro del bando, oppure si erano visti rifiutare la
domanda. Grazie a questo intervento, si potrà sanare e restituire
un po' di ossigeno proprio a quelle famiglie anch'esse messe a dura
prova dalla crisi pandemica.
Una menzione importante meritano gli articoli 20 e 21, che
introducono rispettivamente una nuova indennità regionale per i
lavoratori dipendenti, un'indennità ai lavoratori dipendenti che
beneficiano di ammortizzatori sociali, due interventi anch'essi
dall'elevato valore sociale che permettono a chi ha lavorato poco o
nulla di integrare il bilancio familiare. Discorso a parte invece
merita l'articolo 35, che dispone le assunzioni straordinarie a
tempo determinato nelle scuole della Regione, il famoso personale
ATA o ATAR o ausiliario che dir si voglia più volte da noi
sollecitato in quest'aula. Anche su questo sono stati fatti dei
ragionamenti che ci auguriamo possano essere messi a fattor comune
anche per quanto riguarda i metodi di selezione e quindi su questo
ovviamente stiamo lavorando così come ci è stato confermato che sta
lavorando anche l'Assessorato competente.
Infine una menzione importante per l'articolo 43, che esula
dalla materia sociale, ma che va incontro a un settore ben preciso,
ovvero quello delle autovetture per servizio pubblico di piazza e
veicoli a noleggio con conducente. Questa tipologia di lavoratori
infatti si trova fra quelli particolarmente colpiti dalle
conseguenze delle chiusure e delle limitazioni degli spostamenti e
va incontro a quanto da questi lavoratori richiesto nell'incontro
avvenuto con i Capigruppo nel salone Maria Ida Viglino. Nel
documento esaminato ai tempi e consegnatoci dai rappresentanti si
richiedevano tre impegni precisi: uno di questi era esattamente
quanto rappresentato da questo articolo, ovvero l'esenzione dalla
tassa automobilistica, quindi non possiamo che essere assolutamente
felici dell'accoglimento di questo articolo, dell'accoglimento di
questa che era una delle richieste formulate a quel tavolo e
ovviamente non possiamo che essere felici del fatto che finalmente,
oltre a una visione economica si va a inserire anche una visione
sociale che per noi è assolutamente fondamentale soprattutto a
seguito di quelli che sono stati i terribili effetti sulle famiglie
valdostane.
Presidente -
Ha chiesto la parola la consigliera Erika
Guichardaz ne ha facoltà.
Guichardaz E. (PCP) -
Queste misure potevano arrivare
prima, andranno ad aiutare tutte le categorie, saranno sufficienti
le risorse, funzioneranno tutte? A queste e a tante altre domande
abbiamo cercato di rispondere scrivendo questo testo. Sappiamo
tutti che saremmo dovuti arrivare prima perché quelle piazze e
quelle aziende e persone in sofferenza non ci lasciavano
assolutamente indifferenti. È stato però fatto il possibile, anzi
direi l'impossibile perché riuscire a portare il rendiconto,
riuscire ad arrivare all'assestamento e scrivere anche questa legge
è sicuramente merito di tantissime persone che non starò a citare
perché sono veramente tanti gli Assessori, i Consiglieri e i
Dirigenti che hanno aiutato in questo senso. Come dicevo, quindi è
stato fatto il possibile e molto altro forse si potrà fare con il
secondo assestamento nel caso in cui vedremo delle mancanze in
queste misure ma questa legge, come il piano delle politiche del
lavoro, ha visto - e lo hanno detto già tutti i colleghi che mi
hanno preceduto - il lavoro di tutti i gruppi del Consiglio
regionale, delle parti sociali, dei rappresentanti delle imprese o
delle professioni di montagna e di tutte quelle persone sedute
attorno a quel tavolo che hanno contribuito a scrivere questa
legge. Tavolo di lavoro che ancora una volta ha visto in modo
proficuo lavorare insieme maggioranza e minoranza, lo ricordava
poco fa il mio collega Manfrin, e che crediamo possa dare una
risposta completa al tessuto economico e sociale della nostra
Regione, un lavoro sicuramente faticoso, fatto di mediazione,
qualche volta anche di attriti, ma anche di belle collaborazioni
fra chi siede in banchi opposti di quest'aula e ancora una volta ha
dato centralità a quel Consiglio, quella centralità che più volte
abbiamo chiesto e che merita.
Le misure messe in campo oggi si pongono l'obiettivo di incidere
sulla platea più ampia possibile di imprese, famiglie e lavoratori
in difficoltà e di essere anche misure più facili e agevoli
possibili, basti pensare all'intervento che poco fa citava rispetto
agli assegnatari di alloggi di edilizia residenziale appartenenti
alle fasce più basse che avranno un contributo direttamente
rispetto al canone d'affitto o al contributo
una tantum
a
fondo perduto diretto ai gestori di bed & breakfast oppure al
bonus
per le imprese agricole.
I contributi inoltre ai titolari di partita IVA prendono, a
differenza dei contributi dello Stato, un periodo diverso e questo,
secondo me, è uno di quei dati importanti, non si tiene conto
dell'annualità, ma si tiene conto del periodo autunno-inverno, cioè
quel periodo in cui il nostro settore turistico è stato fortemente
penalizzato anche dalle misure statali.
Particolare attenzione poi si pone ai lavoratori svantaggiati
che hanno perso il loro lavoro, che hanno terminato di percepire la
NASPI o che non hanno potuto svolgere il loro lavoro come nel caso
delle professioni della montagna. In particolare vorrei ricordare e
ringraziare le guide alpine, figure fondamentali e importanti non
solo per l'aspetto turistico della nostra Regione ma soprattutto
per quello che riguarda la sicurezza delle nostre montagne.
Purtroppo non abbiamo trovato condivisione - lo diceva questa
mattina nella relazione il consigliere Aggravi - rispetto alla
misura a favore della patrimonializzazione delle società
cooperative e dei loro consorzi, che, secondo noi, rivestono
anch'essi un ruolo centrale e importante rispetto al tessuto
sociale della nostra Regione.
Questa legge interviene inoltre attraverso contributi a carico
delle famiglie che iscrivono i propri figli agli asili-nido o
presso i servizi di tata familiare, mette le risorse per il
potenziamento dei servizi rivolti agli alunni con disabilità e al
reclutamento del personale ausiliario, i bidelli per intenderci,
figure essenziali per la gestione dei protocolli di emergenza
all'interno delle istituzioni scolastiche o ancora la copertura
delle spese per il funzionamento e potenziamento della rete
ospedaliera in questa fase pandemica.
Infine vorrei sottolineare che abbiamo anche cercato di porre
attenzione al rilancio e non solo alle perdite, quindi abbiamo
previsto in questa legge interventi in materia di politiche del
lavoro, ne abbiamo ampiamente discusso ieri approvando il piano
politiche del lavoro, sostenendo le imprese anche attraverso
contributi a fondo perduto per gli investimenti e anche su questo
so che ci sono critiche rispetto alla questione delle spese dal 1°
giugno, ma, sotto questo punto di vista, è stata fatta una
riflessione e ci sentiamo di sostenerla, rilanciando inoltre il
sostegno del commercio, dei prodotti agroalimentari regionali di
qualità.
Oltre a tutto ciò che riguarda la parte di sostegno, quindi
abbiamo inoltre pensato a una parte per il rilancio.
Non ringrazierò persona per persona perché sono veramente tante
ma mi sento di ringraziare colui che ha gestito il tavolo e che più
volte è stato ricordato quest'oggi per la pazienza, perché
l'assessore Bertschy ha cercato più volte di metterci attorno al
tavolo con tantissime persone, e un grazie naturalmente a tutti
coloro che in qualche modo hanno contribuito.
Presidente -
Si è prenotato il consigliere Carrel, ne ha
facoltà.
Carrel (PA) -
Noi, come gruppo consiliare, abbiamo più
volte in questo primo semestre di lavoro richiesto delle misure che
vadano a sostegno della nostra economia e di tutti coloro che hanno
avuto sicuramente delle perdite legate alle chiusure dettate dal
Covid.
Sin dal mese di febbraio abbiamo iniziato con diverse iniziative
consiliari e abbiamo accettato molto volentieri di partecipare al
tavolo di lavoro coordinato e mi unisco ai ringraziamenti
dell'assessore Bertschy proprio perché crediamo che, come gruppo,
anche se di opposizione, abbiamo in qualche modo potuto contribuire
alla stesura di questo testo e quindi mi unisco e ringrazio anche
il collega Aggravi, che ha ben espresso la posizione di tutta
l'opposizione nella sua relazione, perché crediamo che questo sia
un testo da cui è opportuno partire, non è un testo solamente di
ristori, ma è un testo che di fatto comprende degli articoli che
riguardano anche il rilancio della nostra economia, sul fatto che
poi gli investimenti possono partire dal 1° giugno o prima abbiamo
già discusso, ma credo che comunque abbia quel qualcosa che
permette in qualche modo di rilanciare la nostra economia nel
prossimo semestre. Credo che questo sia uno degli elementi
importanti da sottolineare.
Non mi soffermerei assolutamente sui vari articoli che ben sono
stati citati dai vari colleghi che mi hanno preceduto e quindi non
mi soffermo sulle varie misure, ma credo che da oggi il Consiglio
abbia pressoché terminato la propria azione per quanto riguarda
questo tipo di interventi e dunque la palla passa alla Giunta,
passa all'Amministrazione che con delle delibere attuative - e lo
vediamo scritto in più articoli - dovrà dare gambe al testo della
legge e andare a individuare chi si occuperà di erogare i soldi.
Questa è stata forse la mia prima domanda al tavolo di lavoro, cioè
chi andrà a erogare i soldi, quale struttura, come organizziamo la
macchina amministrativa. So che ci sono già delle delibere, so che
ci sono già delle linee guida su cui basarci, però è importante
fare in fretta perché se è vero che oggi usciranno diversi articoli
di giornale in cui si dirà che abbiamo approvato questa legge, che
vi sono delle risorse anche importanti sull'articolo 9, vi sono
delle risorse importanti sull'articolo 16 e sui vari articoli, è
altresì vero che non corrisponde al vero, scusate il gioco di
parole, che i soldi ci sono da domani e questo noi lo capiamo, ma
la gente ovviamente in una situazione di crisi ha bisogno di
risposte immediate.
Ovviamente tutti noi abbiamo diverse sensibilità, diverse
persone che ci contattano e per diverse misure anche effettuate in
questo Consiglio, approvate in questo Consiglio nel primo semestre
abbiamo delle lamentele, dei ritardi nei pagamenti che sono
fisiologici, ma che in questo momento non possiamo permetterci
perché ovviamente la gente, soprattutto in un momento di crisi, ha
veramente necessità di vedere questi soldi quanto prima per poter
girare pagina e speriamo definitivamente rimettere in carreggiata
la nostra economia e ripartire.
Con questo auspicio, senza dilungarmi oltre, quindi credo che
sia giunto oggi il momento di passare la palla al Governo
regionale, il quale dovrà, tramite le strutture, andare a erogare
questi soldi, che sono necessari per rilanciare la nostra economia
e ovviamente prima essi arrivano meglio è.
Presidente -
Il consigliere Testolin ha chiesto la
parola, ne ha facoltà.
Testolin (UV) -
Alcune considerazioni anche da parte mia
su questo provvedimento di legge che abbiamo seguito sin
dall'inizio, una legge che se ci fosse bisogno di definire in
qualche modo con un titolo, definirei puntuale, attenta ed
equilibrata, frutto di un percorso che è stato condiviso da tutte
le forze politiche, che fa tesoro di quello che si è prodotto
bon gré, mal gré
nella scorsa legislatura con le leggi n. 4,
n. 5 e n. 8 in particolare dove si erano abbozzate alcune delle
misure che poi si sono affinate in questa legislatura e che hanno
portato alla definizione oggi di alcuni articoli in maniera molto
più puntuale. Hanno permesso di declinare questa legge in cinque
pilastri sostanzialmente che partono da quello dei ristori con
delle cifre che sono veramente importanti e impattanti sul tessuto
economico e sociale della nostra Regione. 51 milioni di euro, detti
così dicono anche poco, equivalgono circa a poco meno di tremila
stipendi per un anno di personale, tanto per dare una dimensione
diversa a questa cifra. Ristori che si è cercato di dosare, lo ha
già detto chi mi ha preceduto in molti casi sulle potenzialità che
non hanno potuto esprimersi nella passata stagione invernale e
quindi si sono focalizzate sulle perdite che si sono verificate nei
sei mesi da ottobre a marzo, con un'attenzione particolarmente
accesa verso quelle situazioni che erano appena partite, per quegli
investimenti e quelle attività che erano nate negli ultimi due
anni, con la ricerca di soluzioni che potessero dare delle
risposte. Sovente si guardano i grandi numeri e si perdono le
peculiarità di investimenti che invece hanno un valore aggiunto
molto elevato e che si è cercato di rispettare anche in questa
legge, in questo articolato come in altri grazie alla sensibilità
di tutti.
Un secondo pilastro è quello del lavoro, un pilastro
trasversale, che va dall'attenzione alla dignità che viene data
alle professioni di montagna, anche queste fortemente penalizzate
nella stagione invernale, con un raccordo direi molto intelligente
e attento a quelle che erano le prerogative per poter dare questi
contributi alle guide alpine, ai maestri di sci, alle professioni
della montagna. È un lavoro che è stato anche sostanzialmente
sostenuto con delle risorse che verranno poi allocate nei prossimi
mesi per il sostegno all'occupazione e alle politiche del lavoro
che danno merito a chi ha gestito questo percorso, l'assessore
Bertschy, di aver saputo coinvolgere sin da subito anche le forze
sindacali, forze sindacali che hanno dato il loro contributo, che
hanno espresso le loro opinioni, che hanno aiutato in questo, come
in altri casi, a creare un clima operativo importante, che si è
avuto altresì in quello che è uno degli elementi più delicati di
chi fa impresa: la possibilità di accedere al credito. Qua, anche
grazie al filtro io direi della
Chambre
, così come nei
ristori, si è avuta una collaborazione e un'attenzione tutta
particolare per mettere in piedi delle misure che potessero andare
a dare delle risposte concrete e soprattutto semplici a favore di
chi deve trovare delle risorse per poter fare degli investimenti o
per poter ristrutturare la sua situazione finanziaria.
È un ambito abbastanza delicato e non sempre così comprensibile
ma io voglio ringraziare anche l'assessore Marzi per lo sforzo che
è stato fatto per trovare una formula molto semplice e spendibile
per chi va in banca e per trovare in Valle d'Aosta, rispetto ad
altre realtà, una garanzia superiore da parte del medio credito
centrale e di poter avvalersi di uno strumento finanziario molto
semplice che non ha bisogno di autorizzazioni preventive, ma che
l'Amministrazione regionale mette a disposizione direttamente del
sistema intero e che permetterà anche di avere delle agevolazioni
da un punto di vista poi della spesa, di quello che è
l'indebitarsi. L'altro aspetto che invece è un aspetto sul quale
c'è stata una convergenza forte e un'identità di visione, dalla
parte autonomista, dalla parte diciamo della maggioranza e dalla
parte della minoranza, che hanno voluto esprimere la necessità di
sostenere anche quelle risorse che erano state inserite nella legge
n. 4 dell'anno scorso e messe a disposizione dei Confidi per
poterle erogare in maniera più semplice e più economica per i
fruitori. Un contributo del 6 percento quindi che va a sostenere le
spese di indebitamento per la ristrutturazione del proprio debito
oppure per nuovi investimenti. Risorse che erano già a disposizione
dei Confidi ma che troveranno in questo modo sicuramente
un'ulteriore opportunità di avere delle garanzie importanti perché
si parla del 90 percento di garanzie per nuovi affidamenti che
potranno rilanciare la nostra economia, un'economia che ha bisogno
di essere rilanciata e qua si è trovato una sorta di equilibrio io
direi tra le visioni plurime di tutti i partecipanti al tavolo di
lavoro e che sono oggi presenti in quest'aula. Ci sono sensibilità
diverse che hanno portato alla creazione di percorsi che fino
adesso non erano stati valorizzati, di attenzioni che non erano
state sufficienti in certi settori e che io mi trovo assolutamente
d'accordo nel portare avanti anche se magari non sono prioritarie e
molte volte si deve sacrificare qualche risorsa da una parte per
poterla mettere dall'altra.
È chiaro che gli investimenti al rilancio avrebbero meritato o
meriteranno magari un'attenzione in termini assoluti un po' più
importante, però già da oggi partiamo con una dotazione di 13
milioni di euro che con l'effetto moltiplicatore ne vale almeno
40-42 di investimenti sul territorio. Questa legge vale solo per
queste misure circa 107-108 milioni di euro, con questa possibilità
di investire andiamo a 140. Se noi aumentiamo a questo ancora i 3
milioni del buono sull'acquisto dei prodotti enogastronomici
regionali, che vale 3 milioni, con l'effetto moltiplicatore
aggiungiamo ulteriori 10 milioni, vuol dire che nei prossimi mesi
ci sarà la possibilità di avere 150 circa milioni di risorse nuove,
fresche in mano ai Valdostani per fare investimenti, per garantire
l'occupazione, per ripartire in maniera serena affiancati speriamo
da una situazione pandemica che andrà a calmierarsi e a lasciarsi
partire perché il fulcro è sempre comunque il lavoro.
Gli investimenti e il rilancio rappresentano però la vera spinta
sociale, io sono convinto che la socialità di questo intervento si
trova non soltanto in alcuni articoli che posso condividere e che
assolutamente erano e sono indispensabili, ma soprattutto nella
possibilità di garantire un futuro lavorativo, che, per quanto mi
riguarda, rientra, lo sottolineo come l'ha fatto qualcuno che mi ha
preceduto, anche quella necessità di sostenere il comparto
cooperativistico, che conta circa 1.500 addetti dal quale si è
mutuato un articolo relativo alla legge n. 27/1998, l'articolo
47bis, che già di suo prevedeva per questo tipo di società un
sostegno alla ricapitalizzazione perché i capitali rimangono come
in una sorta di riserva indivisibile che non può essere
ridistribuita. Condivido però la visione di poter e dover
intervenire a livello generale su quelli che possono essere dei
sostegni simili per le altre aziende, per le altre società, in una
prospettiva e se ci sarà la volontà di lavorare in questo senso,
per quanto mi concerne, sarò assolutamente della partita e con
entusiasmo.
Credo che le altre valutazioni siano già state largamente
riprese, rimane da sottolineare un aspetto politico: quello che con
questo provvedimento la Valle d'Aosta sottolinea con forza la sua
prerogativa di "montanità", di terra alta, di voler attenzionare
tutte le realtà che la compongono in maniera importante, senza
lasciare indietro veramente nessuno, dando dignità a tutti gli
operatori presenti in tutti i Comuni, lo ha detto questa mattina il
collega Grosjacques.
Credo che il fatto di non fare distinzioni, quelle che erano in
un primo tempo indicate a livello nazionale tra un Comune turistico
e uno non turistico o meno turistico e solo montano, per assegnare
delle risorse che potessero risarcire della mancata possibilità di
lavorare durante la stagione invernale, sia un segnale importante
per la nostra Regione per far sì che nessuno, che sia di Courmayeur
o che sia di Rhêmes-Saint-Georges per rimanere nella mia zona possa
sentirsi discriminato. Queste risorse che arrivano dallo Stato, che
sono anche risorse importanti, però vanno, a nostro avviso, con
quel sistema di sussidiarietà riconosciute a tutto il
territorio.
L'altro aspetto che è stato sottolineato quasi da tutti è
comunque la collegialità di un provvedimento, un provvedimento nel
quale, nonostante ci siano articoli, situazioni che possono piacere
di più o di meno, per quanto mi concerne, per quanto concerne il
gruppo dell'Union Valdôtaine, credo non ci siano dubbi nel votare
convintamente ogni singolo articolo e ogni singola iniziativa di
questa legge, perché ogni iniziativa dà una risposta che va a
toccare delle persone, che va a toccare dei conoscenti, dei non
conoscenti, degli amici, dei lavoratori, delle famiglie, dei
giovani e dei meno giovani che hanno bisogno di queste risorse e
dovranno averle in maniera più chiara possibile.
Io non sono tanto per la velocità... non che non sia per la
velocità ma non per la premura. Credo che qualche giorno in più ma
con la possibilità di descrivere e di dare il tempo alla gente di
prepararsi in maniera adeguata penso sia fondamentale anche per
capire quali sono le documentazioni che servono, per capire quali
sono le modalità di inserimento.
Si è fatto questo percorso nella scorsa legislatura, chi segue
oggi lo stesso percorso sa benissimo di cosa si parla, le risorse
che sono state messe a disposizione sono state calcolate con
un'approssimazione molto vicina a quella che potrà essere credo la
soddisfazione di tutti i richiedenti, se non anche qualche volta
andando un pochettino oltre. Evidentemente i numeri ci daranno poi
delle indicazioni definitive, ma credo che non si possa fare una
corsa sfrenata per arrivare a inserire delle domande, ma farlo
nella maniera più opportuna e che garantisca la possibilità di
accesso, questo sì.
Con questo credo che ci sia poi spazio nella prossima parte di
assestamento, nella prossima variazione di bilancio di andare a
identificare eventuali ulteriori dimenticanze o sacche di
situazioni che non si sono raggiunte in questa prima fase in modo
da dare risposte anche a coloro che magari per un motivo o per un
altro, per situazioni non considerate magari sono rimasti esclusi.
Questo è lo spirito che fa onore alla politica una volta tanto e
che ci ha permesso di lavorare in questi mesi assieme in maniera
proficua.
Presidente -
Ha chiesto la parola il consigliere Baccega,
ne ha facoltà.
Baccega (PA) -
Anche da parte mia due considerazioni
rispetto al disegno di legge che stiamo portando all'approvazione
del Consiglio regionale. Ovviamente nel condividere
in toto
la puntuale relazione del collega Aggravi di questa mattina, noi
ribadiamo - lo ha detto questa mattina il collega Rollandin nel suo
intervento e poco fa il collega Carrel - che anche noi siamo molto
lieti che questo disegno di legge venga finalmente valutato e
certamente votato dal Consiglio regionale.
Certo, su questo provvedimento si potrebbe fare un intervento
che potrebbe durare il primo 30 minuti, poi il secondo intervento
fino alla dichiarazione di voto... andando a ripercorrere i 69
articoli di questo disegno di legge, ma non sarà così, ve lo
assicuro. C'è bisogno di fare presto, là fuori intorno a noi ci
sono imprese, operatori economici, famiglie che aspettano le nostre
azioni e che queste azioni si trasformino in risultati efficaci.
Aspettano che questa politica, dopo anni di esasperazione e di
difficoltà, esca dal tunnel e riveda tutte le sue capacità di
efficacia, di consapevolezza del ruolo e dia una spallata
all'emergenza Covid, anche se, ahimè, siamo ancora in presenza di
un'ulteriore crisi politica.
Si tratta di un lavoro che abbiamo fatto insieme, un tavolo che
ha lavorato sodo e che, come ha detto qualcuno questa mattina, ha
rimesso il Consiglio regionale al centro della scena. Questo è un
dato importante e significativo, lo avevamo chiesto fin dall'inizio
di questa legislatura. È un lavoro che ha visto tutti protagonisti
e che è destinato sicuramente a dare delle risposte a tutte le
categorie. C'è stata efficacia del metodo, condivisione, bene hanno
fatto gli Assessori che hanno condotto questo percorso, non li cito
perché ho sempre considerato che la Giunta fosse un elemento
univoco, che quindi si andasse nella direzione... pertanto tutti
quanti hanno lavorato nel percorso giusto.
Una considerazione sull'indagine realizzata da Format Research
di Confcommercio sull'andamento del settore del commercio, dei
pubblici esercizi e del turismo nella nostra Regione: è davvero
allarmante. Molte imprese hanno già chiuso a causa della crisi che
è appunto determinata dal Coronavirus e dall'emergenza che ne è
derivata e le imprese che vengono chiamate "imprese
zombie
",
ovvero quelle al collasso, si stima siano intorno alle trecento. Le
imprese del terziario hanno perso il 33 percento dei ricavi anche
se l'andamento non è uguale per tutti i settori. Si stima che
pubblici esercizi e aziende del turismo abbiano avuto un calo del
64 percento nei ricavi, i negozi non alimentari il 45 percento e i
servizi alle persone il 30 percento.
Colleghi, le proteste di piazza che abbiamo vissuto, la
disperazione che abbiamo visto negli occhi di molte persone e la
paura di perdere il posto di lavoro dopo lo sblocco dei
licenziamenti quindi devono farci riflettere e dare il via senza
indugi a questo primo provvedimento di ristoro.
Conseguentemente alle disposizioni a sostegno
dell'imprenditoria, alle azioni per il sostegno alle politiche del
lavoro, a sostegno allo sport, alle professioni della montagna, ai
professionisti, ai lavoratori tutti, il Capo quinto del disegno di
legge prevede sostegni agli aspetti di carattere sociale che hanno
avuto una risposta davvero importante, lo diceva poco fa il collega
Manfrin: misure di sostegno alle famiglie e alla povertà;
interventi a favore delle famiglie assegnatarie di alloggi di
edilizia residenziale pubblica dove la Regione eroga un contributo
del 50 percento del canone di locazione per sei mesi alle fasce più
basse e più deboli - e qui consiglieremo poi di fare un'adeguata
comunicazione affinché non si perdano per strada questi percorsi -;
trasferimenti straordinari di sostegno ai soggetti titolari di
servizi per la prima infanzia ma anche e soprattutto in sanità,
settore al quale sono molto vicino ancora, c'è una risposta
concreta, ci sono risorse per investimenti, per il finanziamento
dei LEA, tutte risorse in spese corrente e la possibilità anche di
utilizzare ulteriori risorse stanziate con la legge n. 8. Ora,
però, bisogna spenderli bene, bisogna spenderli con attenzione. Mi
fa piacere di ritrovare in una norma di legge le risorse per le
strutture a gestione USL di Variney e di Morgex, che dopo Perloz
rappresentano quel percorso che a suo tempo era stato individuato
come un percorso virtuoso per sostenere la sanità in Valle
d'Aosta.
C'è ancora molto di più com'è stato sottolineato dai diversi
interventi: 80 milioni per sostenere le attività produttive sono
importanti e ci consentono di dare una buona prima risposta per il
sostegno all'economia di questa Regione.
Qualcuno ha detto che forse si poteva fare di più, magari
qualcuno è rimasto indietro, avremo modo di verificarlo,
l'obiettivo iniziale - lo sostengo e lo dichiaro chiaramente - da
parte di tutti era quello di non dimenticare nessuno, però in
questi giorni abbiamo riscontrato che qualcuno lo abbiamo
dimenticato, ma, per evitare che si allungano i tempi, con senso di
responsabilità e affinché non si ritardi l'erogazione di questa
prima
tranche
di sostegni, abbiamo presentato un ordine del
giorno, concordato con tutte le forze politiche presenti in
Consiglio, per quelle attività come i locali da intrattenimento
stagionali che non sono contemplati in questa norma perché attività
stagionali estive e che per riaprire sono in attesa di nuove
disposizioni nazionali.
Io mi fermo qui, credo sia opportuno che si dia grande motore a
quest'azione affinché la Giunta possa dare le disposizioni agli
uffici per erogare quanto prima i sostegni a queste attività.
Presidente -
Si è prenotato il consigliere Padovani a cui
passo la parola.
Padovani (PCP) -
Sarò breve anche se questo importante
provvedimento meriterebbe un intervento molto più lungo.
Oggi abbiamo finalmente davanti un provvedimento che prova - e
io penso riesce - a dare quelle risposte che il mondo economico e
le persone che hanno patito e stanno patendo la crisi economica
scaturita dalla pandemia dovuta al virus che ha colpito il mondo e
anche la Valle d'Aosta da ormai più di un anno aspettavano. Penso,
per esempio, alle attività economiche del mondo del turismo così
duramente colpite soprattutto dalla cancellazione forzata dalla
pandemia della stagione invernale; penso alle partite IVA; penso
all'importante investimento sulle politiche del lavoro dalle quali
dovrà poi scaturire una politica che metta in campo un buon
lavoro... e quindi stabile e che dia una prospettiva futura alle
persone; penso alle piccole e medie imprese e al sistema delle
cooperative, tessuto economico della nostra Regione e rete di
tenuta sociale della nostra Regione; penso ai lavoratori
dipendenti, che magari il lavoro l'hanno perso e che non
usufruiscono neanche più della NASPI, anche per loro in questo
provvedimento c'è un'importante sostegno; penso ai detentori di
alloggi di edilizia popolare e soprattutto a quelli più in
difficoltà; penso al rifinanziamento degli aiuti per chi fa fatica
a tenere i bambini all'asilo.
Credo che ci sia anche un importantissimo investimento sulla
sanità con un direi imponente investimento sui livelli essenziali
di assistenza.
Penso anche che quell'intervento importante di cancellazione
della rata IRPEF per le fasce più basse sia un buon punto di
partenza, io non lo nascondo, avrei fatto di più, chi conosce come
la penso lo sa. Il collega Aggravi lo ha citato un paio di volte
che forse c'era chi pensava a un intervento di redistribuzione del
reddito, si poteva fare, io penso che intanto la cancellazione
sulla fascia più bassa sia un buon compromesso, ma che si potesse
fare di più, che si potesse aumentare per le fasce più alte e
magari cancellare anche sulla fascia immediatamente successiva a
quella più bassa, però credo che questo sia un buon punto.
Penso infine che, anche per quanto il mondo della scuola - mi
riferisco in particolare agli studenti con disabilità - ci sia un
importante investimento con l'assunzione degli operatori di
sostegno.
Credo che questo provvedimento sia davvero... come dire?
imponente.
Volevo ringraziare infine il collega Malacrinò per la relazione
e tutte le colleghe e i colleghi e gli Assessori che con il loro
lavoro in questi giorni e in queste settimane sono riusciti a
mettere insieme tutte le sensibilità che hanno composto un
provvedimento nel quale davvero io penso non si lasci indietro
nessuno.
Presidente -
Si è prenotato il consigliere Aggravi,
avrebbe anche un secondo intervento...
Aggravi (LEGA VDA) -
È per fatto personale Presidente,
semplicemente per dire che io non ho mai parlato di ridistribuzione
del reddito: io ho semplicemente descritto l'esenzione della prima
fascia dell'addizionale IRPEF. Forse il collega Padovani ha pensato
troppo...
Presidente -
Grazie per questa precisazione. Ha chiesto
la parola il consigliere Cretier, ne ha facoltà.
Cretier (PCP) -
Concentrerò il mio intervento sul settore
che meglio conosco in cui ho operato per 35 anni dove mi sono
confrontato con i bisogni delle aziende agricole locali, con i loro
problemi, le loro organizzazioni e con l'attuale difficoltà del
periodo pandemico. Lascerò i tatticismi e i tecnicismi a chi ha le
competenze e altri sui passaggi dell'iter successivi della
legge.
Il settore agricoltura e il suo comparto hanno una notevole
importanza in Valle d'Aosta, ma in questi mesi si sono scontrati
con la crisi, in particolare con la crisi dei consumi dei prodotti
agricoli. Le quote di invenduto sono aumentate nei magazzini,
l'assenza del turismo sia nei mesi invernali che in quelli
primaverili ha creato una situazione di invenduto che necessita di
un sostegno reale. Molte aziende si sono inventate nuove formule di
vendita e di ricerca di nuovi mercati e sistemi di vendita, che,
purtroppo, non hanno compensato le perdite perché ricordiamo che i
costi fissi sono rimasti per i diversi settori della produzione
primaria. L'inventiva non manca: chilometro zero, produzione di
prossimità, vendita diretta, gruppi di acquisto solidale, lotta
integrata, produzione biologica, biodinamica, che molte aziende
praticano anche da tanti anni. Gli analisti hanno segnalato che le
giacenze sono aumentate di almeno il 20-50 percento, l'invenduto
progressivamente ha riempito i magazzini e la grande distribuzione
non garantisce sempre un prezzo superiore, ma comunque aiuta a
smaltire il pregresso dell'invenduto, però con ricavi limitati. I
costi fissi sono rimasti tali, gli affitti, i canoni, il personale,
l'energia, i carburanti, i concentrati e i cereali sono comunque
aumentati notevolmente. Il settore si confronta con esseri viventi
vegetali o animali e quindi non si può sospendere la nutrizione o
l'alimentazione degli stessi. Le aziende agricole sono resistite
all'impatto della pandemia ma con tanti sacrifici e costi. Hanno
continuato a produrre, a trasformare e a conferire ai
trasformatori, sia essi cooperative che privati, o trasformando
direttamente in azienda.
Per tornare al tema della legge e al suo articolato, vorrei
almeno citare i tre articoli di settore: l'11, il 12 e il 13.
Il primo, l'articolo 11, riguarda i contributi nel settore
agricolo rivolti agli iscritti nella sezione coltivatori diretti,
con fasce che vanno dai 1.550 euro ai 4.500 euro con una certa
scadenza... al 30 di settembre. Cito le scadenze perché sono
diverse e possono creare comunque confusione, successivamente farò
un invito alle aziende agricole.
All'articolo 12 ci sono gli aiuti per i prodotti alimentari
regionali di qualità e le domande vanno presentate entro il 29
ottobre, sono aiuti al 30 percento e qui vi è l'inossidabile legame
tra agricoltura e turismo per creare comunque la possibilità di
smaltire i prodotti e dare un valore al prodotto finale.
All'articolo 13 vi sono gli aiuti alle società cooperative a
mutualità prevalente. Sono le organizzazioni storiche per lo
scambio reciproco condiviso di prestazioni tra i soci di beni e di
servizi. Qui le domande vanno presentate entro il 15 di novembre
del 2021 e in presenza di una perdita di esercizio del 30 percento
dei valori tra capitale sociale e patrimonio netto.
Vorrei anche ricordare l'articolo 52, che è stato comunque
condiviso da tutti, ma vorrei ricordarlo personalmente, per il
pagamento del rimborso chilometrico per gli addetti ai lavori di
sistemazione idraulici e forestali per gli anni 2011-2019 in cui
sono nati molti contenziosi.
Consiglierei agli agricoltori in particolare perché li conosco
bene di appoggiarsi alle loro associazioni di categoria,
soprattutto per conoscere le condizioni di adesione e verificare e
rispettare le scadenze diversificate per ogni tipologia di aiuto. I
termini sono precisi per la presentazione delle domande per
ottenere gli aiuti pena una nuova accettazione e la riscossione
dell'aiuto
una tantum
.
A chi dice che si poteva fare di più diciamo che gli interventi
sono stati calcolati e tarati per soddisfare le aziende agricole in
difficoltà, per compensare gli aumenti dei costi e sopperire al
mancato guadagno, e le cooperative per chiudere i bilanci, quindi
sia chiaro che non è una totale copertura dei costi, che non era
possibile, ma un aiuto specifico e mirato.
Infine, per mantenere il livello produttivo, gli imprenditori
hanno dovuto anticipare i costi di produzione e quelli fissi e
sperare anche nella clemenza degli agenti atmosferici.
La passione dei nostri eroici agricoltori ci permette di
presidiare il territorio, di curarlo, di mantenerlo in ordine per
coloro che amano usufruire della rete dei sentieri e delle bellezze
dei panorami, ma purtroppo tutto ciò per loro non produce IVA,
fatturato e incassi e quindi la sola passione non paga i debiti e i
mutui in particolare per chi ha fatto degli investimenti.
Direi comunque che si tratta di un intervento normativo con la
progettazione
bottom up
, o dal basso per chi non conosce
l'inglese o chi ci ascolta, un intervento normativo tempestivo, una
proficua azione di tutti i gruppi consiliari, e sono d'accordo con
il collega Aggravi, per sostenere un rispetto reciproco delle
posizioni.
Ringrazio in seguito i gruppi consiliari che hanno lavorato, il
tavolo di lavoro, gli Assessorati e non cito l'Assessore che ha,
diciamo, tirato le fila per il tavolo di lavoro, gli uffici, le
organizzazioni sindacali, le associazioni di categoria e la
Chambre
e tutti gli attori dell'economia valdostana e gli
altri enti come il CPEL che hanno celermente dato un parere sul
testo di legge.
Chiedo scusa se ho dimenticato qualcuno, non cito personalmente
nessuno se non il Presidente della II Commissione, che è il
relatore di maggioranza, quindi una precisa e puntuale condivisione
sin dalle prime fasi su quasi tutti gli articoli proposti per
giungere al disegno di legge n. 27, che diventerà un importante
tassello per la ripresa estiva delle attività economiche locali in
questo difficile contesto montano qual è la Valle d'Aosta e
soprattutto pensando alla verità e al futuro, come scritto alle
spalle della Giunta regionale nella citazione di Chanoux, e non
tanto per il passato, sperando di non aver dimenticato nessuno e
che gli stessi non rimangano indietro.
Presidente -
Altri vogliono intervenire? Ricordo che
siamo ancora in discussione generale. Se nessun altro intende
intervenire, chiudo la discussione generale. La discussione
generale è chiusa. Da parte del Governo in fase di replica ha
chiesto di intervenire l'assessore Bertschy, a cui do la
parola.
Bertschy (AV-SA) -
Grazie per gli interventi e grazie
anche per aver sottolineato il lavoro che tutti insieme abbiamo
fatto per questa prima parte di percorso che abbiamo definito per
dare una risposta ai problemi che vive la comunità. So bene come in
situazioni come queste il rischio è quello di fermarsi a tutto
quello che è stato fatto di positivo e di non guardare poi a quello
che c'è ancora da fare, quindi, in relazione agli interventi dei
colleghi, non posso che sottolineare anch'io in maniera molto
positiva e costruttiva la capacità di essere riusciti a darci un
metodo di lavoro, che non è merito di qualcuno, ma è merito di
tutti. Mi è piaciuta molto la definizione che in aula questa
mattina è stata fatta: "al centro le buone idee al di là della loro
provenienza", le buone idee, le buone proposte e su queste si è
lavorato per dare una prima risposta che è la definizione della
legge. Il metodo che ci ha portato fino a qui è un metodo che noi -
vale a dire il Governo regionale, il sottoscritto e credo tutta la
maggioranza - vorremmo fosse ancora parte del prossimo percorso. La
legge di qui a poco speriamo verrà approvata, ma la legge poi dovrà
dare le sue risposte e credo che la condivisione e anche la
trasparenza nell'organizzazione della risposta e quindi il tenere
attivo il tavolo di lavoro che ha permesso di fare questa prima
parte di lavoro sia per noi un motivo di continuità. Non ci
dobbiamo dividere sulle cose da fare, ci possiamo dividere sulle
idee, sui progetti o anche su aspetti che ognuno con la sua
sensibilità porta in aula e porta nella sua attività politica, però
sulle risposte alla comunità, ai cittadini, in questo caso a
persone che aspettano noi... dobbiamo essere tutti in grado di dare
le risposte giuste e di avere tutti le informazioni giuste. Per
quello che mi riguarda, quindi c'è la disponibilità a continuare su
questa legge e ovviamente sui prossimi provvedimenti quando ci sarà
la necessità a dare continuità a questo metodo di lavoro. Io vedo
in questi due mesi di lavoro una crescita per tutta
l'Amministrazione regionale, una crescita che ci ha permesso di
lavorare insieme, ma ha permesso anche ai nostri dirigenti, ai
nostri funzionari e ovviamente a noi come parte politica di andare
oltre in tante occasioni, di superare gli ostacoli, di conoscerci
di più, ma soprattutto - e lo dico proprio per l'Amministrazione
regionale - di costruire insieme alla parte politica un
provvedimento così importante.
Se c'è una cosa che l'anno scorso abbiamo tutti scontato, è aver
portato una proposta in aula che poi è stata oggetto di grandissime
difficoltà nella sua fase di approvazione della legge n. 8. Oggi
siamo qui a concludere un percorso completamente diverso. Ci siamo
confrontati da due mesi e oggi il testo è un testo condiviso che
tiene conto delle idee e delle sensibilità di tutti, che non vuol
dire che è il testo di qualcuno: è il testo di tutti, non è una
risposta perfetta ma è la risposta migliore che possiamo dare alla
nostra comunità e direi che è una legge della Valle d'Aosta perché
non ci saranno tante Regioni che daranno una risposta alla crisi
invernale con i punti fermi che abbiamo definito noi: quella del
periodo su tutte.
È una crescita anche, a mio avviso, del sistema, la
Chambre
è stata brava a permettere alle associazioni di
categoria di portare all'interno di una discussione organizzata le
esigenze di tutti, ma è anche stata brava a fare sintesi e la
sintesi non è mai semplice per noi come per tutti coloro che
rappresentano diverse sensibilità. Stessa cosa per i sindacati, che
ovviamente ancora nell'ultimo incontro ci hanno sottolineato alcune
cose che avrebbero voluto in maniera diversa, ma allo stesso tempo
hanno avuto la capacità e anche direi, per certi versi, la voglia e
il coraggio di stare al tavolo e di condividere le proposte.
Credo inoltre che, se questo provvedimento può dare una risposta
così importante, è anche grazie alla rete che altre associazioni
stanno portando avanti all'interno della gestione dei loro settori,
l'AVIF in particolare, ma anche l'Associazione Maestri di Sci.
Il fatto di essere riusciti a sostenere all'interno del Fondo
montagna la risposta per i propri settori ci permette di usare più
risorse per la risposta ad altri settori. È bene ricordarcelo
perché quei milioni che oggi arrivano dal Fondo montagna - e direi
che in questo senso il Governo Draghi ha dato una risposta
sicuramente diversa da quello precedente -, queste risorse ci
permettono di completare con le nostre risorse la risposta alla
comunità.
In questo senso noi dobbiamo continuare a lavorare sapendo che
le criticità non sono risolte perché anche in questo provvedimento
abbiamo dovuto superare uno degli elementi che sarà oggetto di
lavoro, di studio e di confronto ancora: ci mancano banche dati
precise per costruire i nostri provvedimenti legislativi. Vorremmo
essere tutti più precisi nello stimare le poste da mettere in
bilancio per dare le risposte. Questa è una carenza che
l'Amministrazione regionale si porta con sé e su questa partita
dobbiamo giocare tutti una partita nuova, ci è stata sottoposta
l'idea di un ufficio studi, prima di un ufficio studi abbiamo
bisogno comunque di un'analisi e di banche dati più precise. Ci
dobbiamo interrogare quindi - e su questo ovviamente i nostri
dirigenti debbono lavorare - per riuscire nei prossimi mesi, nei
prossimi anni ad avere un punto dove si possono tirare fuori i dati
che possono riguardare l'economia, come le risposte agli aspetti
che il collega Manfrin ha rilevato riguardo alla povertà, come
altre risposte. Su questo quindi l'organizzazione che ci dobbiamo
dare deve essere un'organizzazione migliore per poter migliorare
anche i nostri provvedimenti legislativi ed evitare di stimare con
un po' di approssimazione i nostri interventi.
L'altra criticità è che tutto pesa sull'Amministrazione
regionale, studiamo un provvedimento ma dobbiamo anche dargli una
risposta. Altre Regioni possono contare sulle loro finanziarie,
piuttosto che su agenzie di risposte alle imprese, qui dobbiamo
lavorare, studiare, stimare e poi dopo mettere i nostri uffici
anche a dare la risposta di ufficio. Finpiemonte si è occupata di
dare tutte le risposte al sistema delle imprese. Oggi, pur avendo
cercato di sottolineare quell'importanza di un coinvolgimento di
Finaosta, non siamo comunque riusciti ad avere questo tipo di
intervento. Il Trentino, piuttosto che altre Regioni, hanno agenzie
per dare una risposta di sportello alle imprese, noi dobbiamo fare
tutto come Amministrazione regionale. Anche su questo dobbiamo
riflettere ovviamente perché i nostri uffici, le nostre strutture
sono qui per dare la risposta all'ordinario, tutto questo è
straordinario e dovremo farlo bene, perché, come avete tutti
sottolineato correttamente, i cittadini attendono non solo la
legge, ma anche le risorse e le imprese è la stessa cosa.
Chiederemo quindi un supplemento ancora una volta di lavoro e di
attenzione da parte delle nostre strutture, ma rimane per noi che
governiamo e che rappresentiamo il Consiglio regionale come tema di
lavoro l'organizzazione futura dell'Amministrazione regionale
perché sicuramente dobbiamo migliorare ancora la nostra
risposta.
Il lavoro da fare è ancora tanto, alcune delle delibere
attuative sono già pronte, altre si stanno preparando. Intorno a
queste delibere riveste un ruolo molto importante INVA con le sue
piattaforme, non ci siamo solo noi, tutto questo passa per... anche
il finanziamento di questa nuova modalità di arrivare al cittadino,
che è bene ricordare è il risultato di un'innovazione che,
nonostante il periodo di crisi dello scorso anno, è partita dalla
legge n. 5. Sono quindi novità che hanno permesso
all'Amministrazione regionale di fare della sperimentazione, oggi
dalla sperimentazione si passa a un metodo strutturato, ma per
arrivare a dare delle risposte organizzate e appunto di strada ne
dobbiamo fare tanta, noi come cittadini, come le imprese che devono
imparare a gestire sempre meglio questa risposta.
Sulla velocità di risposta si gioca buona parte di questa
partita, però condivido quello che ha detto il collega Testolin: la
velocità non si deve confondere con la premura e la confusione.
Sapendo bene che una parte di questa risposta passerà, per esempio,
per tanti studi dei commercialisti, dobbiamo anche continuare a
lavorare con loro per far sì che il provvedimento possa essere
gestito anche all'interno della comunità, da chi deve dare delle
risposte e dei servizi nella maniera migliore possibile. La
concertazione con l'Ordine dei commercialisti quindi continuerà,
come continuerà la concertazione con tutti coloro che hanno dato un
contributo a questo provvedimento.
La velocità della risposta sarà ovviamente costruita in base
anche alla disponibilità e alla velocità di alcune misure rispetto
delle altre. Già di qui a fine giugno sicuramente ci saranno alcune
misure che partiranno, altre partiranno un po' più tardi e su
questo ribadisco che sarà opportuno mantenere un contatto, il
tavolo di lavoro aperto, di modo che si possano avere tutte le
informazioni necessarie per dare la risposta ai cittadini e alle
imprese.
Io credo che abbiamo fatto un lavoro tutti positivo dimostrando
molta maturità, personalmente ho rilevato come la capacità di
parlarsi ha portato a costruire una legge migliore di quella che
aveva iniziato il suo percorso. Ho trovato molto responsabile
l'atteggiamento da parte di tutti, ovviamente sottolineo con molto
piacere l'atteggiamento che c'è stato da parte delle forze
dell'opposizione, che potevano anche evitare di stare a questo
tavolo in una fase iniziale e continuare a dire che eravamo in
ritardo. Hanno continuato a dire che eravamo in ritardo, però hanno
contribuito a fare la legge, questo l'ho trovato comunque corretto,
al di là della battuta, perché nel fare una legge insieme si
condivide, si diventa anche corresponsabili di un'azione che non è
detto che per forza debba appartenere...
Ringrazio tutti i colleghi di maggioranza, in particolare le
forze autonomiste e alcuni colleghi che hanno dato un contributo
importante: il Presidente della IV Commissione, il collega
Testolin, il collega Jordan, il collega Chatrian, il collega
Marguerettaz, tutti coloro che si sono messi, ovviamente anche in
relazione all'esperienza maturata, a disposizione della costruzione
del provvedimento.
C'è tanto lavoro ancora da fare, intanto dobbiamo votare una
legge che è bella corposa, quindi c'è da fare molto e la
dimostrazione della complessità di questa legge l'abbiamo avuta
ancora in questi ultimi tre giorni: lunedì c'è stato bisogno di un
confronto politico direi serrato e tra martedì, ieri e oggi abbiamo
dovuto chiedere gli straordinari al Consiglio permanente degli Enti
locali, alla Commissione e metterci in campo a lavorare su un
provvedimento, che comunque è estremamente importante, ma aveva
bisogno anche di tempi di discussione anche per coloro che ci hanno
dato la loro disponibilità ad approvarlo.
Concludo quindi dicendo che la cosa migliore sarà verificare
settimana dopo settimana la capacità di risposta dei vari articoli
che abbiamo pensato, utilizzare mese dopo mese gli eventuali
risparmi che deriveranno grazie al fatto che potremo utilizzare le
risorse nelle varie misure ed essere capaci eventualmente di dare
già nel secondo assestamento una risposta a quelle carenze che per
forza di cose in una situazione così complessa potranno rilevarsi
ancora nei prossimi giorni, però la perfezione per ora non
appartiene a provvedimenti di questa complessità, l'impegno invece
e la volontà di continuare a lavorare nella direzione di dare delle
risposte sì e quindi è questo l'impegno politico che ci dobbiamo
prendere.
Grazie comunque a tutti per la disponibilità e per la
collaborazione offerta.
Presidente -
Ha chiesto la parola l'assessore Marzi, ne
ha facoltà.
Marzi (AV-SA) -
Ritengo sia assolutamente corretto
prendere atto di un dibattito consiliare che si è sviluppato nel
solco di un messaggio univoco, che, oltre a essere un messaggio
politico che riguarda tutto quanto il Consiglio e la preminenza del
Consiglio, ha anche voluto esprimere con voci diverse lo stesso
tipo di metodologia che è stata applicata nel corso di questi mesi
per arrivare al risultato di oggi.
Per fortuna, non tutte le persone che sono presenti oggi in
quest'aula, com'è stato richiamato, tra l'altro da tutti i
colleghi, erano presenti meno di un anno fa a uno dei Consigli più
lunghi della storia: quello che ha portato ad approvare la legge n.
8/2020. Per fortuna, però alcuni colleghi erano presenti, erano
presenti con la loro esperienza, erano presenti anche nel tentativo
di gestire una fase delicatissima della storia democratica della
Valle d'Aosta con un Consiglio regionale in difficoltà e una
pandemia che incombeva. Per fortuna, quelle esperienze sono state
comunque sia portate nel dibattito, che ha spinto in una maniera
completamente diversa a migliorarci e anche a superare tutta una
serie di difficoltà prima di tutto politiche e poi
amministrative.
Come ha richiamato il collega Bertschy, che è stato maestro
d'orchestra di questo processo e di questo metodo nel raccogliere
sia gli errori del passato che nel guardare invece al futuro
rinnovando e soprattutto andando a riscoprire un metodo e un ruolo
che deve essere centrale sia a livello politico che a livello di
governo: com'è stato richiamato anche questa mattina in aula, tutto
ciò è stato possibile facendo tutti quanti un passo indietro e
puntando al messaggio da raggiungere, il risultato da cercare più
che alla bocca o alla maglia che si indossava nel momento in cui si
proponeva una soluzione.
Nel corso della mattinata tanti di noi hanno iniziato il loro
intervento ponendo delle domande, in particolare: eravamo in
ritardo? Siamo in anticipo? Come abbiamo operato? A partire dal
mese di dicembre, ognuno nel pieno rispetto del proprio ruolo e
della propria parte, ha tenuto fede a quanto è stato dichiarato
all'inizio del dibattito di questa legge con le relazioni da parte
del relatore di maggioranza e di quello di minoranza, che ringrazio
per la sintesi egregia che hanno fatto in rapporto a un lavoro che
è durato solo per questa legge due mesi. Il Presidente della II
Commissione ha giustamente iniziato dicendo: "abbiamo fatto tutto
il possibile". Sì, abbiamo fatto tutto il possibile. A partire dal
mese di dicembre, durante il dibattito della finanziaria regionale,
discutendo il primo degli ordini del giorno presentato dai colleghi
della minoranza, abbiamo iniziato a farci una domanda e cioè:
adesso stiamo approvando una finanziaria regionale - e anche in
quel caso ci fu un'azione di responsabilità da parte del Consiglio
-, la stiamo approvando nei tempi così da scongiurare l'esercizio
provvisorio, però quando trasformeremo questa finanziaria regionale
in un atto amministrativo che risponderà a una situazione
assolutamente urgente che tutti quanti noi stiamo vivendo, perché
già a dicembre ricordiamoci che eravamo chiusi in pratica da un
mese e mezzo... quando andremo a fare un intervento di riferimento?
E in quell'occasione e nei mesi susseguenti... e questo è stato
richiamato dal collega Grosjacques, è stato richiamato Jordan, dal
collega Chatrian, da tanti colleghi di maggioranza e minoranza, in
quella occasione ci raccontammo un percorso, un percorso con tutte
le difficoltà del caso, per cui io non risponderei a quella domanda
dicendo se abbiamo fatto bene o abbiamo fatto male, abbiamo
rispettato i tempi e abbiamo fatto tutto il possibile per arrivare
nel minor tempo possibile con un disegno di legge che pone
immediatamente sul terreno almeno 129 milioni di euro. Questo non è
un messaggio, secondo me, che va sottovalutato per due motivi
fondamentali: primo perché non è scontato il fatto di avere delle
risorse entro l'anno da poter iniettare in un tessuto sociale ed
economico in grandissima difficoltà come quello valdostano, non
solo non va dato per scontato ma non va neanche sottovalutato: il
secondo è un discorso prettamente politico perché nel corso di
pochi mesi, tutti quanti assieme, ognuno nel suo ruolo e, ripeto,
anche facendo dei passi indietro rispetto a quelli necessari,
abbiamo dato una risposta come Consiglio a un territorio che negli
ultimi anni spesso ci ha visto magari con presenze diverse, ma alla
fine la responsabilità politica prendiamocela tutti, più litigare
che trovare delle soluzioni. Il fatto pertanto di esserci riusciti
in così poco tempo, ripeto, ognuno facendo un passo indietro per
farne poi uno avanti tutti quanti assieme, secondo me, è un
messaggio politico forte che va dato alla Valle d'Aosta.
Un altro aspetto che, secondo me, non va sottovalutato e che
oggi è stato richiamato in aula è che durante questo percorso che
ha provato nei tempi ad approvare il rendiconto e quindi a
calcolare un avanzo di amministrazione e pertanto a dare la
possibilità di arrivare a destinare una parte di questo avanzo
oggi, si sono fatte tutta un'altra serie di iniziative a sostegno
del territorio e sono state fatte comunque con l'appoggio di tutti.
Ricorderei, ad esempio, la legge sulla moratoria delle posizioni
debitorie presso Finaosta, legge che è stata approvata
all'unanimità dal Consiglio anche in un secondo intervento che c'è
stato ed è previsto nei prossimi giorni... è pronto come previsto
dall'impegno che ci eravamo presi in Consiglio stesso... sarà
presentato e inizierà l'iter l'ulteriore disegno di legge, che,
come richiesto dal Consiglio, dalle Commissioni e da tanti
Consiglieri, darà mandato a Finaosta di intervenire direttamente su
un'operazione di ristrutturazione delle posizioni debitorie di
quelli che vengono tecnicamente definiti "crediti deteriorati".
Nel frattempo nel corso di questi mesi - e ringrazio il collega
Testolin per averlo ricordato - a livello regionale si sono aperte
delle interlocuzioni che partono da lontano, interlocuzioni che
erano state cercate anche dal collega Aggravi, dal collega Testolin
con Mediocredito Centrale in quanto la cosa più importante
dell'articolo 18 di questa legge è quella di istituzionalizzare un
rapporto che vuole aprirsi con Mediocredito Centrale sia per il
presente ma soprattutto per il futuro. Con gli articoli 14 e 15 si
conferma una grande collaborazione, che, tra l'altro, è stata
egregiamente ricordata nella relazione di minoranza dal collega
Aggravi, con i Confidi intervenendo nuovamente in un rapporto
dedicato. Nei prossimi giorni, tra l'altro, con Confidi avremo
delle altre interlocuzioni per cui si chiederà ai Confidi
valdostani di diventare a loro volta
player
magari nei
confronti di Mediocredito Centrale e, soprattutto nel corso di
questi mesi, si è anche parlato tantissimo con la finanziaria
regionale, ne abbiamo dovuto dare conto spesso anche qui in
Consiglio per altri motivi. Da questo punto di vista, ringrazio il
collega Caveri, che ha fatto da apripista rispetto a una tematica
spesso trattata con la finanziaria regionale su un'opera che allo
stesso tempo è sia di miglioramento e rivalutazione, sia di
apertura a sua volta anche dei rapporti istituzionali con
Mediocredito Centrale e con i player nazionali che si è finalmente
definita negli ultimi mesi. Anche Finaosta, la nostra finanziaria,
è diventata quindi una delle finanziarie che opera direttamente e
che pertanto può esprimere garanzie e collaborazioni con il fondo,
interlocuzioni che potrebbero dare la possibilità a Finaosta, e ci
auguriamo nei prossimi mesi di poter porla a fare, nei limiti dei
parametri consentiti in quanto soggetto vigilato, delle operazioni
direttamente di medio-lungo termine con dei finanziamenti dedicati,
che naturalmente dovranno essere posti sul tessuto economico
valdostano per fare in modo che anche questi fondi vengano messi in
disponibilità di chi più ne ha bisogno, aprendo quindi un altro
tipo di dialogo.
Nel chiudere, nel ringraziare per il lavoro di tutti, pertanto
io ritengo che in alcuni momenti siano fondamentali le parole. Il
tentativo che tutti quanti noi abbiamo fatto e che, secondo me,
stiamo cercando di continuare a fare - e questa è la cosa più
importante - è quello di unire i puntini, combinare le differenze
per avere un messaggio univoco, trasformarci tecnicamente in quello
che etimologicamente si definisce un simbolo, perché cos'è un
simbolo se non l'unione di puntini diversi che portano un risultato
finale, migliore e, comunque sia, indicativo di tutte le parti che
lo hanno composto? Questo è impossibile da fare senza l'aiuto di
tutti e sicuramente senza nessun merito da parte di un semplice
individuo chiunque esso sia.
Presidente -
Ha chiesto la parola l'assessore Jean-Pierre
Guichardaz, ne ha facoltà.
Guichardaz J. (PCP) -
Non era per nulla scontato l'esito
di questo percorso. Una norma così importante da un punto di vista
finanziario di contenuti richiederebbe in condizioni normali tempi
molto più lunghi e un'attività di negoziazione decisamente più
articolata e diluita, ma siamo a un passo dal buon esito di questo
percorso e non posso che rallegrarmene.
Non è stato detto ma credo sia utile ribadire in quest'aula che
in questi mesi i tecnici e gli amministratori, oltre a concentrarsi
su questo provvedimento e su tutti gli atti conseguenti, hanno
continuato a gestire l'attività quotidiana delle proprie strutture
che, per la situazione pandemica in cui versiamo ormai da un anno e
mezzo e quella politica ereditata dalla precedente travagliata
legislatura, com'è stato ricordato, è un eufemismo definire
ordinaria. Insomma, le condizioni nelle quali abbiamo operato sono
state davvero complicate e l'esito direi quasi miracoloso anche per
il rigoroso rispetto dei termini temporali che ci eravamo dati e
che avevamo comunicato all'esterno, alle categorie produttive,
all'opinione pubblica e a chiunque ci stava a guardare con un grado
di aspettativa più o meno interessato. La sfida è stata lanciata
sin dall'inizio della legislatura senza mai farci prendere dalla
tentazione di promettere l'impossibile e di raccontare una storia
inesistente. Abbiamo cercato di affrontare la piazza e le pressioni
di chi manifestava ogni giorno la sua disperazione, la sua
contrarietà, cercando di non strappare con nessuno, di dialogare,
di non sfuggire al confronto, ma determinati nel dire le cose come
stavano, nel descrivere gli inevitabili processi che un atto così
importante ingenera a livello amministrativo e anche sotto il
profilo legislativo. Tutto ciò credo sia il risultato di un lavoro
di squadra e di una responsabilizzazione di tutti i 35 Consiglieri
regionali e di coloro fuori di qui che sono stati capaci di
rappresentare le necessità delle proprie categorie senza mai
travalicare con l'intelligenza di chi ha capito che il momento è
drammatico per tutti e che un rilancio, una ripartenza sono
possibili solo se si guarda al di là degli interessi di bottega e
della propria corporazione. Sicuramente ci sono stati dei problemi,
delle incomprensioni, non tutte le aspettative sono state
soddisfatte, ma credo che il dibattito di oggi abbia dimostrato
che, quando la politica e la società guardano tutte allo stesso
obiettivo senza pregiudizi ideologici, si può davvero correre per
un risultato comune.
Per quanto mi riguarda, non posso che ringraziare chi si è speso
per questo risultato: le strutture
in primis
, che, pur
stressate dal periodo non facile anche a livello gestionale - siamo
ancora in una situazione in cui le regole imposte dalla pandemia
non permettono sicuramente un lavoro agevole -, hanno sempre
risposto con puntualità ed efficienza, direi anche efficacia visti
i risultati, alle nostre quotidiane sollecitazioni. Garantisco che
gli uffici e le strutture dirigenziali più direttamente coinvolte
si sono spese ben oltre i loro normali doveri di ufficio, hanno
scritto e riscritto centinaia di articoli, di commi, hanno dovuto
rifare i conti mille volte, ritornare sui propri passi, correggere
le formulazioni sempre con una pressione enorme da parte della
politica che ha chiesto loro di fare le cose con una versatilità
imposta dai tempi strettissimi e dalle esigenze che man mano si
manifestavano. Un grazie davvero sincero quindi ai nostri
dirigenti, ai funzionari e ai lavoratori delle strutture
interessate perché hanno contribuito, a mio parere, a sovvertire
una volta per tutte quell'idea un po' troppo semplicistica, e
permettetemi di dire a volte "cialtrona", di una Pubblica
Amministrazione inefficiente lontana dai bisogni dei cittadini. Mai
come adesso la nostra macchina amministrativa ha dimostrato il suo
valore, la sua capacità di adattamento alle necessità delle persone
e anche della parte politica. Un ringraziamento particolare va
anche ai colleghi, che più di tutti si sono spesi per fare in modo
che le idee e i cronoprogrammi fossero rispettati e che le garanzie
di impegno di soluzioni non fossero solo promesse per traghettare
il momento oltre l'emergenza e per dire: "poi si vedrà". Credo che
non si offenderanno gli altri colleghi di Giunta se esprimo la mia
particolare gratitudine al collega Bertschy, ma anche al collega
Marzi per il grande lavoro di coordinamento politico e anche
tecnico devo dire, senza il quale saremmo ancora in alto mare.
Ringrazio anche i colleghi Consiglieri sia di maggioranza sia di
opposizione perché questo lavoro è stato agevolato dall'intervento
fattivo di molti di loro, alcune integrazioni sono state
direttamente sollecitate dai colleghi che siedono in quest'aula sia
nei banchi della maggioranza, sia dell'opposizione dimostrando che
sui temi importanti non ci si divide, anzi, si devono trovare punti
di incontro anche politico nell'interesse esclusivo della comunità.
Come già ricordato, non può non andare un particolare
ringraziamento alle associazioni imprenditoriali, che hanno accolto
l'invito di coordinarsi con la
Chambre
per fare sintesi
delle necessità dei loro iscritti e delle categorie rappresentate
e, a proposito di
Chambre
,
segnalo il grande lavoro
appunto di coordinamento del presidente Rosset che ci ha dato modo
di velocizzare il necessario e utile processo di concertazione e
anche le rappresentanze delle professioni turistiche vanno
ringraziate per aver spiegato le loro necessità comprendendo, come
diceva qualcuno prima, il momento, le esigenze amministrative,
senza mai avanzare richieste incoerenti e incomprensibili.
Naturalmente la mia soddisfazione va al risultato complessivo
del provvedimento, che sono certo servirà a ristorare le persone
che più di tutte hanno subito gli effetti drammatici di questa fase
pandemica. Voglio segnalare - e mi pare che nessun collega lo abbia
fatto - che con questo disegno di legge abbiamo preso a riferimento
lassi temporali più adeguati alle nostre peculiarità di regione di
montagna. Va detto che i periodi di riferimento per il calcolo dei
ristori si discostano da quelli nazionali e tengono conto del fatto
che tanta parte della nostra economia regionale si sostanzia sul
periodo invernale, che per tante imprese è il periodo più
produttivo e più importante.
Qualcuno ci ha detto che si potrebbe fare di più e meglio, che
avremmo potuto operare più rapidamente e alcuni colleghi che mi
hanno preceduto hanno ben spiegato le tempistiche e i passaggi
tecnici amministrativi, che francamente non penso si sarebbero
potuti comprimere ancora di più, ma, tolto ciò, io credo che le
misure contenute in questo provvedimento siano le migliori
possibili stante le condizioni date, i tempi e le disponibilità
finanziarie. I colleghi lo hanno detto: abbiamo cercato di guardare
a una platea la più ampia possibile con lo scrupolo di non lasciare
indietro nessuno, ma senza impantanarci, per quanto possibile, nei
casi singoli, nelle casistiche ristrette, che poi alla fine sono
state nella generalità dei casi incorporate in categorie più ampie
con soddisfazione spero di tutti o di quasi tutti.
Per quanto attiene più specificamente il settore che
rappresento, ricordo che abbiamo adottato provvedimenti che non mi
pare siano stati citati che vanno nella direzione di aiutare anche
indirettamente gli operatori commerciali turistici e le maestranze
specializzate: è il caso, ad esempio, dei tamponi per gli atleti e
per i residenti e non residenti e i turisti offerti gratuitamente
attraverso l'Azienda USL, che serviranno a garantire un rientro in
tranquillità degli stranieri in visita in Valle che necessitano di
test rapidi o molecolari onde effettuare le gare di interesse
nazionale e internazionale. A tale proposito ringrazio davvero
l'assessore Barmasse e le sue strutture per aver trovato alla fine
la soluzione più semplice e pratica a un problema che appariva
quasi invalicabile.
Non sto a entrare troppo nel merito dei tanti articoli che
riguardano più nello specifico i settori rappresentati
dall'Assessorato di cui sono l'Amministratore di riferimento in
quanto tanti colleghi che mi hanno preceduto hanno già
sufficientemente dettagliato le misure che massicciamente
riguardano anche imprese e lavoratori che vi fanno riferimento.
Posso forse aggiungere che abbiamo trasferito, con un trasferimento
di risorse che diversamente sarebbero andate in economia o altrove,
sul settore della promozione 500 mila euro e sono convinto che con
la prossima manovra di assestamento si potrà rafforzare
ulteriormente il
plafond
, perché, come dicevano giustamente
questa mattina i colleghi Lavy e Aggravi in occasione di loro
iniziative, occorre investire in promozione, certo monitorando i
risultati e definendo le strategie, questo assolutamente, ma è
possibile farlo solo se si ha certezza delle risorse e una
sufficiente copertura.
Ringrazio il collega Testolin per aver sollecitato la norma che
ristorerà i soggetti organizzatori di manifestazioni ed eventi
sportivi programmati nel 2020 e che si sono ritrovati a doverli
annullare anche a causa del Covid, eventi rilevanti per il mondo
dello sport certo, ma anche per il turismo e l'indotto che tali
eventi riescono a intercettare.
Anche le misure di differimento per i termini per la
sottoscrizione dei contratti di mutui accesi dalle attività
turistico-ricettive e commerciali e per la presentazione delle SCIA
per interventi finalizzati a far fronte all'emergenza Covid sono
estremamente importanti e serviranno a ridurre la pressione
finanziaria sulle imprese del settore, oltre ad allineare le
procedure in ambito edilizio.
Credo quindi che questo sia un bel percorso, una bella prova,
come dicevano alcuni colleghi, di responsabilità politica, quindi
grazie e soprattutto
ad maiora
a tutti.
Presidente -
Ha chiesto la parola l'assessore Sapinet, ne
ha facoltà.
Sapinet (UV) -
Delle misure oggi proposte che già in gran
parte sono state illustrate dai colleghi vorrei però sottolineare
la trasversalità, cioè l'attenzione da parte del gruppo, del
Governo è stata proprio quella del voler analizzare puntualmente la
situazione per ogni comparto economico graduando nel sostegno,
perché ogni settore è stato colpito, magari in modo non omogeneo e
non con la stessa intensità, ma tutti sono stati colpiti da questa
pandemia, e mi riferisco in particolare al mondo agricolo di cui
tutti conosciamo i limitati margini di profitto che lo rendono
particolarmente fragile e particolarmente vulnerabile.
Un percorso molto interessante, un percorso molto arricchente e
un ringraziamento - li avete già ringraziati tutti voi ma mi unisco
al ringraziamento - al collega Bertschy che ha diretto l'orchestra,
come ha detto qualcuno, in modo ottimale e al collega Marzi. Un
ringraziamento particolare poi va ai Coordinatori che hanno fatto
parte del gruppo di lavoro iniziale, un gruppo di lavoro nel quale
poi hanno fatto parte i colleghi di maggioranza, e qui un
ringraziamento particolare da parte mia va a coloro che hanno
seguito da vicino il settore agricoltura: i colleghi consiglieri
del gruppo dell'Union Valdôtaine, Grosjacques, Marguerettaz,
Testolin, Rosaire insieme ai colleghi Jordan, Chatrian e Cretier,
che in questa occasione ma anche durante tutti questi mesi sono
stati un valido supporto per la mia attività. Un ringraziamento poi
va ai colleghi di minoranza, sempre pronti a mettersi al tavolo,
anche magari con uno scarso preavviso di cui mi scuso, ma con fare
propositivo e costruttivo; alla
Chambre valdôtaine
con il
suo Presidente Rosset, che ha dato un contributo fondamentale fin
dall'inizio; alle associazioni di categoria; al CPEL e a tutti
coloro che ancora lavoreranno, magari dietro le quinte, ma
intensamente per dare gambe a questo provvedimento.
È stato un percorso lungo, tortuoso, un percorso comunque
operativo ma soprattutto un percorso condiviso. Arrivo da una
piccola Amministrazione comunale con il collega Lavy, abbiamo
lavorato bene anche lì a Saint-Nicolas e questo direi che è un bel
modo di continuare a fare politica, la politica che ci chiede la
gente, la politica che vuole il territorio. Oggi mettiamo un punto
di arrivo per questo percorso, ma credo che questo modo di fare sia
un esempio da seguire anche per i prossimi mesi e per le altre
occasioni che ci aspettano. È un aiuto alle aziende andando a
considerare, come ha ricordato poco fa il collega Guichardaz,
questi sei mesi, probabilmente i più difficili, che hanno colpito
duramente la nostra economia, soprattutto peggiorato il tutto dalla
mancata apertura degli impianti di risalita.
Tratto velocemente gli articoli che già molti di voi hanno
ricordato, in particolar modo quegli articoli che sono relativi al
mio Assessorato.
L'articolo 11, contributi al settore agricolo, un articolo che
tende a dare alle aziende agricole la giusta considerazione, esse
non rappresentano solo delle attività produttive, ma sono dei
custodi del territorio e presidi spesso in quota sul territorio,
che il territorio lo lavorano e lo abitano, spesso in situazioni
molto difficili.
L'articolo 12 è quello del
voucher
dei prodotti,
un'importante opportunità di rilancio e promozione, un momento,
come già abbiamo potuto dire, di educazione enogastronomica, un po'
di cultura del prodotto a chilometro zero. Bisognerà monitorare
attentamente i prezzi, ma è un'importante iniziativa per
l'agricoltura, per tutte le attività turistiche e soprattutto anche
per il piccolo commercio, un piccolo commercio che ha fatto la
differenza nel periodo pandemico dando un servizio al territorio e
che questo servizio lo dà durante tutto l'anno. Va ricordato che
l'iniziativa del voucher è nata un anno fa in un momento molto
difficile e complicato per la politica e per la vita della nostra
Regione. Ecco che su questo articolo quindi si porta avanti quanto
fatto bene in precedenza.
All'articolo 13 vi è un'attenzione alle società cooperative e ai
loro consorzi, un aiuto strategico per una realtà importante nel
settore soprattutto agricolo che garantisce importanti ricadute
occupazionali.
L'articolo 16 riguarda gli investimenti, perché, come già molti
di voi hanno detto, questa manovra non deve essere solo ristoro, ma
anche rilancio per tutte le categorie; ebbene, quest'ultima
modifica va nella direzione auspicata dalle categorie appunto e
ringrazio i firmatari.
Come ricordato dal collega Aggravi, poi vi è l'articolo 52. Con
questo articolo autorizziamo il pagamento del rimborso chilometrico
per le somme non ancora corrisposte e per quelle non ancora
prescritte secondo la vigente normativa agli addetti
idraulico-forestali, addetti dipendenti dell'Amministrazione
regionale, queste risorse che corrispondono alle annualità dal 2011
al 2019. Un piccolo passaggio, un breve resoconto storico: in
riferimento a tali annualità, i rimborsi chilometrici in argomento
non furono più corrisposti a seguito di parere del Dipartimento
legislativo ritenendo che avessero cessato di avere effetto dalla
data di entrata in vigore del decreto-legge del 31 maggio 2010 n.
78. In seguito poi al ricorso di tre addetti idraulici forestali si
stabilì la non diretta applicazione delle disposizioni di
contenimento della spesa pubblica. A seguito poi di tutto l'iter e
di tali pronunce, sono stati al momento presentati 51 ricorsi di
cui 37 arrivati a sentenza di primo grado con condanna a carico
della Regione. Vi è stata quindi l'importante approvazione di
questo articolo e ringrazio ancora le opposizioni che a tempo di
record si sono sedute al tavolo con fare propositivo e costruttivo.
Un'approvazione, come dicevo, in tempi celeri per dare una
risposta, contenere l'esborso dell'Amministrazione regionale, ma
soprattutto far arrivare delle risorse importanti ai lavoratori in
un momento di grave crisi economica. A questo proposito, ringrazio
tutti i colleghi per la collaborazione, il Dipartimento Risorse
naturali, l'Avvocatura regionale e il Dipartimento legislativo.
Presidente -
Ha chiesto la parola il presidente della
Regione Lavevaz, ne ha facoltà.
Lavevaz (UV) -
Je ne ferai pas de considérations de
mérite sur la loi, car on l'a déjà fait, beaucoup de collègues
l'ont déjà fait. Nous nous apprêtons à approuver une loi qui est
très importante pour la Vallée d'Aoste, je ne veux pas perdre
encore du temps. Je veux tout simplement faire, en ayant pris bonne
note des considérations que vous tous vous avez faites, quelques
petites réflexions en clôture de ce débat qui a été intéressant et
je dirais même très constructif. J'avoue tout d'abord, comme
beaucoup d'entre vous l'ont déjà fait, une grande satisfaction pour
ce résultat. Une satisfaction, évidemment, pour le contenu de cette
loi, sûrement, comme on l'a déjà dit, une mesure très importante,
voire même, je dirais, essentielle pour la tenue du tissu
économique, social valdôtain. Une mesure qui est évidemment une
mesure d'émergence, mais qui est aussi, je dirais, surtout une
mesure qui est penchée sur la reprise, qui est visée à une reprise,
un redémarrage de l'économie valdôtaine, une mesure qui met à la
disposition de nos entreprises, de nos familles plus de 80 millions
d'euros. Je crois que c'est important à souligner de façon
cohérente et intégrée par rapport aux mesures nationales. Une
satisfaction qui est là aussi pour la qualité, même une qualité
intrinsèque de la loi, c'est-à-dire la qualité du travail de
coordination technique même qui a été fait entre les structures, la
plupart presque des structures qui ont été engagées dans ce
travail. Évidemment, je remercie pour la qualité du travail à la
conclusion, mais aussi une satisfaction qui est évidemment due - et
cela aussi on l'a déjà souligné, je crois de la part de tout le
monde - au parcours qui a été fait et qui a été porté dans cette
loi que nous avons aujourd'hui. Un parcours qui a abordé au début
avec une analyse ponctuelle de la situation des nécessités des
Valdôtains. Un passage, évidemment, que dans la législature
précédente on n'a pas pu faire pour une situation politique qui
était évidemment très compliquée, mais aussi parce qu'on était au
début de la crise économique avec des données qui étaient encore à
se développer. Je crois que le résultat de ce point de vue est très
différent par rapport à la loi n° 8 de 2020.
Je remercie de mon côté aussi la Chambre pour ce travail très
important qui a été le début de ce parcours, parcours qui a
continué en cherchant - là c'est un peu l'aspect innovant - le plus
grand partage entre les forces politiques, entre majorité et les
oppositions, les syndicats. Évidemment je dois remercier aussi pour
le travail de coordination les Assesseurs à mes deux côtés, à ma
gauche, à ma droite en particulier. Je crois vraiment qu'il n'y a
pas un moment plus propice, plus favorable pour... comme a dit le
collègue Manfrin tout à l'heure, je crois qu'il a dit: "abbattere
gli steccati partitici"... je crois que vraiment c'était le moment
le plus propice pour tâcher de faire ce passage. Comme a rappelé le
collègue Bertschy tout à l'heure, nous avons eu aussi la
collaboration, évidemment, des Collectivités locales, qui ont
coopéré de quelque façon pour ce qui était de leur rôle, pour la
conclusion un peu extraordinaire de ce parcours dans ces jours.
Pour faire une synthèse générale de principe, je dirais que c'est
vraiment le système des autonomies valdôtaines qui a fait un très
bon service à la Vallée d'Aoste et aux Valdôtains.
Je crois que ce parcours qui a été extraordinaire, on l'a déjà
dit, un peu pour le temps dans lequel il a dû se développer, nous
devons de quelque façon nous engager tous pour le porter dans un
sillon ordinaire, c'est-à-dire de tâcher de porter dans l'ordinaire
du travail de l'administration ce type de parcours, parce que je
crois que ce résultat est une très bonne démonstration du fait que
la confrontation constructive, le dialogue et le partage sont des
moyens vraiment pour épargner de l'énergie, du temps, mais surtout
pour avoir à la fin un résultat d'un plus haut niveau, au niveau du
résultat final. Merci à tous pour le travail accompli.
Presidente -
Non vedo altre richieste di intervento.
Dobbiamo passare agli ordini del giorno. Considerata l'ora, sono le
ore 16:57, potremmo arieggiare i locali e riprendere con gli ordini
del giorno tra una decina di minuti.
La seduta è sospesa dalle ore 16:57 alle ore 17:21.
Bertin (Presidente) -
Riprendiamo. Come detto prima della
pausa, affrontiamo gli ordini del giorno, che sono due. Iniziamo
con l'ordine del giorno n. 1 sottoscritto da tutti i Capigruppo del
Consiglio regionale. Ordine del giorno n. 1, qualcuno si prenota
per l'illustrazione? Ha chiesto la parola il consigliere Manfrin,
ne ha facoltà.
Manfrin (LEGA VDA) -
Solo per comprendere se è quello
relativo al rifinanziamento delle misure perché non sono stati
distinti da un titolo. Me lo conferma?
Presidente -
Sì. L'altro ha il titolo: "Misure di
sostegno alle imprese di intrattenimento".
Manfrin (LEGA VDA) -
Sarò breve e ovviamente desidero
ringraziare tutto il tavolo di lavoro per anche qui una sintesi che
è stata trovata. Abbiamo detto - e lo hanno ricordato molti
colleghi - che su alcune misure c'era una mancanza di chiarezza
sulla platea potenziale, quindi mancano dei riferimenti precisi
sulla possibilità di... chiamiamolo il cosiddetto "tiraggio" delle
misure e così inizialmente si era deciso di fare solo su una misura
e poi con un successivo intervento del tavolo si è allargato invece
ad altre misure, arrivando così alla definizione del testo finale.
A seguito di quello che è stato volgarmente definito "
click
day
" su alcune misure per la potenziale assenza di coperture e
quindi sostanzialmente quel meccanismo che abbiamo imparato a
conoscere, cioè ci si prenota e si ricevono le risorse fino a
quando ci sono, dopodiché se finiscono, chiaramente chi arriva dopo
purtroppo non riesce più ad accedervi, contro questo meccanismo si
è deciso di trovare un accordo e quindi di presentare quest'ordine
del giorno, ripeto, sottoscritto da tutto il tavolo di lavoro che
individua una necessità di rifinanziamento, impegna il Governo
regionale al rifinanziamento delle misure previste negli articoli -
e questo è importante - di sostegno al reddito per le imprese, i
lavoratori e le famiglie presenti all'interno di questa legge
tramite nuove risorse nell'eventualità in cui le disponibilità
stanziate non dovessero rivelarsi sufficienti a esaurire le
richieste a degli aventi diritto.
Purtroppo abbiamo sperimentato a più riprese chiaramente gli
effetti negativi di chi potenzialmente legge di alcune misure,
ritiene che ha tutti i crismi per potervi rientrare, ma rimane
escluso perché vi ha aderito in ritardo, con quest'ordine del
giorno e con questo impegno invece riusciremo a evitare che si
verifichi questo fenomeno e quindi si andrà incontro alle esigenze
e alle richieste di chi lo andrà a richiedere.
Una cosa importante sarà, e lo abbiamo detto durante i vari
interventi e l'ho ribadito anch'io... proprio perché alcune misure
sono assolutamente sperimentali, sarà anche interessante vedere
quale sarà la platea che risponderà e da quello poi avere un
benchmark
per eventualmente andare a misurare le misure
future e quindi per avere un riferimento molto più preciso.
Presidente -
Ha chiesto la parola il consigliere
Chatrian, ne ha facoltà.
Chatrian (AV-SA) -
Sarò rapidissimo nel senso che
quest'ordine del giorno è un impegno tutto politico da parte di chi
l'ha sottoscritto, quindi tutti i Capigruppo di questo Consiglio.
Già in legge all'interno dell'articolo 32 c'è un passaggio
importante, che è quello legato al fatto che il Governo regionale
potrà con una semplice delibera di Giunta rimodulare le
autorizzazioni di spesa relative agli aiuti. Questo quindi cosa
vuol dire? Vuol dire che se ci sarà un tiraggio superiore o
inferiore di una misura piuttosto che di un'altra, si potranno
utilizzare le misure non impegnate e questo penso sia
importantissimo. Quest'ordine del giorno invece va a garantire
anche le persone che oggi ci stanno ascoltando, ma soprattutto la
comunità tutta, quindi dalle famiglie alle imprese, ai lavoratori
che se per caso non ci saranno le risorse sufficienti, nei prossimi
mesi questo Consiglio andrà a reperire le risorse per poter
rifinanziare quelle che sono eventualmente delle eventuali mancanze
all'interno della legge che oggi ci accingiamo ad approvare. Un
ordine del giorno quindi importante e soprattutto utile alla
causa.
Presidente -
Altri intendono intervenire? Se non vi sono
altri interventi, metto in votazione l'ordine del giorno. La
votazione è aperta. La votazione è chiusa.
Presenti, votanti e favorevoli: 33
L'ordine del giorno è approvato all'unanimità.
Possiamo passare all'ordine del giorno n. 2: "Misure di sostegno
alle imprese di intrattenimento", anche questo sottoscritto da
tutti i Capigruppo del Consiglio regionale. Per l'illustrazione, ha
chiesto la parola il consigliere Baccega, ne ha facoltà.
Baccega (PA) -
È stato sottoscritto da tutti i Capigruppo
che ringrazio, che hanno anche arricchito il testo e hanno fatto in
modo che quest'ordine del giorno sia così significativo. È un
ordine del giorno che impegna il Governo regionale a prevedere
nella successiva variazione di bilancio un bonus
una tantum
a fondo perduto per gli operatori economici titolari che operano
nei locali di intrattenimento e da ballo che, avendo solo la
stagionalità estiva, non possono accedere al
bonus
della
legge n. 27 che andiamo ad approvare e quindi a prevederla nella
successiva variazione di bilancio.
Era prevedibile che l'ultima categoria, che è stata la prima a
chiudere e per riaprire... che chiede considerazione proprio perché
rappresenta il mondo dell'intrattenimento, quindi sale da ballo,
discoteche,
night club
, che sono poi a loro volta suddivisi
in locali al chiuso e locali all'aperto. Sono locali che vivono la
loro attività con la stagionalità e sono stati davvero i primi a
chiudere. A livello di Governo nazionale sono quasi tutti d'accordo
nel farli riaprire quanto prima, ma su come e quando ancora non c'è
un'intesa vera e propria.
Credo che il
green-pass
possa essere la salvezza dei
locali da ballo e delle discoteche, ma poi i quesiti sono ancora
tanti: mascherina sì o no, il distanziamento entra nel nuovo
protocollo, le capienze saranno ottimizzate, ridotte, ingresso
libero o numero chiuso, differenziare tra locali all'aperto e al
chiuso, solo i vaccinati potranno accedere, quindi sono ancora
tante le incognite sulle quali si sta dibattendo il Governo. Questo
quindi al di là degli aspetti tecnici, che richiederanno due o tre
settimane per una preparazione alla riapertura, perché ovviamente i
permessi e le autorizzazioni sono piuttosto impattanti, l'impatto
acustico, le commissioni di vigilanza, le norme antincendio, sono
locali che sono soggetti a controlli piuttosto specifici,
soprattutto in termini di sicurezza, quindi dovranno, sulla base
delle considerazioni che più o meno vengono fatte, presumibilmente
aumentare notevolmente il personale di controllo e di servizio.
Tutto questo quindi andrà a determinare per quelle categorie
maggiori spese: ecco perché richiedono un'adeguata attenzione.
Riaprire i locali da ballo anche ai fini sociali è molto
importante, i ragazzi stanno dimostrando di aderire ai percorsi di
vaccinazione in modo sistematico e quindi questo va detto perché
sono consapevoli che è protezione loro, ma è anche protezione di
chi gli sta vicino ma soprattutto per vivere più in libertà il loro
tempo libero. Poi ci sono anche quei locali che fanno i concerti,
ieri sera c'era un concerto
rock
alla Cittadella in
presenza, quindi bisogna capire anche lì come si può fare, quali
sono le caratteristiche per poter andare, perché è vero, magari nei
concerti non si balla ma si poga, pogare in un concerto rock è
significativo, quindi lo abbiamo fatto.
C'è poi da contrastare il fenomeno dell'abusivismo, abusivismo
che in qualche modo si riscontra già in questi giorni, è di queste
ultime sere che in una località della Media Valle sta girando un
video un po' sui
social
dove c'erano quasi 400 persone senza
mascherine che ballavano, cantavano e se la suonavano e questo non
era possibile farlo, quindi diciamo che anche da questo punto di
vista, per evitare che si vada a generare un abusivismo che non è
corretto avere, quindi ringrazio tutto il Consiglio se andremo
nella direzione ovviamente di far aprire quanto prima i locali
sollecitando il Presidente nella misura in cui parlerà con i
colleghi delle altre Regioni, ma soprattutto anche per l'intervento
economico che andremo a fare a favore di queste categorie.
Presidente -
Altri intendono intervenire? Se non c'è
nessuno che si prenota, chiudo la discussione generale e passiamo
alla votazione dell'ordine del giorno. Metto in votazione l'ordine
del giorno n. 2. La votazione è aperta. La votazione è chiusa.
Presenti, votanti e favorevoli: 34
L'ordine del giorno è approvato all'unanimità.
Adesso possiamo passare all'analisi dell'articolato della legge.
Articolo 1. Se non ci sono interventi, metto in votazione
l'articolo 1. La votazione è aperta. La votazione è chiusa.
Presenti, votanti e favorevoli: 34
L'articolo è approva all'unanimità.
Articolo 2. Stesso risultato. Articolo 3. Stesso risultato.
Articolo 4. Stesso risultato. Articolo 5. Stesso risultato.
Articolo 6. Stesso risultato. Articolo 7. Stesso risultato.
Articolo 8. Stesso risultato. Articolo 9. Stesso risultato.
Articolo 10. Stesso risultato. Articolo 11. Stesso risultato.
Articolo 12. Stesso risultato. Metto in votazione l'articolo n. 13.
La votazione è aperta. La votazione è chiusa.
Presenti: 34
Votanti: 30
Favorevoli: 20
Contrari: 10
Astenuti: 4 (Aggravi, Baccega, Carrel, Rollandin)
L'articolo n. 13 è approvato.
Metto in votazione l'articolo n. 14. La votazione è aperta. La
votazione è chiusa.
Presenti, votanti e favorevoli: 34
L'articolo n. 14 è approvato all'unanimità.
Stesso risultato per l'articolo n. 15. All'articolo n. 16 c'è un
emendamento del consigliere Chatrian e altri. Votiamo
l'emendamento. Ha chiesto la parola il consigliere Chatrian per
l'illustrazione.
Chatrian (AV-SA) -
Dopo numerosi confronti all'interno
del gruppo di lavoro ma soprattutto anche a seguito delle
sollecitazioni della
Chambre
, abbiamo voluto modificare le
fasce nell'articolo 16 per chi deciderà di investire e quindi siamo
andati a inserire una fascia in più e a questo punto diciamo che le
imprese che hanno un fatturato fino a 40 mila euro avranno la
possibilità di utilizzare l'aiuto pubblico del 30 percento fino a
25 mila euro e siamo andati a inserire invece la fascia B per chi
fattura dai 40 ai 150 mila euro 50 mila euro di aiuti, quindi il 30
percento di 50 mila modificando la terza alla lettera c) fino a un
fatturato di 400 mila euro l'ammontare di 75 mila euro. Le altre
due, la d) e la e), rimangono come da prospetto iniziale. Questo
proprio per meglio interpretare le esigenze sia del settore
agricolo e di chi invece non commercializza ma produce, quindi ha
dei volumi di fatturato inferiore rispetto a chi invece fa
fatturati con la commercializzazione. Penso quindi che sia un
emendamento che vada a dare una risposta puntuale a chi soprattutto
produce e quindi avrà una possibilità in più di poter utilizzare al
meglio gli aiuti pubblici e soprattutto in questo caso di chi andrà
a investire nei prossimi mesi.
Presidente -
Se non vi sono altri interventi, metto in
votazione l'emendamento.
Presenti, votanti e favorevoli: 34
L'emendamento è approvato all'unanimità.
Posso dare lo stesso risultato per l'articolo 16 emendato?
Stesso risultato. Apro la votazione per l'articolo 17. La votazione
è aperta. La votazione è chiusa.
Presenti: 33
Votanti: 20
Favorevoli: 20
Astenuti: 13 (Baccega, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'articolo 17 è approvato.
Metto in votazione l'articolo n. 18. La votazione è aperta. La
votazione è chiusa.
Presenti, votanti e favorevoli: 34
L'articolo 18 è approvato all'unanimità.
Posso dare lo stesso risultato per l'articolo 19? Stesso
risultato. All'articolo 20 c'è l'emendamento n. 1 dell'assessore
Bertschy e altri. Viene illustrato o posso dare lo stesso
risultato? Stesso risultato. Articolo 20. Stesso risultato.
All'articolo 21 ci sono ben due emendamenti. Possiamo dare lo
stesso risultato sia per gli emendamenti che per l'articolo? Stesso
risultato. Articolo 22. Stesso risultato. Articolo 23. Stesso
risultato. Articolo 24. Stesso risultato. Articolo 25. Stesso
risultato. All'articolo 26 c'è l'emendamento n. 4 dell'assessore
Bertschy e altri. Per l'illustrazione, ha chiesto la parola il
consigliere Manfrin.
Manfrin (LEGA VDA) -
Con questo emendamento si va
semplicemente a estendere le possibilità di adesione sull'articolo
26. Inizialmente coloro i quali aderivano all'articolo 20, ovvero
aderivano all'indennità regionale per i lavoratori dipendenti erano
esclusi dalla percezione dell'erogazione per le famiglie ricompresa
all'articolo 26, con questo intervento si va semplicemente a
espungere la parte relativa al divieto di cumulo di due articoli e
quindi evidentemente anche chi percepisce l'indennità regionale per
i lavoratori dipendenti potrà aderire all'erogazione per le
famiglie.
Presidente -
Posso dare lo stesso risultato per
l'emendamento all'articolo 26? Stesso risultato. Stesso risultato
per l'articolo 26 nel complesso come modificato dall'emendamento.
Articolo 27. Stesso risultato. Articolo 28. Stesso risultato.
Articolo 29. Stesso risultato. Articolo 30. Stesso risultato.
Articolo 31. Stesso risultato. Articolo 32. Stesso risultato.
Articolo 33. Stesso risultato. All'articolo 33bis vi è
l'emendamento n. 5 dell'assessore Bertschy e altri. Ha chiesto la
parola l'assessore Barmasse, ne ha facoltà.
Barmasse (UV) -
Volevo solamente illustrare brevemente
questo emendamento a cui ha fatto riferimento precedentemente
l'assessore Guichardaz, è un emendamento che permetterà all'Azienda
sanitaria locale di effettuare dei tamponi gratuiti sia sui
residenti sia sui non residenti in Valle d'Aosta ed inoltre per
tutte le attività sportive. Questo emendamento ha una valenza
ovviamente sanitaria
in primis
, ma sicuramente ha anche una
valenza dal punto di vista economico perché va a sostenere le
attività turistiche, promozionali e sportive sul territorio
regionale, che, a nostro avviso, sono molto importanti per ampliare
e rendere più attrattiva la Valle d'Aosta come regione
turistica.
Presidente -
Diamo lo stesso risultato per l'articolo
33bis? Stesso risultato. Articolo 34. Stesso risultato. Articolo
35. Stesso risultato. All'articolo 36 c'è un emendamento
abrogativo. Se diamo lo stesso risultato, vuol dire che è abrogato
con il risultato precedente. Stesso risultato. Articolo 37. Ha
chiesto la parola l'assessore Marzi, ne ha facoltà.
Marzi (AV-SA) -
Così lasciamo anche a verbale in
Consiglio il fatto che è presente un emendamento abrogativo degli
articoli 36, 48, 49, 50, 51, 53 e 56.
Presidente -
Articolo 37. Stesso risultato. Articolo 38.
Stesso risultato. Articolo 39. Stesso risultato. Articolo 40.
Stesso risultato. Articolo 41. Stesso risultato. Articolo 42.
Stesso risultato. Articolo 43. Stesso risultato. Articolo 44.
Stesso risultato. Articolo 45. Stesso risultato. Articolo 46.
Stesso risultato. Articolo 47. Stesso risultato. All'articolo 48 vi
è, come detto in precedenza dall'assessore Marzi, un emendamento
abrogativo. Stesso risultato. Emendamento abrogativo dell'articolo
49. Stesso risultato. Emendamento abrogativo dell'articolo 50.
Stesso risultato. Emendamento abrogativo dell'articolo 51. Stesso
risultato. Articolo 52. Stesso risultato. All'articolo 53 vi è
l'emendamento abrogativo dell'assessore Marzi. Stesso risultato.
Articolo 54. Stesso risultato. Articolo 55. Stesso risultato.
All'articolo 56 vi è un emendamento abrogativo. Stesso risultato.
Articolo 57. Stesso risultato. Articolo 58. Stesso risultato.
Articolo 59. Stesso risultato. Articolo 60. Stesso risultato.
Articolo 61. Stesso risultato. All'articolo 61bis vi è un
emendamento dell'assessore Marzi, che ha chiesto la parola, ne ha
facoltà.
Marzi (AV-SA) -
L'emendamento n. 61bis, quindi il nuovo
articolato, è un articolo che prende spunto da una serie di istanze
concordate dall'intero Consiglio da parte degli Enti locali e
disciplina le proroghe dei termini in materia urbanistica allo
scopo di adeguarli al perdurare dell'emergenza epidemiologica e di
supportare l'attività dell'edilizia in Valle d'Aosta consentendo di
prolungare in modo automatico la possibilità di estensione dei
termini di validità di titoli abilitativi in corso e relativi al
periodo di vigenza della dichiarazione dello stato di emergenza da
parte dell'Autorità statale. Esso vale anche per i PUD, le SCIA e i
permessi di costruire.
Presidente -
Possiamo dare lo stesso risultato anche per
questo emendamento? Stesso risultato. Articolo 62. Stesso
risultato. Articolo 63. Stesso risultato. Articolo 64. Stesso
risultato. Articolo 65. Stesso risultato. Articolo 66. Stesso
risultato. Articolo 67. Stesso risultato. Articolo 68. Stesso
risultato. Articolo 69. Stesso risultato. Poi vi sono gli allegati.
Allegato A. Stesso risultato. Allegato B. Stesso risultato.
Allegato C. Stesso risultato. Allegato D. Stesso risultato.
Allegato E. Stesso risultato. Allegato F. Stesso risultato.
Allegato G. Stesso risultato. Allegato H. Stesso risultato.
Allegato I. Stesso risultato. Allegato J. Stesso risultato.
Allegato K. Stesso risultato. Allegato L. Stesso risultato.
Allegato M. Stesso risultato. Allegato N. Stesso risultato.
Allegato O. Stesso risultato. Allegato P. Stesso risultato.
Allegato Q. Stesso risultato. Allegato R. Stesso risultato.
Allegato S. Stesso risultato. Allegato T. Stesso risultato.
Allegato U. Stesso risultato. Allegato V. Stesso risultato. In sede
di coordinamento formale, gli articoli e gli allegati verranno
adeguati agli emendamenti approvati, come avviene in questi
casi.
A questo punto, se vi sono dichiarazioni di voto, altrimenti
votiamo la legge nel suo insieme. Non vi sono dichiarazioni di
voto, pertanto metto in votazione la legge nel suo complesso. La
votazione è aperta. La votazione è chiusa.
Presenti, votanti e favorevoli: 34
La legge è approvata all'unanimità.
