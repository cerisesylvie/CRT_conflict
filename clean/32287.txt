Classificazione
EDILIZIA
ENERGIA



Oggetto del Consiglio n. 1070 del 24 febbraio 2010 - Resoconto
OGGETTO N. 1070/XIII - Disegno di legge: "Modificazioni alla
legge regionale 18 aprile 2008, n. 21 (Disposizioni in materia di
rendimento energetico nell'edilizia)". (Reiezione di un ordine del
giorno)
Articolo 1
(Modificazioni all'articolo 1)
1. Dopo la lettera i) del comma 2 dell'articolo 1 della legge
regionale 18 aprile 2008, n. 21 (Disposizioni in materia di
rendimento energetico nell'edilizia), è aggiunta la
seguente:
"ibis) le linee guida per l'introduzione, negli strumenti
urbanistici, di criteri generali di efficienza energetica e
sviluppo delle fonti energetiche rinnovabili relativamente agli
interventi di nuova edificazione edilizia, di demolizione e
ricostruzione, di trasformazione edilizia e urbanistica;".
2. Dopo la lettera ibis) del comma 2 dell'articolo 1 della
l.r. 21/2008, come inserita dal comma 1, è aggiunta la
seguente:
"iter) l'istituzione e la promozione di un contrassegno di
qualità per installatori e imprese edili.".
Articolo 2
(Sostituzione dell'articolo 3)
1. L'articolo 3 della l.r. 21/2008 è sostituito dal
seguente:
"Articolo 3
(Ambito di applicazione)
1. Le disposizioni della presente legge si applicano, ai fini
del contenimento dei consumi energetici, agli edifici di nuova
costruzione e a quelli oggetto dei seguenti interventi:
a) trasformazione edilizia di cui all'articolo 52 della legge
regionale 6 aprile 1998, n. 11 (Normativa urbanistica e di
pianificazione territoriale della Valle d'Aosta), e alle relative
disposizioni attuative, con esclusione degli interventi di
manutenzione ordinaria e straordinaria che non coinvolgano
componenti edilizie e impiantistiche che possano influire sulle
prestazioni energetiche dell'edificio o dell'unità
immobiliare;
b) ampliamento superiore al 20 per cento del volume
preesistente;
c) nuova installazione, ristrutturazione e ampliamento di
impianti di climatizzazione invernale ed estiva, intesi quali
impianti deputati al controllo di parametri fisici che influenzano
il comfort termoigrometrico e la qualità dell'aria, di produzione
di acqua calda sanitaria e di illuminazione artificiale;
d) sostituzione di generatori di calore e di unità
frigorifere;
e) demolizione e ricostruzione a pari volumetria o con
aumento del volume preesistente.
2. Le disposizioni della presente legge si applicano, ai fini
della certificazione energetica, a tutti gli edifici di cui
all'articolo 3 del decreto del Presidente della Repubblica 26
agosto 1993, n. 412 (Regolamento recante norme per la
progettazione, l'installazione, l'esercizio e la manutenzione degli
impianti termici degli edifici ai fini del contenimento dei consumi
di energia, in attuazione dell'articolo 4, comma 4, della L. 9
gennaio 1991, n. 10), secondo quanto previsto all'articolo
7.
3. Sono esclusi dall'applicazione della presente
legge:
a) gli edifici residenziali isolati con una superficie utile
inferiore a 50 metri quadrati;
b) i fabbricati industriali, artigianali ed agricoli non
residenziali, qualora gli ambienti siano climatizzati per esigenze
del processo produttivo. Il comfort degli addetti non rientra nelle
predette esigenze;
c) gli impianti installati ai fini del processo produttivo
realizzato nell'edificio, anche se utilizzati in parte non
prevalente per gli usi tipici del settore civile;
d) i locali non dotati di un sistema di climatizzazione
invernale, purché scorporabili agli effetti dell'isolamento
termico, definiti con deliberazione della Giunta regionale.
4. Per gli edifici ricadenti nell'ambito della disciplina
della parte seconda del decreto legislativo 22 gennaio 2004, n. 42
(Codice dei beni culturali e del paesaggio), per gli edifici
costruiti antecedentemente all'anno 1945 ricadenti nell'ambito
della disciplina di cui agli articoli 136 e 142 del medesimo
decreto legislativo e per gli edifici classificati di pregio,
documento e monumento dai piani regolatori generali comunali,
previa valutazione delle strutture regionali competenti in materia
di tutela di beni culturali e del paesaggio, qualora
dall'applicazione della presente legge possa derivare
un'alterazione degli edifici stessi tale da comprometterne le
caratteristiche artistiche, architettoniche, storiche o
paesaggistiche, le disposizioni della presente legge possono non
essere applicate o essere applicate parzialmente compatibilmente
con le esigenze di tutela, fatto salvo l'obbligo di redigere
l'attestato di certificazione energetica nei casi di cui
all'articolo 7.
5. Per gli edifici di cui al comma 4, la Giunta regionale,
con propria deliberazione, può in ogni caso stabilire prescrizioni
specifiche semplificate rispetto a quelle di cui alla presente
legge.".
Articolo 3
(Sostituzione dell'articolo 4)
1. L'articolo 4 della l.r. 21/2008 è sostituito dal
seguente:
"Articolo 4
(Metodologie per la determinazione delle prestazioni
energetiche degli edifici)
1. Sulla base degli obiettivi di pianificazione energetica
regionale e delle prescrizioni contenute nella normativa tecnica
statale e comunitaria vigente in materia, la Giunta regionale, con
propria deliberazione, individua i criteri per la determinazione
degli indicatori climatici e le metodologie per la determinazione
delle prestazioni energetiche degli edifici, eventualmente
differenziate in funzione della destinazione d'uso e della
complessità degli stessi.".
Articolo 4
(Modificazioni all'articolo 5)
1. Al comma 1 dell'articolo 5 della l.r. 21/2008, le parole:
"espressi dall'indice di prestazione energetica (Indice EP),
definiti a livello regionale e statale per le diverse tipologie di
edifici di nuova costruzione" sono sostituite dalle seguenti:
"espressi dall'indice di prestazione energetica globale (Indice
EPgl), approvati con deliberazione della Giunta regionale per le
diverse tipologie di edifici.".
2. Al comma 3 dell'articolo 5 della l.r. 21/2008, le parole:
"all'Indice EP" sono sostituite dalle seguenti: "all'Indice
EPgl".
Articolo 5
(Sostituzione dell'articolo 6)
1. L'articolo 6 della l.r. 21/2008 è sostituito dal
seguente:
"Articolo 6
(Requisiti minimi di prestazione energetica degli
edifici)
1. Gli edifici di nuova costruzione e quelli oggetto degli
interventi di cui all'articolo 3, comma 1, devono possedere i
requisiti minimi di prestazione energetica approvati con
deliberazione della Giunta regionale.
2. I requisiti minimi e le prescrizioni specifiche in materia
di prestazione energetica degli edifici riguardano:
a) le caratteristiche e le prestazioni termiche
dell'involucro edilizio;
b) le caratteristiche e i fabbisogni di energia primaria
dell'impianto di climatizzazione invernale;
c) le caratteristiche e i fabbisogni di energia primaria
dell'impianto di climatizzazione estiva;
d) le caratteristiche e i fabbisogni di energia primaria
dell'impianto di produzione di acqua calda sanitaria;
e) le caratteristiche e i fabbisogni di energia primaria
dell'impianto di illuminazione artificiale.".
Articolo 6
(Sostituzione dell'articolo 7)
1. L'articolo 7 della l.r. 21/2008 è sostituito dal
seguente:
"Articolo 7
(Certificazione energetica degli edifici)
1. Ogni edificio di nuova costruzione o interessato da totale
demolizione e ricostruzione o sottoposto a ristrutturazione
edilizia ai sensi della l.r. 11/1998, è dotato, a cura del
proprietario o di chi ne ha titolo, di un attestato di
certificazione energetica. La Giunta regionale, con propria
deliberazione, può stabilire ulteriori casi per i quali è
necessario predisporre l'attestato di certificazione
energetica.
2. La certificazione energetica degli edifici concerne la
valutazione dei fabbisogni di energia primaria per la
climatizzazione estiva e invernale, per la produzione di acqua
calda sanitaria e per l'illuminazione artificiale. Eventuali
semplificazioni della relativa metodologia di calcolo possono
essere introdotte, con deliberazione della Giunta regionale, per
particolari destinazioni d'uso degli edifici e per gli edifici
situati in zone caratterizzate da condizioni climatiche che rendano
trascurabili taluni dei predetti fabbisogni.
3. L'attestato di certificazione energetica ha una validità
temporale massima di dieci anni dalla data del rilascio ed è
aggiornato ad ogni intervento di ristrutturazione edilizia e
impiantistica idoneo a modificare le prestazioni energetiche
dell'edificio.
4. L'attestato di certificazione energetica, conforme al
modello e ai contenuti minimi approvati dalla Giunta regionale con
propria deliberazione, riporta i dati relativi alle prestazioni
energetiche riferite ad un uso standardizzato dell'edificio,
calcolato secondo le metodologie di cui all'articolo 4, e la classe
energetica propria dell'edificio, unitamente ai valori di
riferimento che consentono di effettuare valutazioni e
confronti.
5. L'attestato di certificazione energetica è rilasciato da
un soggetto accreditato ai sensi dell'articolo 9.
6. Gli edifici di proprietà pubblica sono dotati di attestato
di certificazione energetica che deve essere affisso in luogo
facilmente visibile per il pubblico.
7. Ogni edificio, anche se non ricadente nei casi di cui ai
commi 1 e 6, può essere dotato di attestato di certificazione
energetica.
8. Il conseguimento dell'attestato di certificazione
energetica può essere dimostrato mediante affissione, nell'edificio
interessato, di un'apposita targa in luogo facilmente visibile al
pubblico.
9. Nel caso di trasferimento di proprietà a titolo oneroso di
un intero edificio o di singole unità immobiliari, l'attestato di
certificazione energetica è messo a disposizione dell'acquirente a
cura del venditore.
10. Ai fini di cui al comma 9, per gli edifici la cui
superficie utile sia inferiore o uguale a 1000 metri quadrati, il
proprietario può rilasciare all'acquirente una dichiarazione in cui
attesta:
a) la scadente qualità energetica dell'immobile e i costi
elevati per la gestione energetica dello stesso;
b) l'appartenenza dell'edificio alla classe energetica più
bassa.
11. La dichiarazione di cui al comma 10 deve essere
trasmessa, entro quindici giorni dalla data dell'atto di
trasferimento di proprietà, al Centro osservazione e attività
sull'energia (COA energia) di cui all'articolo 3 della legge
regionale 3 gennaio 2006, n. 3 (Nuove disposizioni in materia di
interventi regionali per la promozione dell'uso razionale
dell'energia).".
Articolo 7
(Sostituzione dell'articolo 8)
1. L'articolo 8 della l.r. 21/2008 è sostituito dal
seguente:
"Articolo 8
(Relazione tecnica ed accertamenti)
1. Per gli edifici di cui all'articolo 3, comma 1, la
relazione tecnica di cui all'articolo 28, comma 1, della legge 9
gennaio 1991, n. 10 (Norme per l'attuazione del Piano energetico
nazionale in materia di uso razionale dell'energia, di risparmio
energetico e di sviluppo delle fonti rinnovabili di energia), deve
essere redatta secondo il modello approvato dalla Giunta regionale
con propria deliberazione.
2. La relazione di cui al comma 1, sottoscritta dal
progettista, è depositata presso il Comune dove è ubicato
l'edificio dal proprietario o da chi ne ha titolo, contestualmente
alla denuncia dell'inizio dei lavori.
3. Il proprietario dell'edificio o chi ne ha titolo deposita,
contestualmente alla comunicazione di fine lavori, presso il Comune
dove è ubicato l'edificio, una dichiarazione in duplice copia,
corredata di idonea documentazione, sottoscritta congiuntamente dal
direttore dei lavori e dal direttore tecnico o dal legale
rappresentante delle imprese che hanno svolto i relativi lavori,
attestante la conformità delle opere realizzate rispetto al
progetto e alla relazione di cui al comma 1. La comunicazione di
fine lavori è inefficace, a qualsiasi titolo, se non è accompagnata
dalla predetta dichiarazione.
4. Una copia dell'attestato di certificazione energetica è
presentata al Comune, unitamente alla documentazione di cui
all'articolo 25 del decreto del Presidente della Repubblica 6
giugno 2001, n. 380 (Testo unico delle disposizioni legislative e
regolamentari in materia edilizia), ai fini dell'ottenimento, ove
prescritto, del certificato di agibilità dell'edificio.
5. La Regione, avvalendosi del COA energia, dispone
accertamenti e ispezioni a campione, anche in corso d'opera, al
fine di verificare la regolarità della documentazione di cui ai
commi 1 e 3 e dell'attestato di certificazione energetica di cui
all'articolo 7, la conformità delle opere realizzate alla relazione
di cui al comma 1, il rispetto delle prescrizioni di cui
all'articolo 6 e la corrispondenza tra quanto riportato
nell'attestato di certificazione energetica e la prestazione
energetica riferita ad un uso standardizzato dell'edificio. Le
modalità di effettuazione degli accertamenti e delle ispezioni sono
stabilite dalla Giunta regionale con propria
deliberazione.".
Articolo 8
(Sostituzione dell'articolo 9)
1. L'articolo 9 della l.r. 21/2008 è sostituito dal
seguente:
"Articolo 9
(Accreditamento)
1. La Regione esercita, attraverso il COA energia, la
funzione di organismo di accreditamento dei soggetti di cui agli
articoli 10 e 11, attraverso lo svolgimento delle seguenti
attività:
a) verifica del possesso dei requisiti necessari a svolgere
le attività di certificazione e di ispezione;
b) iscrizione e permanenza nell'elenco regionale dei soggetti
certificatori;
c) sorveglianza sulle attività svolte dai soggetti
certificatori, anche mediante controlli a campione.
2. La Giunta regionale, con propria deliberazione, definisce
le modalità di costituzione e gestione del sistema di
accreditamento.
3. I soggetti che sono in possesso dei requisiti di cui
all'articolo 10, comma 1, o di requisiti equivalenti conseguiti in
altre Regioni o in Stati appartenenti all'Unione europea, che
intendono ottenere l'accreditamento ai fini dell'iscrizione
nell'elenco regionale dei soggetti certificatori, presentano la
relativa domanda al COA energia che verifica la sussistenza dei
requisiti, ovvero l'equivalenza degli stessi con quelli di cui alla
presente legge.
4. Per la tenuta e la gestione dell'elenco regionale dei
soggetti certificatori la Regione si avvale del COA
energia.".
Articolo 9
(Modificazioni all'articolo 10)
1. Dopo la lettera b) del comma 1 dell'articolo 10 della l.r.
21/2008, è aggiunta la seguente:
"bbis) conoscenza della procedura, della metodologia e degli
strumenti applicativi del sistema di certificazione energetica
regionale, accertata secondo le modalità stabilite con
deliberazione della Giunta regionale.".
2. Il comma 3 dell'articolo 10 della l.r. 21/2008 è
abrogato.
3. Il comma 4 dell'articolo 10 della l.r. 21/2008 è
sostituito dal seguente:
"4. Ai fini del rilascio dell'attestato di certificazione
energetica, i soggetti certificatori devono garantire indipendenza
e imparzialità di giudizio rispetto agli interessi dei richiedenti
e agli interessi dei soggetti coinvolti nella progettazione, nella
direzione dei lavori e nella realizzazione delle opere, nonché
rispetto ai produttori dei materiali e dei componenti utilizzati
per le opere stesse.".
Articolo 10
(Sostituzione dell'articolo 11)
1. L'articolo 11 della l.r. 21/2008 è sostituito dal
seguente:
"Articolo 11
(Ispettori)
1. Le ispezioni e gli accertamenti necessari per verificare
il rispetto dei requisiti, delle prescrizioni e degli obblighi
stabiliti dalla presente legge sono svolti da ispettori del COA
energia, che si può avvalere dell'attività di soggetti esterni da
accreditare secondo criteri stabiliti con deliberazione della
Giunta regionale.".
Articolo 11
(Modificazione all'articolo 12)
1. Al comma 1 dell'articolo 12 della l.r. 21/2008 dopo le
parole: "la situazione del parco edilizio" è inserita la seguente:
"regionale".
2. Al comma 2 dell'articolo 12 della l.r. 21/2008, le parole:
"Centro di osservazione" sono sostituite dalle seguenti: "COA
energia".
Articolo 12
(Sostituzione dell'articolo 13)
1. L'articolo 13 della l.r. 21/2008 è sostituito dal
seguente:
"Articolo 13
(Miglioramento dell'efficienza energetica)
1. La Giunta regionale, sulla base dei dati del catasto di
cui all'articolo 12, stabilisce gli obiettivi minimi di
miglioramento dell'efficienza energetica del parco edilizio
regionale, diversificati in base alle tipologie costruttive, alla
vetustà degli edifici e alle soluzioni impiantistiche adottate, ai
fini della concessione di contributi necessari al raggiungimento
dei medesimi.
2. La Giunta regionale, con propria deliberazione, approva
annualmente un piano di risanamento energetico del patrimonio
edilizio dell'Amministrazione regionale predisposto dalla struttura
regionale competente in materia di opere edili in accordo con la
struttura regionale competente in materia di pianificazione
energetica.
3. La Giunta regionale approva altresì, sentito il Consiglio
permanente degli enti locali, le linee guida per l'introduzione
negli strumenti urbanistici di criteri generali di efficienza
energetica e sviluppo delle fonti energetiche rinnovabili
relativamente agli interventi di nuova edificazione edilizia, di
demolizione e ricostruzione e di trasformazione edilizia e
urbanistica.".
Articolo 13
(Sostituzione dell'articolo 15)
1. L'articolo 15 della l.r. 21/2008 è sostituito dal
seguente:
"Articolo 15
(Predisposizione a servizi energetici centralizzati)
1. Gli edifici di nuova costruzione o soggetti ad interventi
di ristrutturazione, demolizione e ricostruzione che coinvolgono
sia le componenti edilizie sia quelle impiantistiche, composti da
più di quattro unità abitative, devono essere dotati di impianto
centralizzato di produzione di acqua calda sanitaria e di
climatizzazione invernale, nonché di sistemi automatizzati di
termoregolazione e contabilizzazione individuale del
calore.
2. Non è, in ogni caso, consentito convertire impianti di
climatizzazione invernale centralizzati in impianti
autonomi.
3. La Giunta regionale, con propria deliberazione, stabilisce
i criteri in base ai quali è possibile derogare a quanto previsto
ai commi 1 e 2, tenuto conto degli impedimenti derivanti da vincoli
normativi o di natura tecnica, ovvero dell'adozione di soluzioni
impiantistiche equivalenti.
4. Per gli edifici di cui al comma 1, è obbligatoria la
predisposizione delle opere riguardanti sia l'involucro
dell'edificio sia gli impianti necessarie a consentire il
collegamento a reti di teleriscaldamento, nel caso di tratte di
rete situate ad una distanza dall'edificio inferiore a metri 1000,
compatibilmente con una verifica di fattibilità tecnica
dell'allacciamento.".
Articolo 14
(Inserimento del capo IVbis)
1. Dopo il capo IV della l.r. 21/2008, è inserito il
seguente:
"CAPO IVBIS
CONTRASSEGNO DI QUALITÀ PER INSTALLATORI E IMPRESE
EDILI
Articolo 15bis
(Istituzione del contrassegno di qualità)
1. La Regione istituisce e promuove la diffusione di un
contrassegno di qualità al fine di accrescere le competenze degli
installatori e delle imprese del settore edile coinvolti nella
realizzazione di nuovi edifici energeticamente efficienti e nel
risanamento energetico di quelli esistenti, a tutela e promozione
dei diritti degli utenti finali.
2. La Giunta regionale, con propria deliberazione, approva le
caratteristiche grafiche del contrassegno di qualità e la tipologia
dei relativi supporti proposti dal COA energia.
Articolo 15ter
(Utilizzo del contrassegno di qualità)
1. Il rilascio del contrassegno di qualità conferisce al
beneficiario il diritto di utilizzarlo in tutte le comunicazioni
pubblicitarie e promozionali, anche mediante l'impiego dei relativi
supporti.
2. La Giunta regionale, con propria deliberazione, può
definire ulteriori modalità di valorizzazione del contrassegno di
qualità.
Articolo 15quater
(Requisiti e procedure per il rilascio del contrassegno di
qualità)
1. Ai fini del rilascio del contrassegno di qualità, le
imprese e gli installatori interessati devono possedere i requisiti
definiti con deliberazione della Giunta regionale.
2. Le imprese e gli installatori interessati al rilascio del
contrassegno di qualità presentano la relativa domanda al COA
energia, sulla base dei modelli predisposti dal medesimo.
3. Le imprese e gli installatori in possesso del contrassegno
di qualità sono inseriti in apposito albo, pubblico e aperto,
gestito dal COA energia.
Articolo 15quinquies
(Revoca e sospensione del contrassegno di qualità)
1. Il COA energia, anche avvalendosi di soggetti esterni,
effettua i controlli relativi al mantenimento dei requisiti in capo
ai beneficiari del contrassegno di qualità e al corretto utilizzo
del contrassegno medesimo.
2. Le imprese e gli installatori in possesso del contrassegno
di qualità devono comunicare al COA energia, entro il termine
fissato con deliberazione della Giunta regionale, ogni variazione
dei requisiti richiesti per il rilascio del medesimo.
3. La Giunta regionale, con propria deliberazione, definisce
i criteri e i casi di sospensione e di revoca del contrassegno di
qualità, nonché le modalità di effettuazione dei controlli di cui
al comma 1.".
Articolo 15
(Sostituzione dell'articolo 16)
1. L'articolo 16 della l.r. 21/2008 è sostituito dal
seguente:
"Articolo 16
(Contributi)
1. Per la realizzazione degli interventi necessari al
conseguimento degli obiettivi minimi di cui all'articolo 13, comma
1, la Regione concede ai proprietari o a chi ne ha titolo
contributi in conto interessi a fronte di mutui stipulati con
banche o intermediari finanziari con essa convenzionati.
2. L'ammissione ai contributi di cui al comma 1 è subordinata
alla presentazione di un progetto di riqualificazione energetica
firmato da un professionista abilitato che dimostri l'efficacia
degli interventi sotto il profilo dei costi e del miglioramento
dell'efficienza energetica.
3. Per il conseguimento dell'attestato di certificazione
energetica di cui all'articolo 7, la Regione concede ai proprietari
o a chi ne ha titolo contributi in conto capitale.
4. Sono esclusi dai contributi di cui al presente articolo
gli interventi sui beni strumentali all'attività di
impresa.
5. La Giunta regionale stabilisce con propria deliberazione i
criteri e le modalità per la concessione dei contributi di cui al
presente articolo.".
Articolo 16
(Sostituzione dell'articolo 17)
1. L'articolo 17 della l.r. 21/2008 è sostituito dal
seguente:
"Articolo 17
(Sanzioni)
1. Il professionista che rilascia la relazione di cui
all'articolo 8, comma 1, in difformità rispetto al modello
approvato dalla Giunta regionale e il soggetto certificatore che
rilascia l'attestato di certificazione energetica in difformità
rispetto ai criteri e alle metodologie di cui all'articolo 7 sono
puniti con una sanzione amministrativa pari a euro 600 e sono
tenuti a redigere nuovamente i documenti, secondo le modalità
previste dalla presente legge, entro trenta giorni dalla data di
notifica della sanzione. Qualora non ottemperino entro tale
termine, i medesimi soggetti sono puniti con un'ulteriore sanzione
pari a euro 600.
2. Salvo che il fatto costituisca reato, il professionista e
il soggetto certificatore che rilasciano la relazione di cui
all'articolo 8, comma 1, e l'attestato di certificazione energetica
non veritieri sono puniti con una sanzione amministrativa da euro
1.800 a euro 12.000, graduata sulla base della superficie utile
dell'edificio, secondo criteri stabiliti dalla Giunta regionale con
propria deliberazione, e sono tenuti a redigere nuovamente i
documenti, secondo le modalità previste dalla presente legge, entro
trenta giorni dalla data di notifica della sanzione. Qualora non
ottemperino entro tale termine, i medesimi soggetti sono puniti con
un'ulteriore sanzione pari all'importo della prima.
3. Nei casi di cui al comma 2, la Regione, tramite il COA
energia, trasmette il verbale di contestazione all'ordine o al
collegio professionale competente per i provvedimenti disciplinari
conseguenti. Per il soggetto certificatore, il COA energia applica
inoltre la sospensione dell'accreditamento per un periodo di sei
mesi. Dopo tre sospensioni, l'accreditamento è revocato
definitivamente.
4. Nei casi di cui ai commi 1 e 2, il nuovo documento deve
essere consegnato o messo a disposizione dei soggetti aventi
diritto secondo le modalità previste dalla presente legge. Qualora
il proprietario, o chi ne ha titolo, non provveda a depositare
presso il Comune competente il nuovo documento entro trenta giorni
dalla data in cui ne è venuto in possesso, è punito con una
sanzione amministrativa pari a euro 600.
5. Ai fini di cui al comma 2, sono considerati non veritieri
una relazione o un attestato di certificazione energetica che
riportino valori di prestazione energetica dell'edificio
concernenti la climatizzazione invernale, la climatizzazione
estiva, la produzione di acqua calda sanitaria o l'illuminazione
che si discostano di oltre il 15 per cento e di oltre 7
kilowattora/metro quadro anno dal valore verificato in sede di
accertamento. Sono altresì considerati non veritieri, in
particolare, una relazione o un attestato di certificazione
energetica che riportino un valore di prestazione energetica
globale dell'edificio che si discosta di oltre il 10 per cento e di
oltre 15 kilowattora/metro quadro anno dal valore verificato in
sede di accertamento.
6. Salvo che il fatto costituisca reato, il direttore dei
lavori e il direttore tecnico o il legale rappresentante delle
imprese che hanno svolto i relativi lavori che, nel sottoscrivere
la dichiarazione di cui all'articolo 8, comma 3, attestino
falsamente la conformità delle opere realizzate rispetto al
progetto e alla relazione tecnica di cui all'articolo 28, comma 1,
della l. 10/1991, sono entrambi puniti con una sanzione
amministrativa da euro 4.800 a euro 24.000, graduata sulla base
della superficie utile dell'edificio, secondo criteri stabiliti
dalla Giunta regionale con propria deliberazione.
7. Il proprietario, o chi ne ha titolo, che non ottemperi
agli obblighi previsti all'articolo 6 è punito con una sanzione
amministrativa da euro 4.800 a euro 15.000 graduata sulla base
della superficie utile dell'edificio, secondo criteri stabiliti con
deliberazione della Giunta regionale ed è tenuto a realizzare le
opere necessarie a sanare le violazioni entro termini fissati con
la medesima deliberazione in funzione del tipo di opere da
realizzare. Qualora non ottemperi entro i predetti termini, il
medesimo soggetto è punito con un'ulteriore sanzione pari
all'importo della prima.
8. Chiunque utilizzi, senza esservi autorizzato, il
contrassegno di qualità di cui all'articolo 15bis, è punito con una
sanzione amministrativa pari a euro 600 per ogni utilizzo.
9. Le violazioni alla presente legge sono accertate e
contestate dalla Regione tramite il COA energia. Le sanzioni di cui
ai commi 1 e 2, limitatamente a quelle relative all'attestato di
certificazione energetica, e le sanzioni di cui ai commi 7 e 8,
sono irrogate dal Presidente della Regione e introitate dalla
Regione. Le sanzioni di cui ai commi 1 e 2, limitatamente a quelle
relative alla relazione di cui all'articolo 8, comma 1, le sanzioni
di cui al comma 4 e le sanzioni di cui al comma 6, relative alla
violazione degli obblighi previsti dall'articolo 6, sono irrogate e
introitate dai Comuni.
10. Per l'applicazione delle sanzioni di cui al presente
articolo si osservano le disposizioni della legge 24 novembre 1981,
n. 689 (Modifiche al sistema penale).".
Articolo 17
(Sostituzione dell'articolo 18)
1. L'articolo 18 della l.r. 21/2008 è sostituito dal
seguente:
"Articolo 18
(Calcolo delle volumetrie edilizie)
1. Fatte salve le prescrizioni in materia di sicurezza
stradale e antisismica, per gli interventi di isolamento termico
che garantiscono prestazioni energetiche migliorative di almeno il
10 per cento rispetto ai requisiti minimi di cui all'articolo 6,
vale quanto segue:
a) nel caso di edifici di nuova costruzione, nei computi per
la determinazione dei volumi e delle superfici e nei rapporti di
copertura non sono considerati lo spessore delle murature esterne,
delle tamponature o dei muri portanti superiori ai 30 centimetri,
il maggior spessore dei solai e tutti i maggiori volumi e superfici
necessari ad ottenere il miglioramento della prestazione
energetica, con riferimento alla sola parte eccedente i 30
centimetri e fino a un massimo di ulteriori 25 centimetri per gli
elementi verticali e di copertura e di 15 centimetri per quelli
orizzontali intermedi. Nel rispetto dei predetti limiti, è
possibile derogare, nell'ambito delle procedure di rilascio dei
titoli abitativi di cui alla l.r. 11/1998, a quanto previsto dalla
normativa statale e regionale o dai regolamenti edilizi comunali in
merito alle altezze massime degli edifici;
b) nel caso di interventi di riqualificazione energetica di
edifici esistenti che comportino maggiori spessori delle murature
esterne e degli elementi di copertura necessari ad ottenere le
prestazioni energetiche migliorative, è possibile derogare,
nell'ambito delle procedure di rilascio dei titoli abitativi di cui
alla l.r. 11/1998, a quanto previsto dalla normativa statale e
regionale o dai regolamenti edilizi comunali in merito alle
distanze minime tra edifici e alle distanze minime di protezione
del nastro stradale nella misura massima di 25 centimetri, per il
maggiore spessore delle pareti verticali esterne, nonché alle
altezze massime degli edifici nella misura massima di 25 centimetri
per il maggior spessore degli elementi di copertura. La deroga può
essere esercitata nella misura massima da entrambi gli edifici
confinanti.
2. Le prescrizioni di cui al comma 1 valgono per qualsiasi
destinazione d'uso degli edifici.".
Articolo 18
(Modificazione dell'articolo 19)
1. Al comma 1 dell'articolo 19 della l.r. 21/2008, le parole:
"Centro di osservazione" sono sostituite dalle seguenti: "COA
energia".
Articolo 19
(Inserimento dell'articolo 20bis)
1. Dopo l'articolo 20 della l.r. 21/2008 è inserito il
seguente:
"Art. 20bis
(Rinvio)
1. La Giunta regionale, con propria deliberazione, definisce
ogni altro aspetto, anche procedimentale, relativo alle modalità di
applicazione della presente legge.".
Articolo 20
(Disposizione transitoria)
1. Fino all'adozione delle deliberazioni della Giunta
regionale attuative della l.r. 21/2008, trovano applicazione le
disposizioni di cui al decreto legislativo 19 agosto 2005, n. 192
(Attuazione della direttiva 2002/91/CE relativa al rendimento
energetico nell'edilizia), i relativi decreti attuativi e, per il
calcolo delle prestazioni energetiche, la metodologia prevista
dalla normativa tecnica richiamata.
Articolo 21
(Disposizioni finanziarie)
1. L'onere a carico del bilancio regionale derivante
dall'applicazione degli articoli 14 e 15 della presente legge è
determinato in euro 600.000 annui a decorrere dall'anno
2010.
2. L'onere di cui al comma 1 trova copertura nello stato di
previsione della spesa del bilancio della Regione per il triennio
2010/2012 nell'unità previsionale di base 1.11.7.20 (Contributi per
investimenti finalizzati all'uso razionale e alla valorizzazione
delle risorse energetiche) e al suo finanziamento si provvede, per
il triennio 2010/2012, mediante l'utilizzo delle risorse iscritte
nella stessa unità previsionale di base 1.11.7.20 per annui euro
100.000 e nell'unità previsionale di base 1.11.7.10 (Interventi per
l'attuazione degli strumenti di pianificazione
energetico-ambientale) per annui euro 500.000.
3. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Président
- La parole au rapporteur, le Conseiller
Bieler.
Bieler (UV)
- Merci, M. le Président. Ce projet de loi
intervient sur la loi régionale n° 21/2008: "Dispositions en
matière de rendement énergétique dans les bâtiments" et n° 3/2006:
"Nouvelles dispositions en matière d'interventions régionales pour
la promotion de l'utilisation rationnelle de l'énergie", afin d'y
introduire quelques modifications. La loi n° 21/2008 se place dans
un cadre de législation de secteur, tant européen que national,
plutôt récent, en continuelle évolution et assez articulé; elle a
comme référence la directive 32/2006/CE, concernant l'efficacité
des utilisations de l'énergie et des services énergétiques, en
particulier la directive 2002/91/CE du Parlement européen et du
Conseil du 16 décembre 2002, relativement au rendement énergétique
dans les bâtiments, reçue au niveau national et mise en application
par le décret législatif n° 192/2005: "Application de la directive
2002/91/CE relativement au rendement énergétique dans les
bâtiments", modifié par le décret législatif n° 311/2006:
"Dispositions de correction et intégration au décret législatif n°
192/2005, portant application de la directive 2002/91/CE
relativement au rendement énergétique dans les bâtiments. Cette loi
est donc née dans le respect des liens dérivant de l'application de
la normative citée précédemment et des principes fondamentaux de la
réglementation nationale de référence déjà en vigueur; dans le même
temps, elle intègre, en amplifiant son champ d'action, la loi
régionale n° 3/2006: "Nouvelles dispositions en matière
d'interventions régionales pour la promotion de l'utilisation
rationnelle de l'énergie", qui constitue le premier instrument
d'application du plan énergétique et environnemental approuvé par
le Conseil de la Vallée en 2003.
La Regione Autonoma Valle d'Aosta, attraverso la legge regionale
n. 21/2008, persegue gli obiettivi di promuovere la sostenibilità
energetica nella progettazione, realizzazione ed uso delle opere
edilizie pubbliche e private, favorire il miglioramento delle
prestazioni energetiche degli edifici esistenti, tenendo conto in
particolare delle condizioni climatiche locali, al fine di favorire
lo sviluppo, la valorizzazione e l'integrazione delle fonti
rinnovabili e la diversificazione energetica, dando la preferenza
alle tecnologie a minore impatto ambientale. A tal fine la Regione
disciplina attraverso la legge regionale n. 21/2008 una serie di
attività connesse all'efficienza energetica in edilizia, definendo
la metodologia per il calcolo delle prestazioni energetiche
integrate degli edifici, l'applicazione di requisiti minimi
prestazionali e prescrizioni specifiche. Essa introduce inoltre
criteri, indicazioni e riferimenti tecnici per lo sviluppo e
l'organizzazione di un sistema regionale di certificazione
energetica degli edifici medesimi, per la raccolta dati e il
monitoraggio, così da fornire importanti informazioni circa
l'evoluzione del patrimonio edilizio pubblico e privato regionale,
in connessione con le attività di amministrazione del territorio e
con il coinvolgimento di altri attori istituzionali diversi dalla
Regione.
Molte delle modificazioni apportate dal presente disegno di
legge sono finalizzate a coordinare alcuni aspetti della legge con
le novità recentemente introdotte, a livello nazionale, dai decreti
attuativi del decreto legislativo n. 192/2005. In altri casi le
modificazioni hanno l'obiettivo di semplificare, dove possibile,
alcuni aspetti della legge per snellire le procedure che ne
conseguiranno e garantire maggior chiarezza a favore dei
destinatari. Una modificazione importante riguarda l'introduzione
di un sistema di qualificazione delle imprese che operano nel
settore rispondendo all'esigenza di disporre di adeguata formazione
professionale nel settore che sia al passo con l'evoluzione
tecnologica e con le richieste del mercato. Trattandosi di un
sistema volontario, lo stesso non introduce problematiche di ordine
burocratico o applicative, ma solo valore aggiunto alla qualità del
costruire, riduce l'asimmetria informativa tra imprese e cittadini
su tali tematiche, diminuendone il costo di transazione.
Un punto forte del sistema di certificazione valdostano è
rappresentato dal Catasto energetico degli edifici, che
affiancherà, completandola, la banca dati degli attestati,
attraverso un sistema di gestione telematico, che raccoglierà le
informazioni necessarie a elaborazioni statistiche per
l'orientamento delle future politiche energetiche regionali nel
settore energetico (Piano energetico ambientale regionale), per il
monitoraggio dei risultati raggiunti e per la valutazione delle
priorità di intervento. Si tratterà di uno strumento
georeferenziato, dinamico e in costante evoluzione, che potrà
affiancare, i dati energetici sugli edifici del patrimonio edilizio
regionale con altri dati (piano casa, acustica, sicurezza,
autorizzazioni, eccetera) per creare un vero e proprio
database
completo per ogni edificio.
Il sistema di certificazione energetica degli edifici che
sottintende all'applicazione della legge n. 21/2008 rappresenterà
indubbiamente uno strumento importante per la valorizzazione del
patrimonio immobiliare regionale e per la crescita qualitativa del
mercato con lo sviluppo di figure formate, specialistiche e che
possano offrire garanzie di risultato.
La Région a pour objectif, au cours de l'application de cette
loi, de harmoniser les procédures et les principes contenus dans
cette dernière avec ce qui a été défini dans d'autres systèmes de
certification opérationnels sur le territoire national, à travers
des réunions avec d'autres Régions (Ligurie, Piémont, Lombardie,
Emilie Romagne et d'autres). L'introduction d'instruments
ultérieurs de facilitation pour la réalisation de certification
énergétique permettra, surtout dans la première phase de démarrage
du système, d'insérer dans le dialogue avec les citoyens un élément
qui facilitera et promouvra la diffusion de ce dernier. Ce sera
ensuite le marché lui-même qui primera les situations
énergétiquement les plus performantes et demandera une information
correcte par rapport aux consommations énergétiques des édifices,
qui ont une incidence considérable sur la gestion du budget des
familles.
Colleghe e colleghi, vi invito pertanto a votare favorevolmente
questo disegno di legge, per il fatto che un migliore rendimento
energetico permette un minor consumo e di conseguenza un risparmio
per ognuno di noi, ma soprattutto perché un minor consumo si
traduce in una considerevole diminuzione dell'inquinamento a tutto
vantaggio nostro e in particolare per le generazioni future.
Grazie.
Président
- La discussion est ouverte.
La parole à la Conseillère Carmela Fontana.
Fontana (PD)
- Grazie, Presidente. Il disegno di legge
propone un riordino delle leggi in vigore in materia di
contenimento energetico degli edifici, in coerenza con il quadro
legislativo comunitario nazionale. Il provvedimento è utile, perché
chiarisce meglio il campo di applicazione dei vari soggetti
professionali ed utenti interessati al risparmio energetico. Il
rendimento energetico degli immobili è un problema economico e
ambientale importante, perché, grazie ad una maggiore attenzione
alla coibentazione degli immobili e dell'efficienza degli impianti
di condizionamento invernali ed estivo, possiamo ottenere
significative riduzioni della bolletta energetica e
dell'inquinamento. Occorre quindi apprezzare l'iniziativa della
Comunità europea e successivamente dello Stato italiano, che hanno
stabilito indirizzi generali abbastanza stringenti in materia.
Anche la nostra Regione si è mossa in questo settore, ma - occorre
dire - con discreta confusione. Dal 2006 ad oggi siamo alla quinta
modifica della legislazione in materia, una media di una modifica
all'anno, questo non è un buon segnale. Il testo che stiamo
affrontando è molto complesso e, pur presentando aspetti
interessanti di cui dirò dopo, non sembra centrare l'obiettivo
della chiarezza: questa rimane una legislazione complessa, rivolta
ad esperti, che non pensa ad essere chiara verso i cittadini che
nella propria abitazione o nel condominio si ritrovano con questo
problema e non sanno bene come fare a risolverlo.
Dobbiamo sottolineare con soddisfazione anche un'utile
semplificazione introdotta con il disegno di legge. Si tratta della
possibilità per i proprietari di casa di evitare il costo di una
perizia professionale per certificare che l'alloggio presenta una
scadente qualità energetica - vecchie case costruite negli anni in
cui non era obbligatorio l'isolamento termico -, poter sostituire
la perizia di un professionista che certifica una cosa ovvia con
un'autodichiarazione del proprietario è un passo avanti
importante.
Mi auguro che la Giunta regionale, oltre a deliberare sui
numerosi punti su cui ha chiesto una delega, attui un piano di
informazione approfondito nei contenuti e capillare nella
diffusione, che consenta a tutti di cogliere con chiarezza gli
obblighi e le opportunità della materia. Nello specifico riteniamo
che questa legge possa migliorare le legislazione vigente, quindi
speriamo che nei prossimi anni si vedano quei risultati che fino ad
oggi sono mancati.
Particolarmente apprezzabile appare invece l'articolo 12 del
disegno di legge, che va a sostituire il precedente articolo 13 e
prevede uno specifico piano di risanamento del patrimonio edilizio
dell'Amministrazione regionale. È chiaro che dobbiamo essere noi a
dare il buon esempio, certamente nel palazzo in cui siamo la
stragrande maggioranza degli uffici regionali ne è una
testimonianza positiva. Mi auguro che una particolare attenzione
venga portata anche agli edifici di proprietà regionale,
industriali e commerciali conferiti a Vallée d'Aoste Structure e
agli impianti sportivi regionali e comunali, spesso catastrofici
dal punto di vista energetico: pensiamo allo stadio del ghiaccio di
Aosta, alle due piscine adiacenti con ben 3 impianti di
condizionamento scollegati fra di loro.
Limitatamente agli incentivi, auspichiamo che la Giunta affronti
seriamente il tema, stanziando nei prossimi anni rilevanti risorse
in materia e stringendo i livelli di efficienza energetica; senza
entrambi questi elementi, moltissimi condomini e singole case in
Valle avranno la tendenza a continuare a fare ciò che hanno fatto
finora, con combustibili più inquinanti come la nafta leggera o
gasolio, e fare finta di niente. Con questa legge invece bisogna
che la Valle d'Aosta faccia un grande salto di qualità e che in
ogni immobile ci sia una buona coibentazione, un impianto di
riscaldamento ad alta efficienza e pannelli solari termici: i primi
due elementi non sono visibili all'esterno ma, quanto al terzo,
sarà dallo spuntare sui nostri tetti o sui nostri terrazzi di
questi pannelli che capiremo se ciò che stiamo per approvare in
quest'aula sarà stato recepito positivamente anche fuori.
Grazie.
Président
- La parole au Conseiller Secrétaire
Tibaldi.
Tibaldi (PdL)
- Risparmio energetico, edifici più
performanti, ambiente più salvaguardato: sono tutti concetti che
condividiamo, sono obiettivi che devono essere conseguiti,
traguardati, ovviamente sono obiettivi ai quali non è facile
giungere con percorsi semplificati, ma con percorsi complessi.
Anche la legge n. 21, che è del 2008... non dimentichiamoci che è
una legge approvata nel 2008 sullo scadere della scorsa legislatura
e che non ha mai trovato ufficiale applicazione, perché comunque i
provvedimenti applicativi che la Giunta doveva adottare sono stati
rinviati anche a seguito dell'evoluzione normativa, di cui è stato
fatto cenno nella relazione; se tutto va bene, la legge entrerà in
vigore quest'anno ed è una legge che, ripeto, porta la data
dell'aprile 2008. Sono obiettivi condivisibili, sono obiettivi che
comportano dei risparmi sotto diversi punti di vista: il primo è
quello energetico, quindi la tutela dell'ambiente in cui viviamo,
ma se si risparmia da una parte, da qualche altra parte costano e
rischiamo di costare - sperando che questo costo sia limitato ai
minimi termini - ai cittadini. Perché non costano tanto o solo
negli investimenti energetici in senso stretto: pannelli solari,
cappotti termici, fotovoltaico, geotermia, eccetera, anche perché
su questi interventi sono previsti dei sussidi da parte degli enti
pubblici a vario titolo, ma costano o rischiano di costare in
questo caso sotto il profilo burocratico, perché comportano il
coinvolgimento di altri professionisti, altri ordini professionali,
in questa fase di certificazione energetica o di contrassegno di
qualità che deve costituire il traguardo di cui si fa cenno nella
legge e che rappresenta la volontà politica anche di questo
Consiglio.
La Giunta allora ha un compito molto importante in questa fase,
perché se avete letto l'articolato di tale legge, vi sarete presto
resi conto che il Consiglio oggi approva una norma che è di
larghissimo respiro, vuoi perché la normativa è squisitamente
tecnica, di conseguenza comporta il coinvolgimento e l'attivazione
di strutture tecniche per il completamento della sua applicazione,
vuoi perché alla Giunta viene veramente fornita una delega in
bianco e l'Assessore ne è consapevole. Mi sono, per diletto, messo
a guardare, articolo su articolo, quanti sono i rinvii alla potestà
decisionale della Giunta in questa legge: ce ne sono 27; a mia
memoria, non ricordo che ci sia mai passata sotto mano una legge
che rinvia per 27 volte all'Esecutivo la definizione di criteri,
modalità, metodologie, sanzioni, ossia tutti gli aspetti possibili
e immaginabili che riguardano l'applicazione di questa legge.
Questa legge, una volta approvata, è un documento normativo che può
finire negli annali del Consiglio, ma senza colmare tutti questi
passaggi tecnici ovviamente non potrà dispiegare gli effetti per i
quali tutti quanti ci stiamo dichiarando favorevoli. Andiamo da
indicazioni di locali che sono esclusi dall'applicazione della
legge a prescrizioni specifiche e semplificate per alcuni edifici,
criteri per l'indicazione di indicatori climatici, metodologie per
determinare le prestazioni energetiche, insomma ci sono tutta una
serie di interventi con provvedimenti che dovranno essere precisati
e in questa fase si vedrà effettivamente se la politica è in grado
di semplificare o complicare i passaggi e questa semplificazione o
complicazione alla fine grava sulle spalle dei cittadini. Il nostro
auspicio, Assessore, è che questo vostro colpo di penna che lei
predisporrà e la Giunta andrà ad approvare sarà un colpo di penna
leggero, perché allora gli obiettivi nobili che tutti condividiamo
potranno essere conseguiti con una relativa semplicità, oppure gli
obiettivi nobili che tutti condividiamo diventeranno un arduo
traguardo che, da un lato, prevederà paradossalmente degli
incentivi e degli sgravi per dotare i nostri edifici di tutti
quegli artifici necessari al risparmio energetico, dall'altro,
vedrà lo stesso cittadino che risparmia da una parte o perlomeno
riesce ad ammortizzare un investimento in un certo numero di anni
da una parte e, dall'altra, deve spendere un sacco di soldi per
dotarsi di professionisti che gli riempiono la casa di carta. A
lei, Assessore, va il primo invito nel fare tesoro di tutto quel
bel parlare che si è fatto in questi anni: di semplificare con
l'intervento della Giunta i passaggi e non complicare le procedure.
Fra l'altro, fra i 27 rinvii che ci sono alla Giunta, l'ultimo, che
è la norma di chiusura, dice:
"La Giunta regionale, con propria
deliberazione, definisce ogni altro aspetto, anche procedimentale,
relativo alle modalità di applicazione della presente legge"
.
Bastava questo articolo, bastava un solo rinvio che si colmava
tutto quello al quale fanno riferimento gli altri 26 passaggi di
rinvio all'Esecutivo.
Siamo quindi nelle sue mani, Assessore, non tanto come gruppi
consiliari che votiamo la legge, ma come cittadini ci affidiamo
alla sua intuizione e alla sua saggezza da questo punto di vista,
visto che la legge è stata partorita due anni fa, ma è entrata in
tale fase di catalessi e aspetta di essere rispolverata, aggiornata
e risvegliata per poi dispiegare i suoi effetti. Fatto questo
auspicio, abbiamo apprezzato durante i lavori di commissione che
sia stato approvato un emendamento proposto dal nostro gruppo e poi
condiviso anche con una proposta analoga dall'Assessore, che va ad
uniformare quanto previsto da questa legge con la legge n. 24/2009
sul piano casa. In particolare, viene dettagliato con maggiore
precisione l'ambito di applicazione della legge n. 21/2008, che
include, oltre agli edifici di nuova costruzione, anche gli
interventi di recupero edilizio, gli immobili demoliti e
ricostruiti, nonché gli ampliamenti volumetrici. È proprio sugli
ampliamenti volumetrici che si è innestato il nostro emendamento,
per ribadire che la norma di efficienza energetica si applica solo
per quelli superiori al 20 percento del volume preesistente. Si
tratta di una formula coerente con quella prevista nella
legislazione sul piano casa, in particolare sull'articolo 2 della
legge n. 24/2009, che consente l'ampliamento o la realizzazione di
unità immobiliari mediante l'esecuzione di nuovi volumi e superfici
in deroga agli strumenti urbanistici generali e ai regolamenti
edilizi, nel rispetto delle destinazioni d'uso previste dal piano
regolatore generale comunale urbanistico e paesaggistico, a
condizione che siano garantite le prestazioni energetiche e
igienico-sanitarie esistenti e la sostenibilità ambientale
dell'unità immobiliare oggetto di intervento. Questo significa che
la soglia del 20 percento per quanto concerne l'ampliamento diventa
la linea di discrimine per l'applicazione della legge n. 21/2008. I
canoni di efficienza energetica saranno presi in considerazione
solo per gli ampliamenti volumetrici superiori ad essa, mentre sarà
sufficiente il mantenimento delle prestazioni esistenti se gli
incrementi volumetrici saranno di minore entità; questo è un
passaggio importante e coerente con quanto abbiamo approvato
qualche mese fa in merito al piano casa. Fatto l'auspicio di cui in
premessa e le considerazioni medesime e questa soddisfazione per
l'emendamento approvato, dichiariamo sin d'ora il nostro voto
favorevole al progetto di legge n. 75.
Président
- La parole au Vice-président Chatrian.
Chatrian (VdAV-R)
- Merci, M. le Président. Vorrei
condividere queste modificazioni con voi... integrando con ciò che
è già stato detto oggi in aula e soprattutto portando un nostro
contributo che vuole essere propositivo, tecnico, ma che vorrebbe
soprattutto semplificare. Abbiamo cercato di proporre degli
emendamenti strutturati proprio per andare a dare delle risposte
più puntuali da una parte e forse più strutturali dall'altra. È
stato detto ampiamente: due anni fa il Consiglio regionale
approvava la legge n. 21/2008, una legge innovativa a livello
nazionale, una legge propulsiva, ma soprattutto all'avanguardia,
che avrebbe dovuto dare slancio e concretezza, promuovendo e
incentivando la sostenibilità energetica nella progettazione...
nella sua realizzazione ed uso delle opere edilizie pubbliche e
private e il miglioramento soprattutto - e penso sia questa la
parte più importante - delle prestazioni energetiche degli edifici
esistenti. Vorrei poi soffermarmi proprio sul parco edilizio
esistente - privilegiando le tecnologie a minor impatto ambientale:
dalle metodologie ai requisiti minimi, dai criteri alle
applicazioni, dalla gestione del Catasto energetico degli edifici
alle forme di incentivazione economica, dalle iniziative di
informazione e di sensibilizzazione degli utenti finali
all'aggiornamento degli operatori del settore e non solo.
È stato un buon dibattito, sono andato a leggermi il dibattito
in Consiglio, una buona campagna elettorale, tanti annunci fatti,
tanti convegni importanti, perché comunque vanno a sensibilizzare
la cultura del fruitore finale che è il cittadino, ma - e cerco di
venire ad oggi - due anni persi o quanto meno di non applicazione
come è stato detto dai colleghi non legata esclusivamente al
discorso finanziario. Ci è stato riferito più volte che la materia
è in continua evoluzione, lo percepiamo, sia livello nazionale che
europeo, ma in un momento di crisi vera, quella reale, quella
congiunturale che stiamo vivendo, forse non possiamo permetterci di
perdere anni preziosi in ambiti fondamentali quali quelli
energetici, occupazionali, ambientali e economici. Il nostro gruppo
intende proporre modifiche che potrebbero andare a semplificare e a
motivare maggiormente questo importante e necessario disegno di
legge, ma crediamo al tempo stesso, dove è possibile, di
contribuire fortemente a semplificare, dove riteniamo opportuno, e
integrare l'impianto proposto in commissione, impianto che
condividiamo.
Riteniamo importante non modificare all'interno dell'articolo 8,
comma 1, il modello nazionale per la relazione tecnica e
eventualmente sostituirlo con un modello da definire mediante
delibera di Giunta regionale, proprio per non aggravare
ulteriormente con costi per l'utente, cercando di mantenere quello
esistente, se possono esserci le condizioni, per semplificare per
l'utente finale. Se invece ci sono, non siamo riusciti a coglierle
queste grandi motivazioni che portano a modificare un modello di
lavoro e di conseguenza ad obbligare l'utente finale ad un aggravio
di spesa. Proponiamo al comma 2 dell'articolo 8 di posporre il
termine di presentazione della relazione tecnica nel momento in cui
il proprietario ritira il permesso abilitativo, prima del rilascio
dell'agibilità; sono degli accorgimenti tecnici, ma essi possono
permettere ai professionisti di presentare un'unica relazione e non
eventualmente presentare un'integrazione o una seconda
relazione.
Sempre nell'ottica (se è possibile di semplificazione, ma di
coordinamento proprio a livello di documenti da proporre al Comune
di residenza) si propone nel comma 3, sempre nella stessa ottica,
di poter riportare ed integrare tutte le eventuali modifiche,
effettuando proprio in corso d'opera sia a livello geometrico, sia
a livello qualitativo... inerente la dichiarazione di fine lavori
del direttore-lavori e dell'impresa... sempre in un'ottica di
integrazione in corso d'opera delle modifiche che i lavori
comportano e, di conseguenza, di non dover intervenire una seconda
volta anche su queste integrazioni. Sempre a sostegno del singolo
cittadino e del fruitore finale, analizzando la direttiva europea
riteniamo - lo pongo come tema di discussione oggi in Consiglio -
che tale direttiva non implichi così chiaramente l'esclusione del
progettista e/o direttore dei lavori come possibile certificatore
dell'opera, avendo indubbiamente i requisiti, le varie competenze,
i vari criteri che la legge impone, ma soprattutto la deontologia
professionale. Anche su questo quindi chiederei al Consiglio (se
interessa... i nostri emendamenti vanno in quella direzione...) se
ci sono le condizioni, di fare in modo che l'utente non si veda
costretto a coinvolgere un'ulteriore figura professionale. Abbiamo
degli elementi... lo porto come tema di discussione, proprio per
non andare ad aggravare il costo all'utente finale, presumibilmente
con un aggravio di spesa visto e considerato che si dovrebbe
coinvolgere un'ulteriore figura professionale.
Con l'emendamento n. 3 riteniamo importante che la Giunta
stabilisca gli obiettivi minimi di miglioramento energetico del
parco edilizio regionale con scadenze temporali e dove è possibile
con interventi strutturali importanti, per poter effettuare
interventi tali da condurre il loro edificio ad una classe migliore
entro un certo tempo, già ben inserito nella legge n. 21,
modificato in questo nuovo disegno di legge. La legge n. 21 è stata
sotto i riflettori nazionali in questi due anni, anche se non è
stata applicata e non si è "dato gambe" alla legge approvata: è
stata sotto i riflettori soprattutto per gli edifici esistenti, non
tanto sui nuovi eventuali edifici quanto sul campo edilizio vero,
quello più massiccio, quello già realizzato.
Termino dicendo che i nuovi criteri di costruzione consentiranno
di ridurre il consumo dei nuovi edifici; bene, ma non sufficiente.
Si tratterà comunque di un aumento limitato dei consumi, perché si
tratta di nuovi edifici che si sommano al parco già esistente.
Riteniamo però che solo agendo, ma soprattutto incidendo sulle
costruzioni esistenti sarà possibile ridurre in maniera pesante e
importante il consumo energetico, proprio come era stato previsto
nella legge votata circa 2 anni fa. È opportuno forse che i primi
interventi siano eseguiti su edifici con alto fabbisogno
energetico. Queste sono le principali motivazioni che ci hanno
portato a presentare l'emendamento n. 3, inserendo scadenze
temporali con eventuali delibere di Giunta, interventi necessari,
riprendendo l'impianto approvato della legge n. 21/2008.
Riteniamo come gruppo, proprio per le motivazioni che citavo
poc'anzi, che abbiamo il dovere e la necessità di promuovere e
migliorare soprattutto l'esistente in quanto già realizzato e
corposo e solo invertendo tale rotta, forse, potrà essere
performante per un domani diverso. Se c'è la volontà, se ci
crediamo, non perdiamo altro tempo prezioso, immaginiamo che ci sia
spazio, ci sono le risorse umane, ci sono le imprese, ci sono i
cittadini, c'è il bene collettivo, c'è l'ambiente e l'aria che
respiriamo e non ultimo l'obiettivo è anche quello di far
risparmiare al proprietario e/o l'affittuario dell'unità abitativa
nella sua gestione. Grazie.
Président
- S'il n'y a pas d'autres interventions, je
ferme la discussion générale.
La parole à l'Assesseur aux activités productives, Pastoret.
Pastoret (UV)
- Grazie, Presidente. Merci au Conseiller
rapporteur et à tous les collègues qui sont intervenus ici et qui
l'ont fait aussi en commission, en donnant une contribution
importante au débat qui s'est découlé sur ce projet de loi, portant
modifications de la loi n° 21/2008. La matière de l'épargne
énergétique est à la une et suffit à le démontrer le fait qu'il y a
eu un intérêt important de la part des collègues conseillers sur ce
thème. L'Union européenne, les Etats membres, les Régions
travaillent à l'évolution des principes et des critères de
réalisation de cette matière, qui est un des piliers des objectifs
fixés par les 20-20-20 de l'Union européenne. Vous savez que les
recommandations de l'Union européenne vont dans le sens d'augmenter
de 20 pour cent la production électrique par source renouvelable.
Je rappelle à cet égard que ce Conseil a récemment approuvé les
modifications de la loi n° 3/2006, qui règle ces aspects.
Un autre objectif est celui de réduire de 20 pour cent les
émissions nuisibles de CO2 dans l'atmosphère, objectif que nous
cherchons d'atteindre par des mesures telles que celles du
renouvellement des moyens de transport public, du soutien à la
substitution des voitures polluantes, ce que nous avons aussi
confirmé pour cette année, mais la réduction des émissions passe
aussi par la réduction des consommations énergétiques, ce qui est
le cas du projet de loi que nous sommes en train de discuter.
Tout d'abord pourquoi une modification à une loi si récente?
Parce que la matière qui fait l'objet de cette loi est en évolution
continuelle et dans le cas échéant elle a dû se confronter aux
récentes évolutions des lois de l'Etat, en particulier aux
dispositions d'application telles que le décret du Président de la
République du 2 avril 2009 et du décret du Ministère du
développement économique du 26 juin 2009. Nous ne pouvions donc pas
donner application à la loi et nous étions dans la condition de
falloir la modifier pour prendre en compte ces modifications. Nous
avons pris en charge les nouveautés introduites par le décret que
je viens de citer et nous avons essayé de porter des améliorations
au texte en vigueur. Pour ce faire on a essayé de partager la
réalisation de ce projet de loi avec les différentes associations
de catégorie: les organisations syndicales, les ordres
professionnels, l'Association des artisans, l'Association des
entrepreneurs, c'est-à-dire tous les sujets pouvant être concernés
par cette matière.
Je tiens aussi à signaler que nous avons une confrontation et un
échange d'idées avec d'autres Régions (Liguria, Piemonte,
Lombardia, Emilia Romagna, Province di Trento e Bolzano) et nous
avons là la nécessité aussi d'avoir quelque chose qui soit cohérent
avec les autres, ne pouvant pas faire des fuites trop en avant ou
travailler toujours à l'arrière-garde. Nous avons travaillé sur
cela en participant aux colloques de Vérone, "Solarexpo", avec les
autres Régions; aux "Open Days" de Bruxelles, nous avons organisé à
octobre 2009 un important colloque international à Saint-Vincent:
dans toutes ces occasions il y a eu des partenaires avec qui on a
pu approfondir différents aspects de la matière, surtout en ce qui
concerne les aspects de la création des listes des certificateurs,
afin qu'il n'y ait pas de procédures contradictoires en ce qui
concerne la formation et la gestion de ces listes. Des
modifications importantes ont été prévues dans cette loi, je ne
vais pas les citer, parce que le rapporteur l'a déjà fait et le
débat s'est porté sur d'autres aspects, donc je reviens aux
observations qui ont été présentées par les collègues.
Ringrazio la collega Fontana per il suo intervento, ha posto due
punti importanti al di là di tutto l'intervento, che era
significativo: il problema concernente i rapporti all'interno di
unità immobiliari plurime, i condomini. Noi non ci siamo addentrati
in questa materia, perché qui ci sono degli aspetti di carattere
civilistico e di carattere regolamentare che regolano la vita dei
condomini, noi possiamo dare delle disposizioni di carattere
generale e dobbiamo favorire, con le disposizioni applicative che
metteremo in moto la volontà da parte di tutti costoro di aderire a
questi piani che metteremo in moto. La formazione è uno degli
elementi fondamentali, così come quello dell'informazione senza la
quale i cittadini non sapranno cosa fare, né a chi rivolgersi e in
quale modo. Il collega Tibaldi ha sottolineato il rischio che la
burocrazia regni sovrana su questa materia; abbiamo visto che anche
lo Stato, che pure non è un esempio di ingentilimento da questo
punto di vista, ha cercato di darsi da fare. Qui però trattiamo una
materia nella quale circolano denari, interessi, verifiche,
eccetera, per cui un minimo di controlli deve essere previsto.
Cercheremo di fare in modo che questi siano i più coerenti
possibile e facciano perdere meno tempo possibile alle persone.
È stata citata la questione del rinvio ai provvedimenti di
Giunta, il collega Tibaldi li ha contati, è vero; devo dire però
che già il testo precedente faceva molti rinvii alle disposizioni
di Giunta e che questo sta in una ragione fondamentale, ovvero
questa materia è in tale e tanta evoluzione che andare a fissare
una serie di elementi nella legge significa avere dei tempi lunghi
per andarla a modificare, che sono quelli che sono stati ricordati
ed è un po' questo il destino che ha già interessato la legge n.
21.
Il collega Chatrian ha illustrato nel suo intervento i suoi
emendamenti, mi riservo di intervenire man mano che gli emendamenti
saranno presi in conto quando si farà la discussione articolo per
articolo, peraltro illustrerò anche i miei.
È stato detto che sono stati fatti dibattiti, è stato citato il
clima elettorale che condizionò la legge n. 21. Vorrei ricordare
che quella legge fu approvata in un clima particolare, dove tutti
volevano piantare una bandierina su tale provvedimento e credo che
il collega La Torre potrebbe testimoniare del fatto che alcuni
aspetti negativi che erano presenti in quella legge sono dovuti a
quel clima. Se facciamo questa considerazione, quindi dobbiamo
mettere in conto a tutta l'Assemblea che allora era presente qui di
essere intervenuta in quel modo. Oggi cerchiamo di porre rimedio
per quanto possibile ad alcuni di questi aspetti e di mettere mano
anche a delle disposizioni dello Stato, che sono intervenute a
porre delle modifiche.
Con questo vi ringrazio per i vostri interventi, ho terminato e
sugli emendamenti avremo modo di chiarirci successivamente.
Président
- Avant de discuter article par article, nous
devons aborder la proposition d'ordre du jour présentée par le
groupe Vallée d'Aoste Vive-Renouveau, dont je donne lecture:
Ordine del giorno
Il Consiglio regionale
Ricordato che l'Italia è uno dei firmatari del Protocollo di
Kyoto, in forza del quale si è impegnata a ridurre le proprie
emissioni di gas serra in atmosfera, e che al conseguimento di tale
obiettivo può concorrere anche la promozione del miglioramento del
rendimento energetico degli edifici nella comunità
valdostana;
Visti i consumi energetici elevati dell'intero parco
edilizio, pari a circa il 35% del consumo nazionale e osservato che
solo intervenendo sulle costruzioni già esistenti sarà possibile
ridurre il consumo energetico complessivo;
Considerata la necessità, al fine di conseguire risultati
rapidi e concreti, che i primi interventi in ordine di tempo siano
eseguiti su edifici con alto fabbisogno energetico;
Vista la rilevante potenzialità occupazionale e la richiesta
di interventi specializzati del settore, che può condurre le
imprese ed i professionisti ad una maggiore qualificazione e al
tempo stesso consentire un cospicuo risparmio per gli
utenti;
Impegna
La Giunta ad elaborare entro sei mesi e sottoporre al
Consiglio regionale un piano complessivo di ammodernamento
energetico del parco edilizio regionale, sulla base dei dati del
catasto energetico degli edifici, per migliorare l'efficienza
energetica e la classe prestabilita per ogni edificio, individuando
le modalità operative attraverso cui giungere, nel più breve tempo
possibile, al completamento degli interventi di miglioramento del
rendimento energetico su tutti gli edifici residenziali.
F.to: Chatrian - Bertin - Giuseppe Cerise - Louvin - Patrizia
Morelli
La parole au Vice-président Chatrian.
Chatrian (VdAV-R)
- Grazie, Presidente. Il nostro ordine
del giorno è la sintesi degli emendamenti che abbiamo presentato,
cercando di impegnare la Giunta a presentare un elaborato entro 6
mesi e a sottoporlo al Consiglio... ma proprio su quel percorso
legato più al patrimonio edilizio esistente, non solo al patrimonio
di proprietà regionale e al nuovo patrimonio edilizio. Sappiamo
delle difficoltà, siamo consci che questo percorso non è semplice,
ecco perché mi sono permesso di dire che in questi 2 anni non avete
mosso la classifica: indipendentemente dalle elezioni regionali, ad
oggi, e siamo a 2 mesi dall'approvazione di quella legge, non
abbiamo visto molto, quindi mi sono permesso di fare quel tipo di
ragionamento. Dall'altra parte soprattutto l'emendamento n. 1 va
invece a semplificare il quadro normativo dove, secondo noi, si
poteva incidere e semplificare all'utente finale; vedi al riguardo
la relazione tecnica da presentare prima di ritirare il titolo
abilitativo, vedi la possibilità di utilizzare il modello di
relazione nazionale, per non andare ad aggravare i costi al
cittadino, vedi la possibilità di integrare all'interno della
relazione le modifiche in corso d'opera prima di depositare la
relazione, con le dovute integrazioni in corso d'opera.
L'emendamento n. 1 va quindi a semplificare quel quadro.
Con l'emendamento n. 2 più che semplificare cerchiamo di andare
incontro al cittadino, prendendoci delle responsabilità, dicendo:
"valutiamo ulteriormente se è possibile non far rientrare
un'ulteriore figura professionale per certificare l'opera"
. A
monte riconosciamo che il certificatore deve avere i requisiti,
deve avere i corsi, ma soprattutto deve avere una sua deontologia
professionale legata al suo ordine di appartenenza. I primi due
emendamenti quindi vanno nella direzione di quella semplificazione
che forse è più economica, ma per l'utente ultimo, o quanto meno
non va a gravare i costi; vi assicuro che la nostra titubanza va in
quel senso e cioè: che i costi aumenteranno per il singolo
cittadino. L'emendamento n. 3 invece va nella direzione di
rimettere in discussione il patrimonio preesistente...
Presidente
- ...chiedo scusa, qui stiamo discutendo
dell'ordine del giorno, non vorrei che si facesse l'illustrazione
degli emendamenti...
Chatrian (VdAV-R)
- ...mi scusi, Presidente, se sono
uscito leggermente... ma il nostro ordine del giorno andava in
quella direzione: è un po' il
résumé
dei tre emendamenti,
perché impegna la Giunta a sottoporre al Consiglio entro 6 mesi un
piano complessivo di ammodernamento energetico del parco edilizio
regionale esistente. Scusate se sono andato fuori tema, ma era per
precisare meglio le motivazioni che ci hanno portato a presentare
questo ordine del giorno strutturale, perché in questi 2 anni la
nostra legge energetica approvata 2 anni fa è andata su quasi tutte
le riviste di architettura a livello nazionale e internazionale. Ci
pare che si faccia una retromarcia importante oggi, quindi la
portiamo in questo ordine del giorno, impegnando invece la Giunta
ad elaborare e a sottoporre al Consiglio un nuovo piano complessivo
di ammodernamento energetico del parco edilizio regionale
esistente. Mi scusi ancora.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. Mi atterrò all'ordine
del giorno, non farò grandi considerazioni su tutta la questione
del risparmio energetico, della quale abbiamo già parlato. Pensiamo
che il pubblico debba dare il buon esempio e per tale ragione è già
previsto - e sarà contenuto all'interno della legge n. 21 -
all'articolo 12, che modifica l'articolo 13, un comma che prevede
quanto segue:
"La Giunta regionale, con propria deliberazione,
approva annualmente un piano di risanamento energetico del
patrimonio edilizio dell'Amministrazione regionale predisposto
dalla struttura regionale competente in materia di opere edili in
accordo con la struttura regionale competente in materia di
pianificazione energetica"
.
L'ordine del giorno ci impegnerebbe a fare entro 6 mesi, a
sottoporre al Consiglio regionale un piano complessivo di
ammodernamento energetico del parco edilizio regionale...
(interruzione del Vicepresidente Chatrian, fuori
microfono)
...noi abbiamo valutato... perché lo abbiamo previsto
all'interno del testo di legge, mi sembra che si debba tener conto
di alcuni aspetti.
Intanto ritengo che l'ordine del giorno non aggiunga niente ad
una previsione già individuata, inoltre personalmente non sono
favorevole all'introduzione di termini perentori quali quelli
proposti, perché poi si devono cambiare come nel caso in esame...
fattori che non necessariamente possono coincidere. Mi spiego
meglio: nel testo si parla di 6 mesi per predisporre un piano
complessivo di ammodernamento energetico del parco edilizio
regionale sulla base dei dati del Catasto energetico degli edifici,
che è un'altra cosa da realizzare, quindi o c'è una combinazione
fra le due cose, ma che comunque è difficile da prevedere, oppure
teniamo buona l'indicazione che abbiamo nella legge sapendo che ci
dobbiamo muovere sotto questo punto di vista. Se mi è consentito,
faccio però un'aggiunta: sono venuto due volte in commissione,
credo di non aver mai rifiutato alcun tipo di dialogo, c'era la
possibilità, se si voleva andare in questo senso, di prevedere in
commissione di fare una discussione di tale genere, si sarebbe
potuto verificare tecnicamente meglio la possibilità di introdurre
o meno disposizioni di questo genere. Trovo un po' improvvido il
fatto di presentarlo all'ultimo minuto, quando siamo in sede di
discussione in aula, andando ad introdurre qualcosa che modifica i
termini e i tempi che abbiamo previsto all'interno dell'articolato
della legge. Questa è la ragione per cui non siamo d'accordo
sull'approvazione di tale ordine del giorno.
Président
- La parole au Conseiller Louvin.
Louvin (VdAV-R)
- Non so se l'appesantimento
post-prandiale incida o meno sulla comprensione reciproca, ma
stiamo parlando di un impegno di ordine politico, che è stato
rimesso all'attenzione dei colleghi nel corso della mattinata,
quindi sono già decorse alcune ore, forse c'era anche il tempo di
valutare queste 18 righe in tutto. Non stiamo parlando di termini
perentori, di obblighi di natura tecnica e credo che qualificare di
improvvido il fatto che nei tempi prescritti dal Regolamento...
anzi con anticipo, perché l'ordine del giorno poteva essere
depositato anche all'inizio di questa discussione a termini di
Regolamento... ma con il dovuto anticipo sia stato uno sgarbo da
parte di questo gruppo politico... Detto questo, l'impegno riguarda
il parco edilizio regionale che non è solo quello
dell'Amministrazione regionale: è l'insieme degli immobili (così
noi lo intendiamo e, se necessario, lo si può chiarire); quindi non
è questione di dare o non dare il buon esempio come Amministrazione
regionale; bene se lo fa l'Amministrazione, ma questo è un altro
settore. Stiamo parlando di un impegno di ordine generale sulla
base dei dati del Catasto energetico a migliorare l'efficienza
energetica di tutti gli immobili. Assessore Pastoret,
"nel più
breve tempo possibile"
non è un termine perentorio, è il
termine quanto più elastico, quanto più blando che siamo riusciti
nel nostro modesto vocabolario ad individuare. È un'indicazione di
carattere politico e prospettico: si può essere d'accordo o non
d'accordo. Noi riteniamo che la risposta che è stata data dal
Governo sia all'altezza del contenuto politico di tale ordine del
giorno che, per quanto ci consta, viene mantenuto. Volevo solo
darle questo chiarimento.
Président
- La parole au Président de la Région,
Rollandin.
Rollandin (UV)
- Grazie, Presidente. Due brevissime
notazioni. Non vorrei che le modalità con cui spieghiamo un
percorso siano oggetto di un distinguo che forse non è nei termini
in cui emerge e mi spiego. Questo ordine del giorno dice una cosa
che nei termini di programmazione l'Assessore ha detto è stato
previsto a partire da un certo patrimonio, attenzione, qui è il
primo distinguo: "patrimonio regionale", ma "regionale" nel senso
della Regione. Capite allora che la cosa è ben diversa: se dico
"patrimonio regionale" ed è corretto quello... mi sembrava che
partiamo...
(interruzione del Consigliere Louvin, fuori
microfono)
...non nel vostro ordine del giorno, ma nella legge c'è scritto
quello che ha letto l'Assessore. È per quello che dico che
l'Assessore ha parlato di un primo passo necessario per dare un
segnale su un'inversione di tendenza che porta a determinati
risultati.
L'ordine del giorno da voi proposto ha due indicazioni: la
prima,
"impegna la Giunta ad elaborare entro sei mesi"
,
questo vuol dire che c'è un termine ben preciso: entro 6 mesi
bisogna arrivare con un piano. Questo piano ha un'ampiezza e porta
su dei dati che giustamente l'Assessore ha voluto significare, che
oggi non sono immaginabili. Rischiamo quindi di dirci due cose che
sono divergenti, ma perché i tempi non permettono di avere una
convergenza e mi spiego meglio. Quando fate riferimento
all'ammodernamento energetico del parco edilizio regionale sui dati
del Catasto energetico... il Catasto energetico è ancora in
formazione, allora com'è immaginabile che io possa presentare una
relazione entro 6 mesi su un dato che assolutamente è ancora in
itinere, addirittura è ancora da mettere in piedi!
Noi condividiamo il fatto che la tendenza sia quella di poter
arrivare ad una definizione la più possibile attenta di quello che
va fatto nell'ottica di un programma di piano energetico, quello
che è stato detto... noi diciamo una fase intermedia... a partire,
almeno diamo il buon esempio, dal patrimonio regionale. Voi dite:
"ma su tutta la regione"
, giustissimo l'obiettivo sarebbe di
arrivare a quello, ma noi diamo un indirizzo laddove sul patrimonio
regionale c'è, almeno per quello che immaginiamo noi, la
possibilità di dire che è patrimonio nostro, cominciamo a dare
l'esempio e interveniamo, mentre su altri non si ha un potere
cogente. Posso dire: man mano che trasformerete, man mano che ci
sarà un intervento fatelo nell'ottica di privilegiare l'intervento
misurato su un sistema energetico nuovo che vada nella direzione
che è qui oggi presentata, ma non posso obbligare! Devo registrare
nel catasto tutto quello che succede, voglio fare in modo che vi
sia un aggiornamento continuo per rendermi sempre più cosciente di
quello che succede nella Valle, ecco questa è la differenza, per
cui è inimmaginabile pensare che entro 6 mesi uno sia in grado di
fare questo. Non è una cattiva volontà o una filosofia diversa, mi
permetto di dire che è corretto quello che avete sottolineato,
ossia l'esigenza di andare in questa direzione e noi non diciamo,
anzi quello che è stato detto e la legge stessa vanno in tale
ottica. Un conto è dire: entro 6 mesi mi presenti il piano, entro 6
mesi non puoi fare niente, perché non hai strumenti e non hai
nessuna possibilità operativa! Ci prendiamo in giro allora, tanto
per dire che ci impegniamo e poi non succede niente fra 6 mesi, ma
questo non mi sembra onesto nei vostri confronti! Credo invece sia
più corretto fare come ha fatto l'Assessore: evidenziare i limiti
di un intervento, fare un'azione mirata su un patrimonio regionale
che indichi una via da percorrere, anche per capire quali sono le
misure da dare come riferimento all'edilizia privata, perché vi sia
successivamente un piano che, facendo leva anche sul costruendo
Catasto edilizio, perché non c'è... avendo questo, ho degli
strumenti per arrivare ad una definizione e mi auguro fra un anno o
due di poter avere una programmazione come voi oggi vorreste fare.
Questa è la differenza che vedo fra le due indicazioni, al di là
del fatto che voi dite:
"benissimo, arriviamo a far questo per
tutta la regione"
, che mi sembra un po' velleitario visto che
oggi siamo allo stato zero. Dobbiamo partire per gradi ed è quello
che sollecitiamo, quindi non siamo contrari all'indicazione: siamo
in difficoltà ad accedere ad un ordine del giorno, che impegna su
qualcosa che oggettivamente non ci sentiamo di poter fare. Era
questa la logica, per cui noi su questo tema ci asterremo.
Président
- La parole au Vice-président Chatrian.
Chatrian (VdAV-R)
- Grazie. Per chiarire, Presidente, due
elementi: questo nostro ordine del giorno innanzitutto condivide, a
monte, il percorso della prima fase, che è quella della proprietà
regionale dove l'Amministrazione regionale può intervenire da
subito, e lo condividiamo, non lo abbiamo messo in discussione. La
seconda fase che ipotizzavamo (poi se saranno 6 mesi, se è 1 anno o
1 anno e mezzo non è perentorio) era, qualora ci siano le
condizioni, di modificare il delta temporale. La nostra
preoccupazione era di tipo politico, perché la n. 21/2008 inseriva
già nell'articolo 13, riguardante il miglioramento dell'efficienza
energetica, questa possibilità. Probabilmente ci sono state delle
difficoltà, lo sappiamo, ma volevamo impegnare il Governo regionale
affinché potesse "dare gambe" in 1 anno e mezzo a tutto il parco
esistente regionale edilizio generale, residenziale, perché un
inizio della seconda fase va fatto e secondo noi va fatto in
maniera parallela. Le proprietà regionali, quasi 500 fabbricati di
proprietà regionale, dovrebbero essere utili a dare il buon
esempio, diamo pure un buon esempio, siamo d'accordo sul buon
esempio. Noi dicevamo:
"proviamo ad osare anche sulla seconda
fase, proviamo a muovere la classifica anche sulla seconda fase,
visto che in questi 2 anni su tante riviste di architettura questa
legge è stata pubblicata come innovativa, ma non sul parco edilizio
nuovo, ma sul parco edilizio esistente"
; questo era il nostro
auspicio di tipo politico indubbiamente. I 6 mesi poi li abbiamo
messi presumibilmente proprio per fissare un discorso di tempo, ma
se il Governo ritiene di prendersi 12-18 mesi, noi accettiamo
volentieri perché, secondo noi, la seconda fase deve partire da
oggi. Grazie.
Président
- Je soumets au vote l'ordre du jour présenté
par le groupe Vallée d'Aoste Vive-Renouveau:
Conseillers présents: 34
Votants: 6
Pour: 5
Contre: 1
Abstentions: 28 (Agostino, Bieler, Caveri, Alberto Cerise, Comé,
Crétaz, Donzel, Empereur, Carmela Fontana, Hélène Impérial,
Isabellon, La Torre, Lattanzi, Lavoyer, Maquignaz, Marguerettaz,
Pastoret, Prola, Rigo, Emily Rini, Rollandin, Rosset, Salzone,
Tibaldi, Laurent Viérin, Marco Viérin, Manuela Zublena, Zucchi)
Le Conseil n'approuve pas.
Président
- Je soumets au vote l'article
1
er
:
Conseillers présents et votants: 34
Pour: 34
Le Conseil approuve à l'unanimité.
Président
- Article: 2: même résultat. Article: 3: même
résultat. Article: 4: même résultat. Article: 5: même résultat.
Article: 6: même résultat. A l'article 7 il y a l'amendement n° 1
du groupe Vallée d'Aoste Vive-Renouveau.
La parole au Vice-président Chatrian.
Chatrian (VdAV-R)
- Brevemente, per illustrare
l'emendamento n. 1. Proponiamo al comma 1 di mantenere il modello
nazionale, quindi non andare ad individuare un eventuale nuovo
modello con una deliberazione di Giunta. Proponiamo se non c'è
tutto questo scostamento - e non ci sembra che ci sia questo
scostamento -, di mantenere il modello nazionale proprio sul
ragionamento che facevamo poc'anzi sui costi, legato ai costi
soprattutto dell'utente finale. Per quanto riguarda il comma 2, una
modifica che va a proporre la possibilità di posporre il termine di
presentazione della relazione per farlo coincidere con la data di
ritiro del permesso abilitativo, per non fare lavorare due volte i
tecnici, integrarla e depositare la relazione prima del ritiro del
certificato di agibilità; ci sembra, a nostro avviso, un comma di
buon senso. Stessa considerazione per il comma 3, dove si dà la
possibilità di integrare le eventuali modifiche sempre fatte in
corso d'opera; ci sembra anche questo di buon senso per consegnare
un solo documento. Grazie.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. La questione è
semplice per quanto riguarda l'allegato E; abbiamo avuto modo di
dire anche in commissione che l'allegato E è l'allegato madre,
diciamo, però con tutte le Regioni abbiamo concordato e tutte hanno
lavorato o stanno lavorando come noi in questo senso sul fatto di
modificare alcuni contenuti di questo allegato in relazione alle
specifiche territoriali della Regione. Il fatto quindi di andarlo
ad indicare in questo modo lo mette fuori gioco, perché poi saremo
obbligati ad adottare quello e non quello che andremo a definire.
Altra questione legata a questa: abbiamo già spiegato che questo lo
facciamo direttamente noi e gli aggiornamenti e i programmi saranno
direttamente fatti da noi e forniti a tutti i professionisti e a
coloro che ne avranno bisogno, e questo non comporterà un aggravio
di spesa per nessuno; questa è la ragione per cui chiediamo di
mantenere questa dicitura e non siamo d'accordo
sull'emendamento.
Per quanto riguarda il comma 3, si specifica qui di riportare le
eventuali modifiche effettuate in corso d'opera a livello
geometrico...
(interruzione del Vicepresidente Chatrian, fuori
microfono)
...pardon, sul comma 2, la data del ritiro del permesso
abilitativo è previsto dalla legge n. 10/1991 dello Stato e su
questa noi abbiamo sempre detto che non potevamo derogare in senso
riduttivo; su questo ci siamo anche confrontati con l'Ufficio
legale e la tendenza è stata quella di confermare quanto è previsto
dalle disposizioni nazionali sotto tale punto di vista. Ci
adeguiamo a questo e intendiamo mantenere il testo.
Per quanto riguarda l'introduzione al comma 3 degli aspetti
descrittivi, livello geometrico e livello impiantistico, ogni
descrizione messa in legge rischia di essere riduttiva, nel senso
che averlo in una delibera, se c'è bisogno di fare una qualsiasi
modifica aggiuntiva, è presto fatto; se lo dobbiamo fare a termini
di legge, perché dobbiamo introdurre qualcosa di nuovo rispetto a
quanto è messo qui, dobbiamo andare a fare una modifica di legge
con tempi assai lunghi. Riteniamo quindi più funzionale sotto
questo punto di vista il mantenimento della delibera di Giunta.
Président
- La parole au Vice-président Chatrian.
Chatrian (VdAV-R)
- Ho capito bene l'eventuale
integrazione per il comma 3, quindi con un'eventuale delibera si
potrà andare ad inserire un'integrazione. Questa nostra
integrazione era un'integrazione la più ampia possibile, dove si
dava la possibilità di includere e integrare praticamente la
dichiarazione a firma del Direttore lavori e delle imprese con la
documentazione tecnica. Non capiamo la non volontà di semplificare
il quadro per il comma 1 e il comma 2, ma soprattutto rimaniamo
allibiti sul comma 2, dove si andrebbe a semplificare il quadro al
committente e sul comma 1 non conoscendo bene quali sono le
modifiche fra il modello nazionale e quello regionale ci risulta
che altre Regioni stiano utilizzando il modello nazionale.
Président
- Je soumets au vote l'amendement n° 1 du
groupe Vallée d'Aoste Vive-Renouveau, qui récite:
Emendamento
L'articolo 7 è sostituito dal seguente:
"Articolo 7
(Sostituzione dell'articolo 8)
1. L'articolo 8 della l.r. 21/2008 è sostituito dal
seguente:
"Art. 8
(Relazione tecnica ed accertamenti)
1. Per gli edifici di cui all'articolo 3, comma 1, la
relazione tecnica di cui all'articolo 28, comma 1, della legge 9
gennaio 1991, n. 10 (Norme per l'attuazione del Piano energetico
nazionale in materia di uso razionale dell'energia, di risparmio
energetico e di sviluppo delle fonti rinnovabili di energia), come
definita dall'allegato E del d.lgs. 192/2005, deve riportare la
valutazione delle prestazioni energetiche dell'edificio e
l'indicazione del rispetto dei requisiti minimi di prestazione
energetica.
2. La relazione di cui al comma 1, sottoscritta dal
progettista, è depositata presso il Comune dove è ubicato
l'edificio dal proprietario o da chi ne ha titolo, alla data di
ritiro del permesso abilitativo.
3. Il proprietario dell'edificio o chi ne ha titolo deposita,
contestualmente alla comunicazione di fine lavori, presso il Comune
dove è ubicato l'edificio, una dichiarazione in duplice copia,
corredata di idonea documentazione, sottoscritta congiuntamente dal
direttore dei lavori e dal direttore tecnico o dal legale
rappresentante delle imprese che hanno svolto i relativi lavori,
attestante la conformità delle opere realizzate rispetto al
progetto e alla relazione di cui al comma 1 e riportante tutte le
eventuali modifiche effettuate in corso d'opera, a livello
geometrico, a livello impiantistico o a livello qualitativo
relativamente ai materiali impiegati. La comunicazione di fine
lavori è inefficace, a qualsiasi titolo, se non è accompagnata
dalla predetta dichiarazione.
4. Una copia dell'attestato di certificazione energetica è
presentata al Comune, unitamente alla documentazione di cui
all'articolo 25 del decreto del Presidente della Repubblica 6
giugno 2001, n. 380 (Testo unico delle disposizioni legislative e
regolamentari in materia edilizia), ai fini dell'ottenimento, ove
prescritto, del certificato di agibilità dell'edificio.
5. La Regione, avvalendosi del COA energia, dispone
accertamenti e ispezioni a campione, anche in corso d'opera, al
fine di verificare la regolarità della documentazione di cui ai
commi 1 e 3 e dell'attestato di certificazione energetica di cui
all'articolo 7, la conformità delle opere realizzate alla relazione
di cui al comma 1, il rispetto delle prescrizioni di cui
all'articolo 6 e la corrispondenza tra quanto riportato
nell'attestato di certificazione energetica e la prestazione
energetica riferita ad un uso standardizzato dell'edificio. Le
modalità di effettuazione degli accertamenti e delle ispezioni sono
stabilite dalla Giunta
regionale con propria
deliberazione."
.
Conseillers présents: 32
Votants: 6
Pour: 5
Contre: 1
Abstentions: 26 (Agostino, Bieler, Alberto Cerise, Comé, Crétaz,
Donzel, Empereur, Carmela Fontana, Hélène Impérial, Isabellon, La
Torre, André Lanièce, Lattanzi, Lavoyer, Maquignaz, Marguerettaz,
Pastoret, Prola, Emily Rini, Rollandin, Rosset, Salzone, Tibaldi,
Marco Viérin, Manuela Zublena, Zucchi)
Le Conseil n'approuve pas.
Président
- Je soumets au vote l'article 7:
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- A l'article 8 il y a les amendements n° 1 et
n° 2 de l'Assesseur Pastoret, qui récitent respectivement:
Emendamento
Al comma 1 dell'articolo 9 della l.r. 21/2008, come
sostituito dall'articolo 8 del ddl n. 75, le parole "La Regione
esercita, attraverso il COA energia, la funzione di organismo di
accreditamento dei soggetti di cui agli articoli 10 e 11" sono
sostituite dalle seguenti: "Le funzioni di organismo di
accreditamento dei soggetti di cui agli articoli 10 e 11 sono
esercitate dal COA energia".
Emendamento
Il comma 4 dell'articolo 9 della l.r. 21/2008, come
sostituito dall'articolo 8 del d.l. 75, è sostituito dal
seguente:
"4. La tenuta e la gestione dell'elenco regionale dei
soggetti certificatori sono effettuati dal COA energia.".
La parole à l'Assesseur aux activités productives, Pastoret.
Pastoret (UV)
- Grazie, Presidente. Due emendamenti che
riguardano questo articolo, due precisazioni che evitano di creare
delle contraddizioni. Si diceva:
"La Regione esercita,
attraverso il COA energia, la funzione di organismo di
accreditamento"
, nell'emendamento si propone di dire:
"Le
funzioni di organismo di accreditamento dei soggetti... sono
esercitate dal COA energia"
. Dire la Regione:
"esercita
attraverso"
, rischia di creare dei problemi dal punto di vista
delle procedure amministrative. Prevediamo di fare questa modifica
ai commi 1 e 4. Grazie.
Président
- Je soumets au vote l'article 8 avec les
amendements de l'Assesseur Pastoret, dans le texte ainsi
modifié:
Articolo 8
(Sostituzione dell'articolo 9)
1. L'articolo 9 della l.r. 21/2008 è sostituito dal
seguente:
"Articolo 9
(Accreditamento)
1. Le funzioni di organismo di accreditamento dei soggetti di
cui agli articoli 10 e 11 sono esercitate dal COA energia,
attraverso lo svolgimento delle seguenti attività:
a) verifica del possesso dei requisiti necessari a svolgere
le attività di certificazione e di ispezione;
b) iscrizione e permanenza nell'elenco regionale dei soggetti
certificatori;
c) sorveglianza sulle attività svolte dai soggetti
certificatori, anche mediante controlli a campione.
2. La Giunta regionale, con propria deliberazione, definisce
le modalità di costituzione e gestione del sistema di
accreditamento.
3. I soggetti che sono in possesso dei requisiti di cui
all'articolo 10, comma 1, o di requisiti equivalenti conseguiti in
altre Regioni o in Stati appartenenti all'Unione europea, che
intendono ottenere l'accreditamento ai fini dell'iscrizione
nell'elenco regionale dei soggetti certificatori, presentano la
relativa domanda al COA energia che verifica la sussistenza dei
requisiti, ovvero l'equivalenza degli stessi con quelli di cui alla
presente legge.
4. La tenuta e la gestione dell'elenco regionale dei soggetti
certificatori sono effettuate dal COA energia.".
Conseillers présents et votants: 34
Pour: 34
Le Conseil approuve à l'unanimité.
Président
- A l'article 9 il y a l'amendement n° 2 du
groupe Vallée d'Aoste Vive-Renouveau.
La parole au Vice-président Chatrian.
Chatrian (VdAV-R)
- L'emendamento va in un'ottica diversa
rispetto al testo attuale. Lo riteniamo poco chiaro da una parte...
ma riteniamo che anche dalla direttiva europea non ci sia quella
blindatura e quella certezza che un professionista che realizza il
progetto e che si occupa anche della direzione lavori non possa
certificare l'opera. Noi partiamo, e oltretutto ci siamo
documentati (sicuramente in senso dubbioso, mettiamolo come dubbio)
ma riteniamo che i professionisti, iscritti ai vari ordini,
iscritti all'Ordine dei certificatori con i vari corsi e con i vari
requisiti e soprattutto con la propria deontologia professionale...
possano e debbano poter certificare l'opera. Questo sempre per
andare nella direzione di un ulteriore aggravio di spesa per
l'utente finale. Vuol dire che l'utente finale dovrà cercarsi una
nuova figura professionale per certificare quest'opera. Riportiamo
in discussione questo argomento, ma vedo che al Consiglio le nostre
proposte non interessano.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. Anche questa è una
questione che è stata dibattuta in commissione, è stata affrontata
con gli organi professionali ed è stato detto che la direttiva
europea in effetti non stabilisce una cesura netta, ma rinvia tutto
alle volontà degli Stati membri, raccomandando però di fare in modo
che vi sia una separazione delle funzioni, nel senso che non ci
siano cose che si possano prestare a poca chiarezza. Lo Stato
italiano invece ha inteso intervenire in maniera rigida, separando
esattamente le due questioni ed escludendo queste figure
professionali. Siamo tutti d'accordo che si debba cercare di non
far gravare i costi sui cittadini, siamo dei legislatori, però
dobbiamo anche fare in modo che vi sia la possibilità per essi di
essere garantiti dal fatto che una figura terza possa stabilire, se
le cose che dovevano essere fatte sono state fatte e sono state
fatte con rigore e con precisione, perché l'intento della legge
alla fine è questo. La ragione per cui abbiamo messo questo nel
testo, e lo abbiamo mantenuto nonostante tutti i confronti che
abbiamo già avuto, quindi deriva da questo e lo riconfermiamo,
proprio perché abbiamo un vincolo che ci deriva da una disposizione
statale.
Président
- La parole au Vice-président Chatrian.
Chatrian (VdAV-R)
- La direttiva europea cita
testualmente:
"Gli Stati membri si assicurano che la
certificazione degli edifici e l'elaborazione delle raccomandazioni
che la corredano, nonché l'ispezione delle caldaie e dei sistemi di
condizionamento d'aria, vengano effettuate in maniera indipendente
da esperti qualificati e/o riconosciuti, qualora operino come
imprenditori individuali o impiegati di enti pubblici o organismi
privati"
.
Ci siamo documentati con altri ordini professionali di altre
Regioni, la cosa non è così blindata, per questo motivo che ci
siamo permessi nuovamente di portarlo in Consiglio e chiediamo un
approfondimento non solo dei nostri uffici, ma a livello nazionale,
perché è un ulteriore aggravio di spesa, per i cittadini, non
indifferente. Noi riteniamo doveroso un approfondimento sulle
figure professionali, che, in virtù del proprio status, già operano
in maniera indipendente all'interno del processo costruttivo come
professionisti qualificati, iscritti ad un ordine professionale e
quindi un ordine professionale deontologico. Grazie.
Président
- Je soumets au vote l'amendement n° 2 du
groupe Vallée d'Aoste Vive-Renouveau, qui récite:
Emendamento
Il comma 3 dell'articolo 9 è sostituito dal seguente:
"3. Il comma 4 dell'articolo 10 della l.r. 21/2008 è
sostituito dal seguente:
"4. Ai fini del rilascio dell'attestato di certificazione
energetica, i soggetti certificatori devono garantire indipendenza
e imparzialità di giudizio rispetto agli interessi dei richiedenti
e dei produttori di materiali e di componenti utilizzati per le
opere stesse."."
Conseillers présents: 34
Votants: 5
Pour: 5
Abstentions: 29 (Agostino, Bieler, Caveri, Alberto Cerise, Comé,
Crétaz, Donzel, Empereur, Carmela Fontana, Hélène Impérial,
Isabellon, La Torre, André Lanièce, Lattanzi, Lavoyer, Maquignaz,
Marguerettaz, Pastoret, Prola, Rigo, Emily Rini, Rollandin, Rosset,
Salzone, Tibaldi, Laurent Viérin, Marco Viérin, Manuela Zublena,
Zucchi)
Le Conseil n'approuve pas.
Président
- Je soumets au vote l'article 9:
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 10:
Conseillers présents et votants: 33
Pour: 33
Le Conseil approuve à l'unanimité.
Président
- Article 11: même résultat. A l'article 12 il
y a l'amendement n° 3 du groupe Vallée d'Aoste Vive-Renouveau.
La parole au Vice-président Chatrian.
Chatrian (VdAV-R)
- Grazie, Presidente. Partiamo dal
presupposto che solo agendo sulle costruzioni esistenti sarà
possibile ridurre il consumo energetico, quindi questo emendamento
va in quella direzione. Condividiamo la prima fase che è già stata
enunciata: quella del patrimonio regionale, ma auspicavamo una
partenza anche sulla seconda fase, sul patrimonio esistente con le
dovute modalità, con i dovuti tempi, con le dovute difficoltà.
Riconosciamo che ci sono delle reali difficoltà.
L'ordine del giorno andava in quel senso, ma questo emendamento
va proprio in quella direzione: forse, prima di addentrarci sul
patrimonio del domani, visto che percentualmente inciderà ben poco,
non era forse male fermarsi, con la legge n. 18/2008 che era stata
comunque approvata... si "dava gambe" soprattutto alla riduzione
del consumo energetico sul patrimonio esistente, capendo le
difficoltà esistenti.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. Qui siamo di nuovo
sulla discussione che abbiamo già affrontato prima, nel senso che
si delega, come faceva notare il collega Tibaldi, alla Giunta
regionale il fatto di mettere in campo una serie di adempimenti. In
questo emendamento vengono introdotte le relative scadenze
temporali, ossia la Giunta stabilisce gli obiettivi minimi e le
relative scadenze temporali. Non è detto che la Giunta non lo farà
nelle sue deliberazioni; quando abbiamo preparato tale testo e lo
abbiamo verificato con l'Ufficio legislativo, siamo stati
caldamente invitati a non prevedere un'interlocuzione di questo
genere. Se al collega Chatrian basta il fatto che noi ci impegniamo
ad andare a definire, dove sarà possibile, delle scadenze temporali
all'interno degli atti deliberativi della Giunta, lo pregherei di
ritirare questo emendamento, perché ci mette in difficoltà andarlo
ad inserire qui.
Per quanto riguarda lo stabilire la priorità delle situazioni
maggiormente inquinanti e interventi strutturali di cui
all'articolo 3, questa è una discussione vecchia che è già stata
fatta nel corso del dibattito dell'approvazione della vecchia legge
n. 21. Anche qui i piani di intervento vanno fatti di volta in
volta e vanno organizzati sulla base dei sistemi di censimento e di
previsione. Andarli a predefinire in legge ci pone in difficoltà,
perché non abbiamo oggi sott'occhio, al di là di quello che
presentiamo con la legge, tutta la situazione che si potrebbe
delineare. Capiamo che ci sono delle priorità e il nostro impegno è
quello di poterle prevedere all'interno delle delibere di Giunta,
ma questo va fatto
cum
grano salis
e alla luce della
possibilità di aver fatto una pre-analisi rispetto a questo.
Non ho problemi a dire che posso venire in commissione ad
illustrare le portate e i contenuti della delibera di Giunta, ma
chiederei a titolo collaborativo di voler ritirare questo
emendamento, anche perché se non si accetta:
"nonché le relative
scadenze temporali"
, verrebbe a cadere il punto n. 4 che viene
inserito. Per quanto riguarda il punto n. 5:
"i proprietari di
edifici sono, inoltre, tenuti a realizzare, ove tecnicamente
possibile, gli interventi necessari per permettere..."
e poi si
citano i punti a), b) e c), questo è un nuovo inserimento
all'interno dell'articolo, ciò comporta un miglioramento, per
questo preferiamo fissarlo in una delibera di Giunta. Anche qui
l'impegno è che su queste cose ci veniamo a confrontare in
commissione senza problemi, ma chiederei al collega Chatrian di
ritirare tali emendamenti, con l'assicurazione da parte nostra che
non c'è intenzione di sottrarsi rispetto a questa materia.
Grazie.
Président
- La parole au Vice-président Chatrian.
Chatrian (VdAV-R)
- Assessore, abbiamo riformulato come
vede tutto l'articolo con i 5 commi, riprendendo
in toto
i
commi 2 e 3 dalla vostra proposta, quindi i commi 2 e 3 si
riferiscono alla cosiddetta "fase uno", che condividiamo. Nei commi
1 e 4 noi abbiamo inserito il patrimonio edilizio generale...
quello che voi non condividete al momento... quindi non possiamo
ritirare considerato che l'abbiamo proposto al Consiglio... non
mettevamo limite di tempi, ma dicevamo che si dovevano giocare le
carte anche sulla seconda fase... Non possiamo quindi ritirare su
un discorso di commissione o non commissione, sono due fasi
diverse, ma la seconda fase, secondo noi, è molto più difficile, ma
molto più importante. Sono due cose completamente diverse, quindi
non solo non possiamo ritirare l'emendamento, ma auspicavamo un
percorso diverso da parte del Governo regionale; prendiamo atto che
al momento non c'è questa volontà, nonostante si potesse discutere
sul tempismo, perché assolutamente non era e non è nostra
intenzione mettere barricate, non siamo il gruppo del "no", ma
siamo il gruppo del fare in maniera diversa, quello sì. Grazie.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
L'articolo 12 è sostituito dal seguente:
"Articolo 12
(Sostituzione dell'articolo 13)
1. L'articolo 13 della 1.r. 21/2008 è sostituito dal
seguente:
"Articolo 13
(Miglioramento dell'efficienza energetica)
1. La Giunta regionale, sulla base dei dati del catasto di
cui all'articolo 12, stabilisce gli obiettivi minimi di
miglioramento dell'efficienza energetica del parco edilizio
regionale, diversificati in base alle tipologie costruttive, alla
vetustà degli edifici e alle soluzioni impiantistiche adottate,
nonché le relative scadenze temporali, ai fini della concessione di
contributi necessari al raggiungimento dei medesimi. Nello
stabilire tali obiettivi minimi, è data priorità alle situazioni
maggiormente inquinanti e agli interventi strutturali di cui
all'articolo 3, comma 1, lettere a) e b).
2. La Giunta regionale, con propria deliberazione, approva
annualmente un piano di risanamento energetico del patrimonio
edilizio dell'Amministrazione regionale predisposto dalla struttura
regionale competente in materia di opere edili in accordo con la
struttura regionale competente in materia di pianificazione
energetica.
3. La Giunta regionale approva altresì, sentito il Consiglio
permanente degli enti locali, le linee guida per l'introduzione
negli strumenti urbanistici di criteri generali di efficienza
energetica e sviluppo delle fonti energetiche rinnovabili
relativamente agli interventi di nuova edificazione edilizia, di
demolizione e ricostruzione e di trasformazione edilizia e
urbanistica.
4. Per la realizzazione degli obiettivi di cui al comma 1, i
proprietari di edifici effettuano i conseguenti interventi
prescritti entro le scadenze stabilite.
5. I proprietari di edifici sono, inoltre, tenuti a
realizzare, ove tecnicamente possibile, gli interventi necessari
per permettere:
a) la contabilizzazione del calore per ogni singola unità
immobiliare;
b) la termoregolazione per ogni ambiente;
c) la contabilizzazione dei consumi di acqua fredda e
calda.".
Conseillers présents: 32
Votants: 5
Pour: 5
Abstentions: 27 (Agostino, Bieler, Caveri, Alberto Cerise, Comé,
Crétaz, Donzel, Empereur, Carmela Fontana, Hélène Impérial,
Isabellon, La Torre, André Lanièce, Lattanzi, Lavoyer, Maquignaz,
Marguerettaz, Pastoret, Prola, Rigo, Emily Rini, Rollandin, Rosset,
Salzone, Laurent Viérin, Marco Viérin, Manuela Zublena)
Le Conseil n'approuve pas.
Président
- Je soumets au vote l'article 12:
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 13:
Conseillers présents et votants: 34
Pour: 34
Le Conseil approuve à l'unanimité.
Président
- Article 14: même résultat. A l'article 15 il
y a l'amendement n° 3 de l'Assesseur Pastoret.
La parole à l'Assesseur aux activités productives, Pastoret.
Pastoret (UV)
- Grazie, Presidente. Per una brevissima
illustrazione di questo emendamento.
Andiamo ad introdurre il comma 5 dell'articolo 16, dove si dice:
"in relazione agli interventi di cui al comma 1
- della
legge n. 21 -
qualora concernenti la realizzazione di una nuova
costruzione, l'ampliamento volumetrico e la demolizione e
ricostruzione di un edificio esistente, nonché ai corrispondenti
interventi previsti dall'articolo 5, comma 1, lettera b), della
l.r. 3/2006, i finanziamenti sono concessi anche con riferimento
alle spese sostenute antecedentemente alla presentazione della
domanda, purché il prescritto titolo abilitativo sia successivo
alla data di entrata in vigore..."
. Facciamo questo, perché
abbiamo due cose che sono dissonanti dal punto di vista temporale:
nella legge n. 3 prevediamo che i lavori siano avviati
successivamente alla presentazione della domanda, qui invece
cerchiamo di fare pulizia dicendo che uno può iniziare i lavori, la
domanda la presenta dopo, anche più avanti, senza alcun tipo di
problema. In questo modo uniformiamo le due leggi e di fatto poi in
tale modo andiamo ad abrogare con l'emendamento n. 5 il comma 3
dell'articolo 7 della legge n. 3 che introduceva questa
disposizione che diceva che le domande devono essere presentate
prima dell'avvio della fase dei lavori. Non riteniamo che sia una
cosa intelligente, uno può avviare i lavori e presentare la
successiva domanda dopo, purché poi comprovi di aver fatto gli
interventi. Grazie.
Président
- Je soumets au vote l'amendement n° 3 de
l'Assesseur Pastoret, qui récite:
Emendamento
L'articolo 15 del ddl n. 75 è sostituito dal
seguente:
"Articolo 15
(Sostituzione dell'articolo 16)
1. L'articolo 16 della l.r. 21/2008 è sostituito dal
seguente:
"Articolo 16
(Contributi)
1. Per la realizzazione degli interventi necessari al
conseguimento degli obiettivi minimi di cui all'articolo 13, comma
1, la Regione concede ai proprietari o a chi ne ha titolo
contributi in conto interessi a fronte di mutui stipulati con
banche o intermediari finanziari con essa convenzionati.
2. L'ammissione ai contributi di cui al comma 1 è subordinata
alla presentazione di un progetto di riqualificazione energetica
firmato da un professionista abilitato che dimostri l'efficacia
degli interventi sotto il profilo dei costi e del miglioramento
dell'efficienza energetica.
3. Per il conseguimento dell'attestato di certificazione
energetica di cui all'articolo 7, la Regione concede ai proprietari
o a chi ne ha titolo contributi in conto capitale.
4. Sono esclusi dai contributi di cui al presente articolo
gli interventi sui beni strumentali all'attività di
impresa.
5. In relazione agli interventi di cui al comma 1, qualora
concernenti la realizzazione di una nuova costruzione,
l'ampliamento volumetrico e la demolizione e ricostruzione di un
edificio esistente, nonché ai corrispondenti interventi previsti
dall'articolo 5, comma 1, lettera b), della l.r.
3/2006, i
finanziamenti sono concessi anche con riferimento alle spese
sostenute antecedentemente alla presentazione della domanda, purché
il prescritto titolo abilitativo sia successivo alla data di
entrata in vigore della medesima l.r. 3/2006.
6. La disposizione di cui al comma 2 dell'articolo 18 della
1.r. 3/2006 si applica alle domande di contributo relative agli
interventi di cui al comma 1, nonché alle domande già presentate ai
sensi della medesima legge per le quali non è ancora stata disposta
l'erogazione dell'agevolazione.
7. La Giunta regionale stabilisce con propria deliberazione i
criteri e le modalità per la concessione dei contributi di cui al
presente articolo.".
Amendement n° 3 de l'Assesseur Pastoret: même résultat. A
l'article 16 il y a l'amendement n° 4 de l'Assesseur.
La parole à l'Assesseur aux activités productives, Pastoret.
Pastoret (UV)
- Tout juste une précision de caractère
législatif, vous la trouvez dans le rapport à l'amendement. Le
relazioni all'attestato di certificato energetico potrebbero
risultare non veritiere anche per cause non prettamente di tipo
tecnico, per cui è inserito il termine
"in particolare"
.
Président
- La parole au Conseiller Louvin.
Louvin (VdAV-R)
- Assessore, qui è una questione di
terminologia, ma anche di qualità della legislazione. Qui stiamo
parlando di sanzioni amministrative, stiamo parlando di una
situazione nella quale, sempre che il fatto non costituisca reato,
un professionista o il soggetto certificatore rilasciano una
certificazione non veritiera. Ci sono dei criteri generali di
applicazione delle norme amministrative sanzionatorie e qui c'è un
comma 5 che specifica dei casi di non veridicità dell'attestazione;
a noi sembra che la formulazione sia chiara, questo
"
in
particolare"
la pasticcia a nostro modo, sommesso, di vedere le
cose. Non si capisce più se negli altri casi siamo effettivamente
nella fattispecie di non veridicità, oppure no. Personalmente
suggerirei di non mettere questa frase, oppure, nel caso di
migliore redazione legislativa, tale articolo sarebbe stato da
riscrivere. Questo piccolo aggiustamento non mi pare che migliori
la qualità della questione. Sono considerati non veritieri e
abbiamo una serie di situazioni, però ovviamente possono essere non
veritiere anche tutte le altre se ne hanno i requisiti. Ci sembra
che sia, una volta si diceva ultroneo, ma quanto meno un'aggiunta
non indispensabile, noi non la condividiamo. Grazie.
Président
- La parole à l'Assesseur aux activités
productives, Pastoret.
Pastoret (UV)
- Ringrazio il collega per la precisazione,
come lui sa bene, non mi diletto di termini giuridici; questa è una
precisazione che ci è stata raccomandata dall'Ufficio legislativo
della Giunta e che abbiamo inserito. Tanto devo e tanto riporto,
sperando che per una volta il collega Louvin si sbagli.
Président
- L'amendement n° 4 de l'Assesseur Pastoret
récite:
Emendamento
Al comma 5 dell'articolo 17 della l.r. 21/2008, come
sostituito dall'articolo 16 del ddl n. 75, dopo le parole: "Ai fini
di cui al comma 2, sono considerati non veritieri" sono inserite le
seguenti: ", in particolare,".
Je soumets au vote l'article 16 dans le texte ainsi amendé:
Articolo 16
(Sostituzione dell'articolo 17)
1. L'articolo 17 della l.r. 21/2008 è sostituito dal
seguente:
"Articolo 17
(Sanzioni)
1. Il professionista che rilascia la relazione di cui
all'articolo 8, comma 1, in difformità rispetto al modello
approvato dalla Giunta regionale e il soggetto certificatore che
rilascia l'attestato di certificazione energetica in difformità
rispetto ai criteri e alle metodologie di cui all'articolo 7 sono
puniti con una sanzione amministrativa pari a euro 600 e sono
tenuti a redigere nuovamente i documenti, secondo le modalità
previste dalla presente legge, entro trenta giorni dalla data di
notifica della sanzione. Qualora non ottemperino entro tale
termine, i medesimi soggetti sono puniti con un'ulteriore sanzione
pari a euro 600.
2. Salvo che il fatto costituisca reato, il professionista e
il soggetto certificatore che rilasciano la relazione di cui
all'articolo 8, comma 1, e l'attestato di certificazione energetica
non veritieri sono puniti con una sanzione amministrativa da euro
1.800 a euro 12.000, graduata sulla base della superficie utile
dell'edificio, secondo criteri stabiliti dalla Giunta regionale con
propria deliberazione, e sono tenuti a redigere nuovamente i
documenti, secondo le modalità previste dalla presente legge, entro
trenta giorni dalla data di notifica della sanzione. Qualora non
ottemperino entro tale termine, i medesimi soggetti sono puniti con
un'ulteriore sanzione pari all'importo della prima.
3. Nei casi di cui al comma 2, la Regione, tramite il COA
energia, trasmette il verbale di contestazione all'ordine o al
collegio professionale competente per i provvedimenti disciplinari
conseguenti. Per il soggetto certificatore, il COA energia applica
inoltre la sospensione dell'accreditamento per un periodo di sei
mesi. Dopo tre sospensioni, l'accreditamento è revocato
definitivamente.
4. Nei casi di cui ai commi 1 e 2, il nuovo documento deve
essere consegnato o messo a disposizione dei soggetti aventi
diritto secondo le modalità previste dalla presente legge. Qualora
il proprietario, o chi ne ha titolo, non provveda a depositare
presso il Comune competente il nuovo documento entro trenta giorni
dalla data in cui ne è venuto in possesso, è punito con una
sanzione amministrativa pari a euro 600.
5. Ai fini di cui al comma 2, sono considerati non veritieri,
in particolare, una relazione o un attestato di certificazione
energetica che riportino valori di prestazione energetica
dell'edificio concernenti la climatizzazione invernale, la
climatizzazione estiva, la produzione di acqua calda sanitaria o
l'illuminazione che si discostano di oltre il 15 per cento e di
oltre 7 kilowattora/metro quadro anno dal valore verificato in sede
di accertamento. Sono altresì considerati non veritieri, in
particolare, una relazione o un attestato di certificazione
energetica che riportino un valore di prestazione energetica
globale dell'edificio che si discosta di oltre il 10 per cento e di
oltre 15 kilowattora/metro quadro anno dal valore verificato in
sede di accertamento.
6. Salvo che il fatto costituisca reato, il direttore dei
lavori e il direttore tecnico o il legale rappresentante delle
imprese che hanno svolto i relativi lavori che, nel sottoscrivere
la dichiarazione di cui all'articolo 8, comma 3, attestino
falsamente la conformità delle opere realizzate rispetto al
progetto e alla relazione tecnica di cui all'articolo 28, comma 1,
della l. 10/1991, sono entrambi puniti con una sanzione
amministrativa da euro 4.800 a euro 24.000, graduata sulla base
della superficie utile dell'edificio, secondo criteri stabiliti
dalla Giunta regionale con propria deliberazione.
7. Il proprietario, o chi ne ha titolo, che non ottemperi
agli obblighi previsti all'articolo 6 è punito con una sanzione
amministrativa da euro 4.800 a euro 15.000 graduata sulla base
della superficie utile dell'edificio, secondo criteri stabiliti con
deliberazione della Giunta regionale ed è tenuto a realizzare le
opere necessarie a sanare le violazioni entro termini fissati con
la medesima deliberazione in funzione del tipo di opere da
realizzare. Qualora non ottemperi entro i predetti termini, il
medesimo soggetto è punito con un'ulteriore sanzione pari
all'importo della prima.
8. Chiunque utilizzi, senza esservi autorizzato, il
contrassegno di qualità di cui all'articolo 15bis, è punito con una
sanzione amministrativa pari a euro 600 per ogni utilizzo.
9. Le violazioni alla presente legge sono accertate e
contestate dalla Regione tramite il COA energia. Le sanzioni di cui
ai commi 1 e 2, limitatamente a quelle relative all'attestato di
certificazione energetica, e le sanzioni di cui ai commi 7 e 8,
sono irrogate dal Presidente della Regione e introitate dalla
Regione. Le sanzioni di cui ai commi 1 e 2, limitatamente a quelle
relative alla relazione di cui all'articolo 8, comma 1, le sanzioni
di cui al comma 4 e le sanzioni di cui al comma 6, relative alla
violazione degli obblighi previsti dall'articolo 6, sono irrogate e
introitate dai Comuni.
10. Per l'applicazione delle sanzioni di cui al presente
articolo si osservano le disposizioni della legge 24 novembre 1981,
n. 689 (Modifiche al sistema penale).".
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 17:
Conseillers présents et votants: 32
Pour: 32
Le Conseil approuve à l'unanimité.
Président
- Article 18: même résultat. Article 19: même
résultat. Article 20: même résultat.
Il y a l'amendement n° 5 de l'Assesseur Pastoret, qui
récite:
Emendamento
Dopo l'articolo 20 del ddl n. 75 è aggiunto il seguente
articolo:
"Art. 20bis
(Abrogazione)
1. Il comma 3 dell'articolo 7 della l.r. 3/2006 è
abrogato.".
Je le soumets au vote:
Conseillers présents et votants: 32
Pour: 32
Le Conseil approuve à l'unanimité.
Président
- Article 21: même résultat.
La parole au Conseiller Louvin, pour déclaration de vote.
Louvin (VdAV-R)
- Brevemente, Presidente e Assessore, per
tirare le fila di questo dibattito forse rimasto più che altro un
dialogo fra una componente dell'opposizione e il Governo regionale
su una legge che sappiamo necessaria e che è collegata con un
cantiere aperto due anni fa, in fase conclusiva della legislatura,
con la fretta che spesso contraddistingue i provvedimenti adottati
in zona Cesarini, che, come credo fossero consapevoli all'epoca i
colleghi che la votarono, avrebbe reso necessari dei ritocchi, dei
coordinamenti, degli adeguamenti anche normativi in parte
necessari. Ci siamo avvicinati a questo provvedimento con la
necessaria attenzione e i necessari approfondimenti e ne è stato
partecipe in modo particolare il collega Chatrian, che ha cercato
di mettere al servizio di questo miglioramento legislativo delle
competenze personali e professionali che credo non siano di minor
momento. Non abbiamo avuto l'impressione che questa
disponibilità... il senso anche politico del nostro apporto, che
andava a tentare di disegnare un impegno della Regione a che si
mettesse in moto una macchina più larga dell'intervento sul proprio
patrimonio immobiliare, anche con degli interventi che mettessero i
proprietari di immobili in questa regione di fronte alle loro
responsabilità collettive di soggetti consumatori di energia e in
qualche modo anche deterioratori del clima, come siamo tutti nel
momento in cui usiamo e qualche volta abusiamo degli strumenti che
abbiamo in nostro possesso... Credevamo giusto mantenere più
elevato il livello della pressione in questo senso, abbiamo
percepito una certa volontà di disimpegno da parte della Giunta
regionale e comunque non abbiamo colto dei segnali particolarmente
vivaci. Laddove abbiamo tentato di fornire elementi di
semplificazione, di alleggerimento e anche di minor spesa a carico
del proprietario degli immobili, come nel caso delle certificazioni
indipendenti, noi abbiamo tentato di imboccare una via di
alleggerimento, ci troviamo con una Giunta particolarmente rigorosa
e sussiegosa. Laddove proponevamo ulteriormente di semplificare,
facendo riferimento ad un modello nazionale nella modulistica
utilizzata dai professionisti, abbiamo ascoltato le idee del
Governo regionale in proposito, le sue valutazioni circa
l'opportunità di integrare o di modificare questa modulistica, ma
di nuovo abbiamo trovato un orientamento ostile al nostro modo di
vedere le cose e in questo caso direi ulteriormente complicatore e
di appesantimento delle procedure che graveranno su quanti operano
tecnicamente in questo campo. Le scadenze temporali, non quelle
immaginarie, perché si parlava semplicemente di una prospettiva di
tempo lungo, ma quelle che intendevamo fissare per gli adempimenti
successivi non sono ritenute utili, si temono interventi cogenti,
bisogna tenersi - sembra di capire dalla lettura che si ha in
filigrana di questo provvedimento - su modalità applicative molto
leggere per evitare che ci sia quel "colpo di reni" che noi
auspichiamo da parte di tutta la comunità valdostana nel
miglioramento energetico del proprio patrimonio.
La considerazione conclusiva che facciamo e che aggiunge
un'ulteriore motivazione al senso politico di un'astensione, dopo
aver dato parere favorevole ad una serie di articoli contenuti in
questa legge, viene dal precedente di questi 24 mesi di vigenza
della legge n. 21. Dei suoi impegni finanziari... lo abbiamo
rilevato con l'Assessore in commissione, del fatto che
ambiziosamente, ma credo che fosse un mettere l'asticella al
livello giusto, si indicassero quasi 2.000.000 di euro negli anni
2009-2010 come spesa preventivata per la materia del rendimento
energetico nell'edilizia, siamo con rammarico a constatare che si
chiude il primo ciclo di applicazione della legge n. 21 con una
spesa zero da parte dell'Amministrazione regionale, perché non 1
euro è stato versato su questo terreno. Abbiamo ascoltato e forse
ascolteremo di nuovo motivazioni di natura tecnica e argomentazioni
di vario tenore che possono attenuare le responsabilità esistenti
in questo campo, ma devo dire che sul piano politico le
responsabilità vanno assunte e che il mancato soddisfacimento degli
obiettivi che erano stati indicati - lo abbiamo riletto noi stessi
nel rivedere i lavori preparatori e la discussione in aula della
legge n. 21 -, le ambizioni che erano proprie del Consiglio in quel
momento sono state frustrate e disattese e di questo ovviamente ci
rammarichiamo.
Con questo annunciamo il voto di astensione del nostro gruppo
sul provvedimento nel suo complesso.
Président
- La parole à l'Assesseur aux activités
productives, Pastoret.
Pastoret (UV)
- Merci, M. le Président. Tout juste deux
mots pour remercier tous ceux qui sont intervenus, qui ont donné de
la qualité à ce débat. Les raisons pour lesquelles nous n'avons pas
partagé quelques propositions qui sont venues de quelque part de la
salle n'ont rien d'idéologique: c'est un partage au point de vue
technique que nous n'avons pas eu. Cependant, comme le Président
l'a dit, nous tiendrons en compte les observations qui ont été
présentées, parce que nous pensons que sur cette matière l'intérêt
est collectif et n'appartient pas seulement à une part de
l'Assemblée, ou de la politique, ou de la population; notre but est
de faire progresser cette loi et surtout les éléments que cette loi
décline.
Je ne reviendrai pas sur le fait que nous avons présenté
aujourd'hui ce projet de loi pour porter des modifications et aussi
pour donner compte du fait que la loi n'a pas pu fonctionner comme
on le souhaitait pour toutes les raisons que nous avons présentées,
y compris une qui n'a pas été rappelée: cette loi pour fonctionner
nécessite des dispositions d'application, dispositions qui ne
pouvaient pas voir le jour jusqu'au moment où n'étaient pas
complétées les dispositions d'application de l'Etat, ce qui
aujourd'hui est présent. Nous pouvons garantir que dans le bref
délai de quelques mois nous aurons déjà prêtes les dispositions
d'application de cette modification de la loi n° 21, afin qu'on
puisse ouvrer dans l'intérêt de la collectivité valdôtaine.
Merci.
Président
- Je soumets au vote la loi dans son
ensemble:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
