Classificazione
CONSIGLIO REGIONALE
Attività consiliare d'aula
GIUNTA REGIONALE



Oggetto del Consiglio n. 11 del 21 ottobre 2020 - Resoconto
OBJET N° 11/XVI - Continuation du débat sur le programme de
gouvernement.
Marguerettaz (Presidente) -
Alla presenza di 35
Consiglieri, iniziamo
i lavori. Prima di procedere con il
punto 6 all'ordine del giorno, solo due note preliminari. Questa
mattina si è tenuta la capigruppo con l'Ufficio di Presidenza,
ringrazio Alberto Bertin, collegato via Zoom, che mi ha chiesto,
proprio per questo fatto, di presiedere i lavori di questa
mattina.
Le risultanze della capigruppo hanno portato a definire un
calendario iniziale dei lavori del Consiglio, quindi il prossimo
Consiglio si terrà il 4 e il 5 novembre. A beneficio di coloro che
vorranno presentare atti ispettivi, la scadenza termini sarà quindi
venerdì.
La capigruppo ha anche definito gli spazi da assegnare ai
singoli Consiglieri per aree omogenee, per gruppi, e quindi direi
che le attività sono state definite.
Per le Commissioni, daremo poi conto nei punti successivi di
quanto la capigruppo ha definito.
Possiamo iniziare i nostri lavori. Ricordo a tutti che ogni
Consigliere ha diritto a un primo intervento di 30 minuti e a un
secondo intervento di 15 minuti. Vi è poi la possibilità di fare
una dichiarazione di voto di 5 minuti.
Chiedo ai Consiglieri di prenotarsi per il prosieguo della
discussione generale. Se non ci sono altre richieste, immagino che
il candidato alla Presidenza della Regione voglia procedere per il
secondo intervento.
Ha chiesto la parola il Consigliere Erik Lavevaz, ne ha
facoltà.
Lavevaz (UV) -
Oui, quelques petites considérations en
réplique des interventions qui dans la journée de hier ont été
faites. Je remercie d'abord tous ceux qui sont intervenus dans
cette discussion : il y a eu des suggestions et des considérations
que je crois qu'ils sont toutes de quelque façon à retenir comme
point de réflexion dans le débat que j'espère sera toujours franc
et constructif pendant cette législature qui a débuté hier.
On a évoqué - je crois à juste raison, je dirais même à très
juste raison - l'importance du dialogue. Une importance évidemment
que je partage complètement, toujours et à tous niveaux. On a aussi
rappelé, je l'avais déjà fait en partie dans ma relation initiale,
le parcours qui avait apporté à l'approbation de la loi 5 et de la
loi 8, comme exemple je l'avais même dit, comme exemple de
collaboration entre les différentes forces politiques à l'intérieur
du Conseil de la Vallée et comme forme de collaboration, tout
simplement, à l'intérieur du Conseil de la Vallée. Je veux
seulement souligner, évidemment sans aucune polémique, et rappeler
que le Conseil était dans cette phase dissous depuis des mois,
depuis le mois de février, et qu'on sait très bien que une majorité
n'était plus présente dans cette salle et le vote de soutien à ces
mesures, qui a été donné par les forces de l'opposition sortante,
je crois qu'il a été un vote utile pas à nous, mais - je dirais
avec une forte prise de responsabilité, ou prise de conscience de
la part de la minorité - il a été un vote utile pour tous les
Valdôtains. Un passage qui a sûrement été apprécié par la majorité
sortante, qui a été aussi apprécié par les Valdôtains : je crois
que c'est un passage qui est appréciable à retenir. Mais je crois
tout de même que ce type de passage ne peut pas être utilisé ou
considéré tel qu'une lettre d'échange politique pour le futur et
pour les parcours à construire.
Il dialogo e quindi i rapporti in generale credo che in
politica, un po' come nella vita, si costruiscano nel tempo, quindi
una comunicazione, che può viaggiare fra parti diverse della
politica, tra schieramenti diversi, tra schieramenti anche opposti,
la comunicazione viaggia anche da/a livelli diversi: penso a un
leader politico, un rappresentante politico che parla non comunica
soltanto con la sua base, non parla soltanto ai sostenitori del suo
movimento, anche se magari quello ovviamente è il suo obiettivo, ma
viene ascoltato anche da altri, viene ascoltato anche dalle basi di
altri movimenti. Quindi quando - giusto o sbagliato non lo so,
ognuno sceglie le sue linee comunicative - si decide di portare
avanti per anni una forma di comunicazione abbastanza aggressiva -
e non voglio citare nessun tipo di esempio o di slogan utilizzato
in questi anni - quando si adotta un approccio che viene utilizzato
soprattutto verso qualcuno, soprattutto verso una storia politica
in particolare, credo che con quella scelta non si costruiscono
certo delle basi propizie per costruire qualcosa per il futuro,
anche se magari - come qualcuno lo ha detto, io lo condivido
assolutamente - sulla carta ci sono alla base delle affinità
politiche, o meglio delle affinità ideologiche, anche alla base
della storia dei movimenti, però poi quello che è, quello che fa la
politica, sono anche gli atteggiamenti e le attitudini e poi i
fatti che le persone portano avanti.
È stata più volte sottolineata l'apparente contraddizione del
fatto che il partito di maggioranza relativa in questo momento sia
all'opposizione; qualcuno lo ha già ricordato ieri, credo il
collega Marguerettaz. Questo non è un vilipendio alla democrazia,
come qualcuno ha voluto sottolineare. È stato ricordato che solo
due anni fa eravamo in posizioni esattamente opposte, nel senso
che, magari con scarti di voti meno evidenti, l'Union Valdôtaine
era il primo partito con circa 12 mila voti e la Lega era il
secondo partito con circa 10 mila voti. È stato fatto un Governo
regionale con la Lega al Governo e nessuno si è scandalizzato di
questo.
È chiaro che questo scenario era in qualche modo anche già
prevedibile, visto il modo in cui è stata portata avanti la
campagna elettorale e le dichiarazioni dei mesi precedenti. Io ho
un amico che in campagna elettorale mi aveva chiesto con chi
avrebbe governato la Lega che dichiarava di voler liberare la Val
d'Aosta e mi ricordo di avergli risposto che, a mio modo di vedere,
probabilmente la Lega pensava di raggiungere la maggioranza
assoluta dei seggi, di avere diciotto seggi, perché sennò non
riuscivo a spiegare con chi avrebbe avuto intenzioni di governare
la Lega, dichiarando dappertutto di voler liberare la Valle
d'Aosta, immagino dagli autonomisti che hanno governato negli
ultimi tempi.
Con il sistema proporzionale è evidente che a volte chi è stato
votato da un Valdostano su quattro stia all'opposizione e che alla
maggioranza vadano gli altri che sono stati votati da tre
Valdostani su quattro; il sistema proporzionale permette questo
tipo di passaggi, giusti o sbagliati che siano.
Quasi tutti gli interventi fatti dai Gruppi dell'opposizione,
naturalmente e giustamente, sono stati incentrati sul programma di
legislatura presentato, in particolare sottolineando in qualche
modo come manchino degli argomenti, come manchino degli elementi
importanti. È assolutamente vero ed è assolutamente naturale,
perché è impossibile che all'interno di un programma di Governo sia
presente il dettaglio di ogni aspetto che verrà affrontato nei
cinque anni di legislatura.
Il nostro programma è stato frutto di un lavoro lungo, anche con
un confronto che è stato un po' diverso dal solito, nel senso che
abbiamo parlato per quindici giorni solo di argomenti, solo di
programma, abbiamo cercato di fare un'analisi puntuale dei nostri
programmi, delle forze politiche che fanno parte di questa
coalizione, e da lì abbiamo fatto non una sintesi ma abbiamo
scritto un nuovo programma, ovviamente ispirato dai contenuti dei
programmi elettorali presentati dai Gruppi.
Ve lo assicuro, senza nessuna polemica, perché non è
assolutamente nel mio stile fare polemiche, e non lo voglio fare,
ma qualcuno si è anche divertito a contare le righe: cinque righe
alla cultura, due righe alla musica eccetera, mi riferisco
soprattutto ai Consiglieri neo-eletti della Lega che hanno fatto
questo tipo di esercizio, ebbene, consiglio loro di andarsi a
leggere il programma di legislatura che la Lega ha presentato due
anni fa, che era un programma di circa una pagina e mezzo e io non
voglio dire che il programma di diciassette pagine sia meglio del
programma di una pagina e mezzo, tutt'altro, perché non è così,
però è evidente che sono delle scelte i modi con i quali il
programma viene scritto, ma è di tutta evidenza che è impossibile,
all'interno di un programma di legislatura scrivere i dettagli di
ogni tema.
Poi qualcuno - penso al collega Carrel, che ringrazio - ha
fornito dei suggerimenti anche interessanti relativi ad aspetti del
mondo della cultura: una legge sulla cultura, la digitalizzazione
eccetera; io, ovviamente, lo dico adesso e cercherò di portarlo
avanti: fin quando potrò, ascolterò i consigli di tutti e per le
buone idee non farà differenza se arriveranno dai banchi della
maggioranza o dell'opposizione. Mi ha incuriosito la suggestione di
Carrel e sono andato a cercare sul programma elettorale del Gruppo
Pour l'Autonomie, per capire un po' di più quale fosse questa
proposta, solo che non ho trovato neanche citata la cultura in quel
tipo di programma, quindi probabilmente è stata una dimenticanza,
ma mi rendo conto che non si può mettere tutto.
Collega Distort, io contraccambio con sincerità, mi può credere,
la sua simpatia nei miei confronti e aggiungo che nei suoi
confronti nutro anche stima, glielo assicuro, quello che però non
credo sia corretto - e che in qualche modo non posso accettare - è
il fatto di dire che questa Giunta che sta nascendo sia una Giunta
nata da indicazioni romane, perché sono altri a essere abituati ad
avere indicazioni o da Roma o da Milano. Per fortuna noi abbiamo
atti congressuali del nostro Movimento, ovviamente il nostro
Movimento è solo una parte di questa maggioranza, ma per quanto
riguarda il nostro Movimento abbiamo degli atti congressuali che
spiegano molto bene da dove arrivino e da dove siano dettate le
nostre linee: dai trecento-quattrocento delegati al nostro
congresso che arrivavano dai quattro angoli della Valle d'Aosta,
che hanno dato delle linee molto chiare sui processi da seguire,
sia per la costituzione delle liste sia per le future alleanze da
costruire.
Quindi noi abbiamo semplicemente cercato, come commissioni
politiche e come Movimento, di portare avanti le linee che i nostri
aderenti, i nostri simpatizzanti ci hanno dato. Non è certo
Zingaretti o non è certo Salvini - che magari volevano mettere la
bandierina rossa piuttosto che la bandierina verde sulla Valle
d'Aosta - ad aver deciso, almeno per quanto ci riguarda, quali
erano le linee da seguire.
Adesso, al di là ovviamente di queste piccole repliche che
secondo me andavano fatte, in maniera anche costruttiva, vorrei
sottolineare soprattutto gli aspetti positivi e costruttivi nati
dal dibattito di ieri e la suggestione che vorrei raccogliere, come
la più importante, è quella che indica la necessità di un confronto
continuo tra maggioranza e opposizione, di un confronto continuo
tra Governo e Consiglio, la necessità di avere un confronto in
qualche modo pragmatico e costruttivo e sicuramente la necessità di
ascolto che io, in primis, cercherò di mettere in campo, così come
tutti i mie colleghi del nascente Governo; ma quello che sogno è un
clima un po' diverso, un clima generale, parlo di clima politico,
parlo di clima in Consiglio, spero in un clima che sia diverso da
quello che abbiamo vissuto negli ultimi due anni-due anni e mezzo,
perché credo che la Valle d'Aosta e i Valdostani, soprattutto in
questo momento, abbiano bisogno innanzitutto di altro, abbiano
bisogno di riferimenti sereni, mi verrebbe da dire, vista la
situazione molto difficile che c'è, sia a livello sanitario sia a
livello sociale. Sicuramente abbiamo bisogno, tutti insieme, di
essere un poco più consapevoli di questo e più maturi nei nostri
atteggiamenti verso i Valdostani.
Presidente -
La parola al collega Manfrin, per secondo
intervento.
Manfrin (LEGA VDA) -
Ho preso buona nota di tutto il
dibattito che si è sviluppato, soprattutto di quanto è stato detto
dai pochi, pochissimi esponenti di questa presunta futura
maggioranza che, come sempre, rifuggono un po' il dibattito un po'
per paura di dire la cosa sbagliata e un po' perché, ovviamente, a
certi rilievi è difficile rispondere.
Rispondo io a una serie di rilievi che ci sono stati fatti e
ringrazio anch'io per gli spunti forniti in diversi interventi,
perché effettivamente, al netto di tutto, è proprio dal confronto
che magari scaturisce anche un'idea, una mediazione, una proposta,
un diverso modo di vedere e comincio subito - visto che purtroppo,
o per fortuna, ho una certa esperienza sulla materia elettorale -
nel configurare e nello specificare meglio quello che ho voluto
dire ieri nel mio intervento che è stato anche ripreso da qualche
collega relativamente ai numeri in campo.
Ho detto e confermo che per la prima volta nella storia della
nostra regione il partito che ha il maggior numero di Consiglieri
all'interno di quest'aula non va a governare la Valle d'Aosta. L'ho
detto e lo confermo, perché al netto del fatto che c'era una
differenza di voti, e questo è assolutamente verissimo, devo
ricordare due fatti: il primo era che le urne nel 2018 hanno
restituito una composizione dei Gruppi fra Lega e Union Valdôtaine
identica per numero, e quindi sette un Gruppo e sette un altro, a
prescindere dal numero di voti, e uno dei due Movimenti che avevano
preso il maggior numero di Consiglieri ovviamente è andato a
governare.
Il secondo particolare è che l'Union Valdôtaine in realtà ha
perso praticamente immediatamente subito uno di quei Consiglieri,
diventando un gruppo di sei e non di sette e quindi evidentemente
quello che ho detto e confermo è che non è mai successo nella
storia che il partito che assommasse il maggior numero di
Consiglieri non andasse a governare.
Ma questo non è un rimpianto, attenzione, questo è semplicemente
un prendere atto di quello che è successo, soprattutto ricordare
che evidentemente se non era mai accaduto dal dopoguerra a oggi
evidentemente una motivazione ci sarà stata e quindi probabilmente
si sono fatti degli errori di valutazione, lo vedremo, chiaramente,
nel prosieguo di questa consiliatura.
Allo scorso giro, quando abbiamo giustamente in un certo senso
anche esultato, celebrato, abbiamo esplicitata la nostra felicità
per il risultato elettorale di essere passati da zero a sette
Consiglieri nel giro di un'elezione - e a questo punto mi sento
anche di ricordarlo - da qualche rappresentante che è ancora qui
all'interno di quest'aula è stato detto: "eh sì, da zero a sette è
facile, è dopo che viene il difficile". Il dopo è che siamo passati
da sette a undici, quindi evidentemente non era un fuoco di paglia
come alcuni movimenti all'interno di quest'aula hanno fatto, ma,
evidentemente, in questi due-due anni e mezzo la Lega ha avuto la
capacità di farsi apprezzare, di spiegare la propria proposta
politica e di coinvolgere un numero maggiore, ripeto cinquemila
persone in più, che hanno deciso di accordare la propria fiducia al
nostro movimento.
Quindi non è che oggi si mette l'opposizione un quarto dei
Valdostani perché all'interno di quest'aula in realtà, come ripeto
una quarta volta, la Lega rappresenta il 33 per cento dei
Valdostani, un terzo praticamente più o meno di questo Consiglio e,
ovviamente, aggiungendo anche la parte dei colleghi di Pour
l'Autonomie si arriva a cifre ben superiori.
Ma io credo che sia stata detta una cosa importante:
innanzitutto io la ringrazio, Presidente, per aver voluto
intervenire nel merito dei programmi che in realtà era quello che
ci aspettavamo, cioè abbiamo fatto una serie di rilievi, credo
puntuali, sulle mancanze facendo anche degli accenni e delle
proposte rispetto a quello che manca e a quello che non è stato
trattato.
Lei ha, e giustamente, sottolineato la differenza fra il
programma della maggioranza del 2018, guida Lega, e la differenza
con il vostro programma, ma c'è una differenza molto importante fra
una serie di punti programmatici che s'intendono perseguire e un
programma invece articolato e dettagliato come avete fatto voi, c'è
una grande differenza, e ricordo che, anche in quest'aula e anche
quando fu il 2018, ci piovvero molte critiche proprio dai suoi
banchi, oltre che da quelli dei suoi colleghi, perché avevamo fatto
un programma che non parlava di alcuni argomenti, quindi non è che
siamo i primi a fare un certo tipo di critica ma, proprio volendo
andare al di là di questo, abbiamo fatto una critica costruttiva,
spiegando quali erano le criticità, e io penso, nel mio piccolo, di
aver evidenziato con dovizia di particolari le mancanze, perché non
avete inserito nel vostro programma soprattutto quelli che erano,
secondo me, gli argomenti che, almeno visto che avete voluto fare
un programma dettagliato, avreste dovuto mettere diciamo
tendenzialmente anche soltanto per deleghe. Se all'interno di un
Assessorato ci sono quattro-cinque deleghe, io penso che in un
programma dettagliato come avete fatto voi avreste dovuto mettere
almeno una frase per ogni delega, invece questo non è stato fatto e
credo che sia un problema e ho evidenziato anche, citando i
riferimenti normativi, quali sono i problemi per esempio del
settore delle politiche sociali, quali sono i problemi del settore
dell'edilizia residenziale pubblica, ma non voglio tornarci perché
lei purtroppo ha pensato bene, nella sua replica, di rispondere a
quello che forse magari faceva più gioco nella dialettica politica:
"ah, avete detto questo, non avete fatto quello" ma non ha deciso
di rispondere nel merito invece delle segnalazioni puntuali
arrivate, molte da tutti i colleghi da questa parte del tavolo, ne
sono arrivate molte, ma lei non ha risposto a nessuna, nello
specifico, di queste segnalazioni.
Lei ha evidenziato però una cosa che ritengo molto importante -
soprattutto alla luce della votazione che c'è stata ieri - e cioè
quella dei modi di comunicare. Allora abbiamo oggi immediatamente
l'occasione di testare soprattutto quella che lei ha rivendicato
essere una libertà scevra da imposizioni, da bandierine a livello
nazionale, e soprattutto la capacità comunicativa e l'attenzione ai
dettagli quando si comunica e quando si ricoprono certe cariche
istituzionali.
Io invito tutti i colleghi - magari alla fine del mio intervento
perché ci penserò io adesso a esplicitarvi, ma per sincerarvi che
non vi sto dicendo il falso - ad andare sulla pagina del neo
presidente del Consiglio Alberto Bertin che, come ho già ricordato
ieri e come ricordavano certi comunicati stampa e certe
dichiarazioni del 2018, si è detto che deve essere un Presidente
super partes
e quindi deve essere superiore alle parti
perché quando si siede su quello scranno e quando s'interpreta
quella carica istituzionale, non si rappresenta una parte politica,
non si rappresenta una parte del Consiglio, ma si rappresenta tutti
quanti, dal primo all'ultimo, compresa questa parte del tavolo che
evidentemente non gli è molto gradita.
Allora chi va a ricoprire quel tipo di carica si spoglia della
mentalità politica che magari lo ha contraddistinto in campagna
elettorale, o anche in altri momenti, e diventa super partes,
garante di tutti.
Sapete cosa ha fatto e cosa ha pubblicato il neo presidente del
Consiglio Alberto Bertin sui social? Un bel post dove c'è scritto
"sconfitti ancora", dove c'è la fotografia di Matteo Salvini,
Giorgia Meloni e Silvio Berlusconi e le seimila sardine celebrano
con ignoranza istituzionale senza pari - ritenendo che le elezioni
di Alberto Bertin alla Presidenza del Consiglio rappresenti il
fatto che un Partito di Sinistra abbia preso la Presidenza della
Giunta non capendo la differenza fra Presidenza del Consiglio e
Presidenza della Giunta, ma targando politicamente quel tipo di
votazione - quel tipo di nomina dicendo: "li abbiamo sconfitti
ancora perché ci sarà un Presidente che sarà della nostra parte
politica".
Ora io chiedo a tutti voi, scevri da qualsiasi condizionamento
di maggioranza e di opposizione, di dire, se avete coraggio,
all'interno di quest'aula, se questo sia un atteggiamento legittimo
da tenere all'indomani della sua elezione da parte di un Presidente
del Consiglio che dovrebbe essere super partes e garantire la
rappresentanza di ogni parte politica all'interno di quest'aula.
Questo atteggiamento secondo noi, secondo anche il modo di
comunicare che lei ci ha appena raccontato, incaricato Presidente o
candidato Presidente Lavevaz, secondo noi quest'atteggiamento è
profondamente sbagliato perché viola quella terzietà di cui il
Presidente dovrebbe essere garante.
Quindi invito lei, in qualità di futuro Presidente della Giunta
e tutta la sua maggioranza, a fare gli opportuni passaggi e a
prendere gli opportuni provvedimenti perché chi rappresenta
quest'Aula non sia Presidente di una parte politica ma sia
Presidente di tutti quanti noi.
Presidente -
Ha chiesto la parola il collega Baccega, ne
ha facoltà.
Baccega (PA) -
È sempre complicato intervenire in una
giornata come questa, quando da una parte sei ancora Assessore alla
sanità e dall'altra sei sull'uscio, e dire "sto uscendo, vado a
fare l'opposizione", però due considerazioni mi sento assolutamente
di farle. Io faccio parte di quel mondo autonomista che credo si
possa chiamare il mondo di sotto, perché di fatto siamo stati
esclusi da qualsiasi percorso di confronto e di approfondimento,
capiamo anche quali sono le dinamiche che hanno portato a questo,
ma lo capiamo fino a un certo punto.
Ieri, appunto, l'onorevole Caveri sottolineava che il mondo
autonomista ha trovato una sintesi. Il mondo autonomista ha trovato
una sintesi troppo a sinistra dal mio punto di vista, e questo mi
preoccupa non poco, perché quello che abbiamo vissuto in occasione
dell'approvazione della legge 5 e della legge 8, francamente ci
preoccupa non poco.
Ma, detto questo, io vorrei anche capire chi sia quel fenomeno
della narrativa che ha raccolto i programmi delle ultime cinque
legislature e li ha riassunti in quello che ovviamente è stato
presentato nel vostro programma. Per onestà intellettuale va anche
sottolineato che ci sono importanti elementi di novità che ci fanno
guardare con una certa fiducia al futuro ma ci sono pure degli
elementi di novità che vanno a complicare la vita, lo ha
sottolineato ieri il collega Carrel: questa rivoluzione delle
deleghe porterà a una confusione inenarrabile, a una situazione in
cui i colleghi che sono ancora in Giunta con me - che lo sono stati
fino a qualche minuto fa - sanno dove porti la carenza di personale
e la pandemia che è in atto che cosa ci porterà? A bloccare i
concorsi e quindi saremo ulteriormente in difficoltà. So che gli
uffici sono in fibrillazione.
Quindi si parla di sburocratizzazione bene o male, ben venga, ma
quello che vi apprestate a programmare porterà via parecchio tempo
e questo non è possibile, questa valle non ha più tempo di
aspettare. Noi abbiamo vissuto drammaticamente la situazione di una
Giunta in
prorogatio
che poteva fare certe cose e altre non
le poteva fare; l'esercizio provvisorio non ci permetteva di andare
oltre a quello che si poteva fare, questo era preoccupante, dal
nostro punto di vista.
Direi che su molti temi che sono stati toccati avremo modo di
confrontarci, quindi non entro nel merito delle questioni della
sanità piuttosto che del turismo piuttosto che della cultura
eccetera, avremo modo di confrontarci attraverso iniziative mirate
che saranno iniziative che andranno nella direzione non di colpire
l'avversario politico o comunque l'Assessore di riferimento, ma per
dare un contributo serio a questa regione, per dare un contributo
di idee, un contributo di confronto e di rilancio di alcuni temi
che sono stati forse nel cassetto troppo tempo.
Quindi c'è sicuramente bisogno di lavorare, c'è l'esigenza di
dare a questa regione uno slancio, un rilancio e credo che questo
sia un po' il tema che sottolinea il vostro programma, un programma
corposo, un programma dove mancano davvero molte cose: io condivido
con il collega Manfrin il fatto che sia sparita l'ERP, l'edilizia
residenziale pubblica, e i mutui prima casa sono ad appannaggio di
chi? Chi dovrà gestire tutto quel percorso? Non c'è scritto da
nessuna parte, c'è confusione. Mi dicono che vanno ai servizi
sociali. Ben venga, era un'idea che nel passato si era anche
perseguita. Bisogna capire bene come portare avanti questo
percorso.
Dico , e mi avvio a concludere, che saranno due i momenti
strategici: la presentazione del documento di economia e finanza
che ovviamente questa maggioranza dovrà mettere a disposizione, lì
vedremo se questo programma trova il giusto spazio ma soprattutto
non tanto il bilancio che sarà presentato, perché sarà un bilancio
tecnico che richiamerà e riporterà esclusivamente le partite del
bilancio 2020-2022 sul 2021, ma la prima variazione di bilancio,
quella determinerà davvero con chiarezza cosa questa maggioranza
sarà in grado di fare con questa rivoluzione delle deleghe. Sono un
po' preoccupato, ve l'assicuro.
Presidente -
Si è prenotato via zoom il Presidente del
Consiglio Alberto Bertin, ne ha facoltà.
Bertin (PCP) -
Intervengo perché sono stato tirato in
ballo, preciso che da un punto di vista pratico ho condiviso un
post anche piuttosto ironico delle sardine e nulla più.
Per quel che riguarda la questione super partes, ognuno di noi è
di parte, vuoi per storia politica, per l'attività che ha sempre
fatto ma non bisogna essere al servizio di una parte. Sono sempre
stato di una parte ma mai al servizio di una parte e non sarò al
servizio di nessuna parte nel gestire quest'Aula e nel rivestire il
mio ruolo. Peraltro... quella di non essere al servizio di
nessuno.
Pertanto da questo punto di vista credo che le sottolineature
del collega Manfrin non abbiano un grande significato, ripeto, una
cosa è essere di una parte, appartenere a una storia politica: sono
un autonomista progressista e negli ultimi quindici anni ho
partecipato all'attività politica con alterni risultati, vittorie e
sconfitte dei referendum di parecchi anni fa, alcuni vinti, alcuni
persi, a elezioni politiche sostenendo candidati di quell'area
autonomista e progressista eccetera, per cui ognuno di noi ha una
parte e non può spogliarsene. Resta il fatto che non sono e non
sarò mai al servizio di una parte per l'esercizio delle mie
funzioni, ciò nonostante le mie idee rimarranno sempre le
stesse.
Ne approfitto anche per fare alcune considerazioni sul dibattito
di ieri. Ieri pomeriggio abbiamo seguito un dibattito lungo e
articolato che si è caratterizzato per lo più con interventi
mirati, dai toni pacati, riguardanti soprattutto il programma, un
dibattito che si può definire serio da questo punto di vista, anche
interessante per alcuni spunti che sono stati sollevati sia dalla
maggioranza che dall'opposizione.
Vi è stata poi una parte, soprattutto caratterizzata dalla Lega,
nella quale si sono manifestati degli aspetti più legati allo stato
d'animo e al sentimento che all'analisi politica, forse è anche la
conseguenza della cocente delusione del risultato elettorale. Dopo
aver invocato le elezioni in modo ripetuto: "elezioni, elezioni,
elezioni", le elezioni sono arrivate e il risultato non è stato
proprio quello sperato e quello atteso. Il capitano Salvini, come
lo chiamano i leghisti, invitato dai leghisti si era anche
autoproclamato liberatore della Valle d'Aosta ma i Valdostani gli
hanno risposto "no grazie".
La Lega ha ottenuto oggettivamente un buon risultato, ma la
stragrande maggioranza dei Valdostani, i tre quarti, più dei tre
quarti, ha detto che non voleva essere governata dalla Lega,
lontano dal 50 percento delle percentuali venete, per fare un
esempio.
La Lega valdostana è finita all'opposizione, di fatto per sua
responsabilità, succede. Io sono un esperto nel perdere le
elezioni, non bisogna fare un dramma.
Questo è il sistema parlamentare e il modello elettorale
proporzionale. Con il 24 percento si è molto lontano dalla
maggioranza e bisogna prenderne atto, un certo vittimismo non è
giustificato.
Peraltro la Lega è stato il maggior sostenitore del mantenimento
dello status quo, quando alla fine della legislatura passata si era
abbozzata una proposta di cambiamento del sistema di governo e
proprio la Lega si era opposta, pertanto verrebbe da dire chi è
causa del suo male pianga sé stesso, senza magari assumere questi
atteggiamenti un po' vittimistici.
Questo mi permette anche di rispondere, visto che sono stato
tirato in ballo anche ieri, riguardo alla fine della passata
legislatura. Per quanto mi riguarda, ho sostenuto il prolungamento
della legislatura, un prolungamento di cinque mesi, perché alla
fine è proseguita soltanto cinque mesi, da luglio a dicembre, con
due obiettivi: cambiare la forma di governo di questa Regione per
permettere maggiore trasparenza - e anche per dare ai cittadini
maggiore potere decisionale - e sospendere la quotazione di CVA in
borsa, quest'ultimo obiettivo è stato raggiunto, il primo no.
Sarebbe stato utile cambiare la forma di governo. Abbiamo
introdotto il cambiamento importante, strutturale, quello della
preferenza unica che certamente ha reso il sistema più trasparente
e ha dato dei vantaggi agli elettori, come la maggiore libertà di
espressione e di consenso. Sarebbe stato importante completarlo,
cambiando la forma di governo, ma non è stato possibile. Queste due
riforme avrebbero permesso anche di garantire una maggiore
impermeabilità del sistema alle infiltrazioni mafiose. Purtroppo,
lo ripeto, non è stato possibile.
Due gli obiettivi, quello della preferenza unica e del
cambiamento di forma di governo per i quali mi sono speso per molti
anni erano, parlavo in precedenza dei referendum di una decina di
anni fa. Un obiettivo è stato raggiunto, a mio avviso,
significativo, quello della preferenza unica, quell'altro no,
neanche in questo caso.
Ritornando al vittimismo, non è causa del destino cinico e baro,
facendo una citazione di qualche tempo fa, se si finisce
all'opposizione, nella politica è così. Bisogna anche sottolineare
il fatto che il vostro capitano Salvini dall'estate del 2019 dalla
spiaggia di Milano Marittima non ne ha più azzeccate tante e da
questo punto di vista un po' anche la Lega valdostana si è ispirata
al capitano Salvini.
Ieri peraltro ho sentito che molti interventi della Lega
accennavano e riportavano spesso la parola "ideologia", una parola
passata di moda e che personalmente non ho mai utilizzato, anche
perché con il tempo ha assunto una valenza un po' negativa ma, al
di là delle ideologie, è emersa anche un po' di confusione: alcuni
esponenti leghisti sembrano non ricordare o non avere ancora
assimilato in modo un po' strumentale che la Lega di oggi, la Lega
di Salvini, non ha più niente a che fare con quella di Bossi. La
Lega di Bossi era nata federalista, non ne condividevo alcuni
aspetti d'impostazione magari, ma oggettivamente aveva un impianto
di tipo federalista.
La Lega di Salvini è tutt'altra cosa, la Lega di Salvini è un
partito nazionalista e sovranista che non ha niente a che fare con
l'autonomismo e il federalismo. Sovranità e federalismo - lo dico,
io sono un po' un vetero federalista - non hanno niente in comune,
sono l'antitesi uno dell'altro. Non a caso Salvini è l'alleato, è
il discepolo di Marine Le Pen, della Destra nazionalista europea.
Nessun autonomista dell'Europa occidentale è vicino a questi
movimenti nazionalisti di Destra, è un fatto comune a tutte le
comunità autonome dell'Europa, dalla Catalogna a tutte le altre,
per fare un esempio. Il nazionalismo non ha mai portato niente di
buono, soprattutto in Italia. Abbiamo stima e pure una certa
simpatia per il collega Distort, al di là dei suoi entusiasmi
risorgimentali nel voler difendere i sacri confini patri del Monte
Bianco. Da federalista questo approccio non mi entusiasma, sapere
dove passano i confini del Monte Bianco non è la mia principale
preoccupazione. Vorrei che il Monte Bianco diventasse patrimonio
dell'umanità e un bene protetto dall'Unesco, questo sì, simbolo
dell'Europa, della Valle d'Aosta e della Savoia, e poi i confini
sono un fatto soltanto cartaceo che appassionano i cartografi ma
per la politica... e chi, almeno come me, è un federalista e un
europeista convinto, francamente fa fatica a capire e non si
appassiona.
Ritornando alle cose meno generali e "ideologiche", ho capito
che alla Lega questa nuova maggioranza non piace, al di là del
programma, proprio non piace.
Al contrario devo dire che personalmente la nuova minoranza che
si è costituita in questo Consiglio non mi dispiace, sono anche
convinto che fra queste due nuove minoranze si troverà un modo di
collaborare, magari riprendendo vecchie intese passate come per le
elezioni comunali del 2010 nelle quali la Lega sosteneva con
entusiasmo il candidato Bruno Giordano, tra l'altro poi diventato
candidato vice Sindaco nel 2020 nella Lega, o l'alleanza del 2013
che determinò con l'apporto della Lega il mancato ballottaggio per
uno schieramento autonomista progressista con Alpe in un altro
schieramento.
Come dico magari anche lì si potranno trovare delle intese che
ieri invece abbiamo visto piuttosto difficili.
Ma torniamo a questa maggioranza, questa maggioranza nasce anche
per interpretare in modo diverso dalla Lega la richiesta di
rinnovamento e di cambiamento che l'elettorato valdostano continua
a esprimere. Certo questa è una sfida e il Presidente Lavevaz ben
rappresenta questa necessità di rinnovamento. Una sfida che non è
vinta, che è difficile, a volte ci sono anche dei ritorni
nostalgici, ma certamente è qualcosa d'importante, una sfida che
dobbiamo accettare e che dovremo cercare di portare a termine.
Presidente -
Ci sono altri Consiglieri che ritengono
d'intervenire? Chiedo gentilmente di prenotarsi. Ha chiesto la
parola il collega Aggravi, ne ha facoltà.
Aggravi (LEGA VDA) -
Solo due brevi considerazioni,
intanto volevo ringraziare il presidente Bertin per aver risposto
al collega Manfrin: abbiamo capito come gestirà la Presidenza del
Consiglio, e non aggiungo altro. Poi lo conosciamo, è bravissimo a
difendersi e va tutta la mia stima nella sua capacità politica, ma
penso che le sue parole abbiano confermato le preoccupazioni del
mio capogruppo.
Per quanto riguarda invece i programmi, perché a parlare di
ideologie, di nazionalismi, di sovranismi, di federalismi, di
autonomia, siamo tutti bravi e potremmo stare qui delle ore a
parlare, ma chi è fuori e anche chi è dentro alla macchina
amministrativa vuole delle risposte concrete, perché è facile
parlare di capitani, è facile parlare di Salvini, è anche facile
parlare di Zingaretti, ma poi quando si parla di cose concrete, e
io di concretezza, mi spiace e lo dico con auspicio al candidato
Presidente Lavevaz, ne ho vista un po' poca e ne abbiamo parlato
poco; ma ci sarà il tempo, on aura le temps, anche perché, come
abbiamo già detto, ci sarà un lavoro, ci saranno delle Commissioni
e i temi penso che non mancheranno, soprattutto quelli
dell'emergenza che, purtroppo, capisco benissimo, poco si sono
visti nel programma di Governo, perché giustamente chi, nuovo
comunque arriva, deve comprendere qual è lo stato dell'arte.
Il collega Baccega ha detto qualcosa che mi ha in parte ispirato
e a cui pensavo ieri: si parla di nuova organizzazione, si parla di
bilancio, di DEFR e di quant'altro, sarà interessante capire - e lo
so, è un argomento un po' tecnico ma lo voglio sottolineare - che
cos'è rimasto oggi come risorse che si potranno poi impegnare,
perché è bene tirare la riga prima di pensare a grandi
organizzazioni, perché quest'inverno che ci aspetta, come ho già
detto ieri, non sarà un bell'inverno e bisognerà capire quanti
soldi ci sono in cassa e si potranno utilizzare per le imprese, per
le famiglie e per quello che verrà, perché comunque tanto è già
stato utilizzato, perché lo sforzo è stato notevole, sia sul lato
sanitario sia sul livello economico, e quello che è stato approvato
con la legge 8 non basta a livello economico, perché la crisi sta
cambiando e muterà e bisognerà mutare anche le misure. Lì capiremo
non quanto si è bravi ma quanto si è duttili nel leggere la crisi e
soprattutto quanto si è bravi a fare sintesi con degli alleati su
cui, per carità, la comunanza oggi sta nel mettere all'angolo
qualcuno, ma non voglio parlar di numeri perché in quest'aula tutto
è possibile, siamo in un regime parlamentare, è giusto, è anche
possibile, non ascoltare completamente la volontà dei cittadini,
non solo sul risultato delle elezioni ma su tante questioni.
Quello che dicevo è la concretezza, perché è vero, candidato
Presidente Lavevaz, non tutto si può scrivere in un programma, ieri
l'ha sintetizzato benissimo il collega Marguerettaz, è anche un
working in progress,
vedremo il
progress
quale sarà,
io vi auguro un buon
progress
ma penso che la linea sia già
stata dettata da alcuni elementi della maggioranza e sarà curioso
proprio vedere quale sarà l'abilità di sintesi perché, ripeto,
parlare e trovare una comunanza sulle ideologie o sulle critiche o
sul posizionamento è molto facile, quando invece poi bisogna capire
come risolvere determinati problemi, e lo cito di nuovo: CVA,
quello è un grosso problema, perché è un valore economico che dovrà
trovare prima o poi uno sbocco, perché qui abbiamo visto un
ulteriore scenario, ne manca un quarto, se li mettiamo tutti
insieme possiamo fare quella valutazione che noi abbiamo chiesto
nella scorsa legislatura.
Ci pensi, può esserle utile, anzi, secondo me è un punto che
potrà essere a vantaggio della sua azione di governo.
Sono d'accordissimo sull'importanza della comunicazione e sul
fatto che le parole abbiano un peso, lo dico da sempre, cerco di
pesare le mie parole e penso che lo faremo tutti, per primo il mio
Gruppo, ma penso a tutti i Gruppi che sono in aula, perché comunque
le parole "dialogo" e "confronto" le ho sentite da parte di tutti,
questo non vuol dire che saremo tutti degli agnellini, io per primo
se devo dire la mia la dico e penso che anche i miei colleghi già
l'abbiano dimostrato e lo dimostreranno, però il dialogo è
necessario anche perché, davvero, non è per un semplice refrain, ma
io penso che non ci aspetteranno dei mesi facili e anche su altre
determinate scelte, come quelle, ripeto, degli enti locali, lo
diceva ieri meglio di me il collega Sammaritani, serve una riforma
complessiva. Forse è il momento che la cosa si possa fare e qui lo
dico soprattutto a un candidato presidente che è stato
amministratore di un comune: gli enti locali non sono patrimonio
solo di una parte politica, tutti amiamo i nostri enti locali,
tutti pensiamo che il Comune debba essere difeso come primo
baluardo dell'Amministrazione, non soltanto a parole, e lo dice uno
che non ha avuto purtroppo la simpatia del voto dei Sindaci quando
era Assessore, e mi dispiace questo, ma continuo e continuerò a
dialogare con loro, anche se la pensano in modo diverso e spero
anche negli amministratori, spero che quello che è successo nella
scorsa monca legislatura non avvenga più, cioè che si rispettino
comunque i ruoli di quest'Aula che è stata bistrattata, anche
correttamente, per carità di Dio, ci stava, però comunque è un
livello di governo diverso, perché all'interno di una struttura
federale come quella che vogliamo definire i livelli di governo
contano moltissimo.
Sulla capacità di ascolto e il clima diverso beh, questo sta a
lei, perché in parte ha vissuto l'esperienza della Giunta Fosson e
con il Presidente Fosson ci sono state a volte difficoltà di
dialogo; sarà una difficile impresa ma, come già le ho detto e non
voglio ripetere, avrà una problematica di dialogo più interna che
esterna, mi creda, e lo vedremo poi sui fatti.
Presidente -
Vi sono altre richieste d'intervento? Ha
chiesto la parola il collega Marquis, ne ha facoltà.
Marquis (AV-SA) -
Ho apprezzato in questi due giorni di
Consiglio i toni pacati, i toni diversi rispetto a quelli che
abbiamo vissuto nell'ultima legislatura, e anche i richiami al
dialogo che sono stati fatti da parte di tutti. Ho ascoltato anche
le ricostruzioni dei risultati elettorali, debbo sottolineare che
nessuno, a mio avviso, ha la verità in tasca in politica, sono
tutte ricostruzioni di parte, secondo quella che è la propria
visione. Qualcuno che mi ha preceduto ha fatto dei riferimenti
entrando nel merito del risultato, facendo dei carotaggi in questo
senso, e credo che sia apprezzabile il risultato che ha avuto la
Lega, così come è stato sottolineato, però è del tutto evidente che
bisogna tener conto della realtà in cui si è. Siamo una realtà
democratica, siamo una realtà dove si cerca di fare delle sintesi
sotto il profilo politico e credo che il pluralismo sia una
ricchezza, che non debba essere visto come un limite, è un valore
per la democrazia, e credo che in questo momento ci sia la
necessità a tutti i livelli, perché siamo chiamati, anche a livello
sovranazionale,  a delle grandi sfide che interessano tutta la
comunità, sfide che richiedono l'approccio e il contributo di
tutti, e ne dà anche la dimostrazione l'Europa dove si può solo
approcciare in modo plurale, perché diversamente ci si isola sotto
questo profilo politico, tant'è che credo che in questi giorni
abbiamo vissuto anche delle valutazioni a livello politico europeo
da parte di grandi gruppi che avevano fatto della purezza delle
idee, dell'isolamento anche politico - a quel livello una bandiera
- una valutazione di riposizionamento politico per cercare di
trovare delle soluzioni, perché diversamente non si può incidere a
risolvere i problemi comuni.
Ho sentito anche parlare di società civile, io credo che non sia
corretto questo approccio perché non ci sono da una parte i
rappresentanti della società civile perché questo presupporrebbe
che dall'altra parte ci fossero quelli della società incivile e
credo che non sia così, perché dalla lettura dei dati quella che
oggi si presenta essere la futura opposizione ha raccolto circa 20
mila voti, tutti dignitosi, del popolo valdostano. Da questa parte
ce ne sono 32 mila voti espressi a favore di questa proposta
politica, pertanto non credo che ci siano 32 mila incivili
Valdostani, ci sono 32 mila Valdostani che si sono riconosciuti, in
un modello elettorale di tipo proporzionale, in una proposta
politica e hanno espresso la loro preferenza. Quindi credo che
occorra fare queste analisi con molta attenzione.
Ho apprezzato le parole del presidente Lavevaz con riferimento
al ricostituire la centralità del Consiglio Valle e credo che
questo sia un atto fondamentale per affrontare le nuove sfide
politiche. Abbiamo bisogno di un Consiglio Valle che diventi
centrale, che diventi la culla delle decisioni, delle proposte
portate per dare un contributo di riforma alla nostra valle per
affrontare le terribili sfide che abbiamo davanti. Abbiamo avuto
modo in quest'anno di toccare con mano quanto male ci stia facendo
un nemico invisibile: una piccola particella ha messo in difficoltà
il mondo intero, ha rimesso tutto in discussione, un modello di
sviluppo, ha messo in discussione delle sfide che ci attengono
sotto il profilo sanitario per mettere in sicurezza la vita di una
comunità ma ha anche riverberato tutta una serie di effetti
negativi a livello economico e sociale che dovranno inevitabilmente
essere affrontati in questa fase con carattere di urgenza e di
priorità accanto a delle situazioni di cambiamento di sistema, di
riforme, per adeguarci ai tempi.
Anche il Presidente ha evidenziato che c'era necessità di
adeguare la macchina alle nuove sfide, e questi credo che saranno
dei contributi importanti che la comunità valdostana si attende da
tutti noi.
E credo che il Consiglio Valle debba riposizionarsi nei rapporti
con lo Stato, nei rapporti con l'Europa e per questo serve un'unità
di visione interna, la capacità di confronto tra le varie
componenti e soprattutto la capacità di fare sintesi, che deve
essere frutto del dialogo.
Per questo ci va anche stabilità, la mancanza di stabilità negli
ultimi anni ha nociuto al potersi rapportare anche con lo Stato,
sia l'instabilità a livello locale che l'instabilità a livello
statale, ne è un esempio la Commissione paritetica che è da un anno
che non funziona, che non è stata ricostituita da parte dello Stato
per l'instabilità che c'è stata a Roma e abbiamo la necessità oggi
di renderla al più presto operativa. Credo che i rapporti con lo
Stato e con gli enti sovraordinati devono essere rapporti
improntati alla leale collaborazione, così come deve avvenire in un
normale sistema democratico, e non improntati alla cultura
dell'amicizia a leader o al principe di turno, perché abbiamo già
avuto modo di sperimentare che sul lungo periodo questo approccio
non porta dei grossi risultati. Ci va la collaborazione leale,
dicevo, perché è solo così che ci si può confrontare attraverso
l'utilizzo dei principi che la nostra Costituzione e la carta
costituzionale valdostana offrono.
Credo per questo che occorrano delle alleanze ma delle alleanze
con chi vive i problemi della montagna, bisogna valorizzare i
rapporti nella convenzione delle Alpi, con EUSALP, con tutti coloro
che vivono la nostra situazione e le stesse difficoltà. È solo così
che ci possiamo confrontare in modo corretto, costruttivo e
produttivo per portare dei risultati che possono essere utili alla
nostra comunità.
Quello che è stato richiamato prima da parte del collega
Manfrin, del post uscito questa mattina, è l'evidente prova nei
fatti che a livello nazionale non si conosce la nostra realtà
perché se è vero che oggi si dice che il centrosinistra ha preso in
mano la Valle d'Aosta, è anche vero che il giorno delle elezioni si
diceva che il centrodestra aveva preso la guida della Regione Valle
d'Aosta.
Questo significa o non conoscere o strumentalizzare un
territorio per dei fini diversi da quelli che mirano al
perseguimento dei nostri obiettivi. È qui che credo che occorra
valorizzare la cultura autonomista, la cultura di prossimità del
territorio, perché solo chi conosce il territorio può dare
soluzioni ai problemi che si vivono in loco.
Credo che ci si debba confrontare con chi è all'esterno della
Valle d'Aosta con un proficuo dialogo ma non si possono prendere
delle direttive o essere strumento di finalità che possono essere
utili per sviluppare delle azioni di partito ma non sono
sicuramente utili a dare soluzioni ai problemi dei Valdostani.
Concludo questo breve intervento con l'auspicio che le
competenze che ci sono all'interno di quest'Aula possano dimostrare
la capacità politica e amministrativa e soprattutto metterla a
disposizione in un momento di grave difficoltà che sta vivendo la
comunità valdostana per affrontare i grandi problemi che attengono
il nostro territorio e per riuscire a ricreare le condizioni di
benessere che tutti si aspettano.
Presidente -
Chiedo ai Consiglieri di prenotarsi per
l'intervento. Ha chiesto la parola per il secondo intervento il
collega Carrel, ne ha facoltà.
Carrel (PA) -
Dialogo, lo abbiamo detto tutti e anche
nella risposta del futuro Presidente della Regione si è parlato
molto di dialogo, si è parlato molto del perché non dialogare con
la Lega. Lo abbiamo capito. Perché non dialogare con altre forze
autonomiste invece ci è forse un po' più oscuro, o forse no, forse
lo possiamo intuire anche se, onestamente, guardando tutti coloro
che partecipavano alle trattative di questo gruppo dei quattordici,
credo che non ci siano più problemi con chi ha fatto la storia
dell'Union Valdôtaine e dell'autonomia in Valle d'Aosta.
Noi stiamo qui e continuiamo a essere disponibili a dialogare
anche con voi e, se avrete appunto la cortesia di ascoltare le
nostre proposte, cercheremo di collaborare al meglio, per il bene
della Valle d'Aosta appunto.
Oggi però a parte capitani e attacchi più o meno utili al
dibattito, credo che sia urgente approvare il Governo e iniziare a
lavorare. Ho ricevuto numerosi messaggi di persone preoccupate, che
non sanno se gli impianti di risalita apriranno, che non sanno che
cosa stia per succedere e quali sono le risposte che noi qui dentro
il Consiglio regionale ma in primis la Giunta può dare. Questo è il
vero problema oggi per chi sta fuori da quest'aula.
Per il resto io dico che sì, nel programma mancano degli
elementi importanti, ma è altrettanto vero che ci sono degli
elementi altrettanto importanti che sono trattati ma di cui non si
capisce quale sia la linea della maggioranza. Questo è il problema.
Non sappiamo quale sia la linea sull'Ospedale, non sappiamo e non
capiamo, forse per incapacità mia, se vogliamo fare una riforma
istituzionale che, come qualcuno in quest'aula aveva sostenuto,
divida la figura del Presidente da quella del Prefetto. Non
sappiamo e non capiamo se lo Stato non fa quella legge per
approvare l'apertura dei Bond in CVA che cosa succede a CVA? Questi
sono i veri problemi. Non sappiamo neanche qual è realmente l'idea
dei ventuno Consiglieri che dovrebbero comporre la maggioranza sui
collegamenti intervallivi.
Sono queste le domande a cui vorremmo una risposta, prima
d'insediarsi, e poi collaboreremo su alcuni temi se la vedremo
nello stesso modo e faremo opposizione su altri se invece non la
vedremo, ma in questo momento non mi è chiaro e non ci è chiaro
qual è la linea su questi temi, sui temi che avete citato, questi
sono tutti temi che avete citato sul vostro programma.
Non la capisco, quindi chiedo, se possibile, a qualcuno della
maggioranza di specificare qual è la linea dei ventuno Consiglieri
su questi temi.
Presidente -
Il collega Chatrian ha chiesto la parola e
ne ha facoltà.
Chatrian (AV-SA) -
Un ultimo pilastro - di cui volevo
mettere in evidenza non le criticità ma la necessità di affrontarlo
- è quello della scuola, quindi se da una parte il primo è la
sanità, quello subito a fianco è il come affrontare l'accompagnare
il mondo del lavoro e come accompagnare l'istruzione, il mondo
della scuola in questo momento di grandissima difficoltà.
Io penso che siano queste le questioni principali e poi per
tutti i quesiti che sono stati posti, anche dai diversi colleghi,
io penso che da questo pomeriggio ci sia spazio per poter dare
delle risposte, per poter affrontare e trovare delle soluzioni, ma
non ci sarà "a domanda c'è una risposta". A domanda ci sono diverse
risposte, diverse soluzioni. Apriamo gli impianti a fune? Se ci
saranno le condizioni dobbiamo aprirli, se ci saranno le condizioni
sanitarie dobbiamo affrontarlo, se ci saranno le condizioni
sanitarie dovremo essere in grado anche probabilmente d'inventarci
o di accompagnare questa situazione con delle novità, con delle
idee e soprattutto essere molto pragmatici e molto chiari nel
momento in cui si decide un percorso, mantenendo sempre la barra
dritta in una visione però globale, perché altrimenti ognuno guarda
il suo piccolo orticello e magari ci si perde invece in una visione
più generale dove il sistema Valle d'Aosta deve avere la capacità
di affrontare le sfide.
Presidente -
Prima di dichiarare chiusa la discussione
chiedo se ci siano ancora interventi per coloro che non hanno
usufruito del primo o per coloro che vogliono fare il secondo
intervento. Dichiaro chiusa la discussione. Prima di procedere al
voto, coloro che ritengono di voler fare una dichiarazione di voto
hanno la possibilità d'intervenire e hanno cinque minuti a
disposizione.
Collega Manfrin per dichiarazione di voto, ne ha facoltà.
Manfrin (LEGA VDA) -
Come abbiamo diffusamente già
illustrato negli interventi di tutti i colleghi, per la
composizione di una parte della Giunta, la composizione politica di
questa maggioranza, per le carenze programmatiche evidenziate, la
Lega voterà convintamente no alla Presidenza e alla Giunta che è
stata proposta in quest'aula e approfittiamo della possibilità di
dichiarazione di voto per chiedere il voto in cabina.
Presidente -
Altre richieste per dichiarazione di voto?
Si è prenotato il collega Carrel per dichiarazione di voto. Ne ha
facoltà
Carrel (PA) -
Noi come gruppo Pour l'Autonomie, visto
quanto abbiamo segnalato durante il dibattito, abbiamo deciso di
astenerci dalla votazione.
Presidente -
Ha chiesto la parola il Consigliere
Segretario Jordan, ne ha facoltà.
Jordan (VdA Unie) -
Merci. C'est avec beaucoup d'émotion
que je prends la parole pour ma première intervention au Conseil de
la Vallée d'Aoste. Dans ce lieu qui est aussi important pour tous
les Valdôtains, je m'engage, je mets à disposition pour vous tous
mon expérience et mon aptitude à travailler. Je vais m'engager pour
faire progresser notre belle région.
È con grande responsabilità che ci troviamo in questa assemblea;
i nostri rispettivi ruoli, le nostre competenze devono servire
esclusivamente a favorire lo sviluppo del nostro territorio e le
proposte che saranno formulate, così come le eventuali critiche
costruttive, dovranno avere come unico fine il benessere dei
Valdostani.
Come Gruppo di Vallée d'Aoste Unie abbiamo con piacere
contribuito alla creazione di questa maggioranza, dapprima
confrontandoci con la componente autonomista della costituenda
maggioranza e successivamente con la sinistra, con la quale abbiamo
avviato un serio e costruttivo confronto sulle parti del programma
che differivano; un confronto non scontato, così come è già stato
detto, che ci ha visto seriamente lavorare alla ricerca dei punti
di incontro; un confronto non al ribasso, ma sempre finalizzato a
un serio e credibile sviluppo della nostra regione.
Sosteniamo pertanto il programma presentato dal collega Erik
Lavevaz, un programma serio, credibile e concreto. Sosteniamo la
squadra di Governo e soprattutto sosteniamo un Presidente che saprà
fare bene, un Presidente pronto all'ascolto e al confronto con
tutti.
Annuncio pertanto il voto favorevole da parte del nostro Gruppo
alla proposta formulata dalla maggioranza.
Presidente -
Altri interventi per dichiarazione di voto?
Mi comunicano che è prenotata per dichiarazione di voto la collega
Erika Guichardaz, ne ha facoltà.
Guichardaz E. (PCP) -
Anticipo che il nostro Gruppo
voterà, naturalmente, per il presidente Lavevaz, per questa
maggioranza e per il programma che è stato presentato. Qualcuno
l'ha detto prima di me, è un programma serio e costruito sul
confronto, sicuramente potrà essere implementato e comunque, vista
la grande apertura di questi giorni da parte dei Gruppi di
minoranza, credo che sarà opportuno lavorare tutti insieme perché
forse è il momento di guardare meno i social e di metterci testa
bassa a lavorare.
Sotto questo punto di vista conosco bene il futuro Presidente e
sono certa che sarà garanzia e rispetto di tutti noi.
