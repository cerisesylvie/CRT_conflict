Classificazione
AMBIENTE
Parchi, riserve naturali, aree protette e attrezzate



Oggetto del Consiglio n. 763 del 29 luglio 2004 - Resoconto
OGGETTO N. 763/XII - Disegno di legge: "Nuove disposizioni in
materia di gestione e funzionamento del Parco naturale Mont Avic.
Abrogazione delle leggi regionali 19 ottobre 1989, n. 66, 30 luglio
1991, n. 31, e 16 agosto 2001, n. 16".
CAPO I
DISPOSIZIONI GENERALI
Articolo 1
(Oggetto)
1. La presente legge detta nuove disposizioni in materia di
gestione e funzionamento del parco naturale Mont Avic istituito, ai
fini della conservazione e del recupero delle risorse naturali e
ambientali del territorio della Valle d'Aosta, con legge regionale
19 ottobre 1989, n. 66 (Norme per l'istituzione del parco naturale
del "Mont Avic"), parco classificato zona di protezione speciale ai
sensi della direttiva 79/409/CEE del Consiglio, del 2 aprile 1979,
relativa alla conservazione degli uccelli selvatici, e sito di
importanza comunitaria ai sensi della direttiva 92/43/CEE del
Consiglio, del 21 maggio 1992, relativa alla conservazione degli
habitat naturali e seminaturali e della flora e della fauna
selvatiche, per la parte di territorio compresa nel comune di
Champdepraz.
2. I confini del parco, indicati nella cartografia di cui
alle tavole 1, 1A, 2 e 2A dell'allegato A, sono resi visibili sul
terreno mediante l'apposizione, sul perimetro esterno, di apposite
tabelle. Le tabelle sono ripristinate periodicamente, al fine di
assicurarne la visibilità e la leggibilità.
3. Ogni modificazione dei confini del parco è stabilita con
decreto del Presidente della Regione, previa deliberazione del
Consiglio regionale, su proposta dell'assessore regionale
competente in materia di aree naturali protette, d'intesa con i
Comuni territorialmente interessati.
Articolo 2
(Coordinamento dell'attività del parco)
1. L'attività del parco si coordina con le iniziative
regionali in materia di aree naturali protette, di conservazione e
di valorizzazione dell'ambiente naturale in genere.
2. Per il raggiungimento degli obiettivi e delle finalità di
salvaguardia cui è preordinato, il parco può avvalersi:
a) della struttura regionale competente in materia di aree
naturali protette, di seguito denominata struttura
competente;
b) del Corpo forestale della Valle d'Aosta;
c) del Museo regionale di scienze naturali di Saint-Pierre,
istituito ai sensi della legge regionale 20 maggio 1985, n. 32
(Istituzione del Museo regionale di Scienze Naturali);
d) di istituti scientifici e di ricerca pubblici e
privati;
e) di associazioni senza finalità di lucro il cui scopo sia
quello della promozione e della salvaguardia dell'ambiente
naturale.
CAPO II
ORGANI E FUNZIONI DEL PARCO
Articolo 3
(Organi di gestione del parco)
1. Alla gestione del parco è preordinato un apposito ente,
che assume la denominazione di ente gestore del parco naturale Mont
Avic, di seguito denominato ente gestore. L'ente gestore è dotato
di personalità giuridica di diritto pubblico e ha sede in comune di
Champdepraz.
2. Sono organi dell'ente gestore:
a) il presidente;
b) il consiglio di amministrazione;
c) il collegio dei revisori dei conti.
Articolo 4
(Attribuzioni e competenze del presidente dell'ente
gestore)
1. Il presidente dell'ente gestore è nominato con decreto del
Presidente della Regione, previa deliberazione della Giunta
regionale, sentiti i Comuni territorialmente interessati, su
proposta dell'assessore regionale competente in materia di aree
naturali protette, ed è scelto fra persone in possesso di idonei
meriti e titoli culturali e professionali.
2. Il presidente dura in carica cinque anni e può essere
riconfermato.
3. Il presidente è il legale rappresentante dell'ente gestore
e lo rappresenta in giudizio previa autorizzazione ad agire o a
resistere del consiglio di amministrazione. Il presidente convoca e
presiede le sedute del consiglio di amministrazione, ne stabilisce
l'ordine del giorno e adotta, nei casi di urgenza, deliberazioni di
competenza del consiglio di amministrazione, salvo riferirne, per
la ratifica, alla prima riunione successiva. Gli atti non
ratificati perdono efficacia dalla data di adozione.
4. Il presidente esercita ogni altra funzione attribuitagli
dal consiglio di amministrazione.
Articolo 5
(Composizione del consiglio di amministrazione)
1. Il consiglio di amministrazione è composto da:
a) il presidente;
b) il dirigente della struttura competente, o suo
delegato;
c) il dirigente della struttura regionale competente in
materia di urbanistica, o suo delegato;
d) il dirigente della struttura regionale competente in
materia di agricoltura, o suo delegato;
e) un rappresentante del Comune di Champdepraz e uno del
Comune di Champorcher;
f) un rappresentante dei proprietari dei terreni inclusi nel
parco, rispettivamente del territorio dei comuni di Champdepraz e
Champorcher, designato dall'assemblea degli stessi, all'uopo
convocata dalla struttura competente;
g) il direttore del Museo regionale di scienze naturali di
Saint-Pierre, o suo delegato, purché componente del comitato
scientifico del Museo stesso;
h) i comandanti delle stazioni forestali nelle cui
giurisdizioni ricade il parco, o loro delegati;
i) un rappresentante designato dalle associazioni
ambientalistiche maggiormente rappresentative ed operanti in Valle
d'Aosta, riconosciute con decreto del ministero dell'ambiente ai
sensi della legge 8 luglio 1986, n. 349 (Istituzione del Ministero
dell'ambiente e norme in materia di danno ambientale).
2. In caso di ampliamento dei confini del parco sul
territorio di altri comuni, limitrofi a quelli di Champdepraz e di
Champorcher, la composizione del consiglio di amministrazione si
estende al rappresentante del Comune interessato dall'ampliamento
dei confini del parco, al rappresentante dei proprietari dei
terreni ivi inclusi e al comandante della stazione forestale
competente.
3. I membri del consiglio di amministrazione sono nominati
con decreto del Presidente della Regione e durano in carica cinque
anni.
4. I membri del consiglio di amministrazione nominati
successivamente all'insediamento, in sostituzione di altri
dimessisi, decaduti o altrimenti cessati dalla carica, restano in
carica fino alla scadenza naturale dell'organo.
5. Il consiglio di amministrazione elegge il segretario e il
vicepresidente, che sostituisce il presidente in caso di assenza o
di impedimento temporaneo. Il vicepresidente è scelto fra i
rappresentanti dei Comuni.
Articolo 6
(Attribuzioni e funzionamento del consiglio di
amministrazione)
1. Il consiglio di amministrazione è l'organo di indirizzo,
di programmazione e di controllo. In particolare, esso definisce
gli obiettivi e i programmi dell'ente gestore, verificando la
rispondenza dei risultati della gestione con gli indirizzi
impartiti e gli obiettivi fissati.
2. Spetta in ogni caso al consiglio di
amministrazione:
a) deliberare il bilancio preventivo e il rendiconto;
b) fissare il trattamento economico del presidente in misura
non inferiore al 25 percento e non superiore al 50 percento
dell'indennità di carica mensile lorda spettante ai consiglieri
regionali;
c) determinare il gettone giornaliero di presenza per i
componenti del consiglio di amministrazione, ad esclusione dei
dipendenti regionali, in misura non superiore alla diaria
corrisposta ai consiglieri regionali;
d) approvare il proprio regolamento interno e ogni altro
regolamento necessario al funzionamento degli organi e degli
uffici, nonché alla gestione del personale, con particolare
riferimento al sistema delle relazioni sindacali;
e) deliberare la dotazione organica dell'ente gestore, su
proposta del direttore;
f) adottare il piano di gestione territoriale del parco e i
programmi di valorizzazione, redatti sulla base di studi
appositamente predisposti;
g) approvare le proposte di convenzione ad eccezione di
quelle che il regolamento interno affida al direttore;
h) deliberare in merito all'esecuzione di opere, manutenzioni
e ogni altra attività attinente alle finalità del parco e
suscettibile di diffonderne la conoscenza e di migliorarne la
fruizione.
3. Il consiglio di amministrazione si riunisce almeno quattro
volte all'anno, su convocazione del presidente, nonché
ogniqualvolta ne faccia richiesta almeno un terzo dei suoi
componenti. Le sedute sono valide con la partecipazione della
maggioranza assoluta dei componenti. Le deliberazioni sono adottate
con il voto favorevole della maggioranza dei presenti; in caso di
parità, prevale il voto del presidente. Il direttore partecipa alle
riunioni del consiglio di amministrazione senza diritto di
voto.
4. Il consigliere che, a qualsiasi titolo, abbia un interesse
personale nell'argomento in discussione o in votazione deve
astenersi dal parteciparvi. Analogo dovere di astensione sussiste
allorquando l'interesse riguardi il coniuge o il convivente, suoi
parenti fino al quarto grado o suoi affini entro il secondo
grado.
5. Ai membri del consiglio di amministrazione spetta il
rimborso delle spese sostenute e documentate con i limiti previsti
per i dipendenti del comparto unico regionale appartenenti alla
qualifica dirigenziale.
Articolo 7
(Collegio dei revisori dei conti)
1. Il controllo sulla gestione amministrativa e contabile
dell'ente gestore spetta ad un collegio, composto da tre membri
effettivi e due supplenti, designati dalla Giunta regionale,
sentiti i Comuni territorialmente interessati, e scelti tra gli
iscritti nel registro dei revisori contabili.
2. I revisori dei conti sono nominati con decreto del
Presidente della Regione e durano in carica cinque anni.
3. Il presidente è eletto tra i membri effettivi.
4. Ai revisori dei conti è assegnato il compenso stabilito
dalla Giunta regionale con propria deliberazione.
Articolo 8
(Direttore dell'ente gestore)
1. Al posto di direttore si accede mediante concorso pubblico
per esami. Al concorso possono accedere coloro che siano in
possesso dei requisiti di cui all'articolo 16 della legge regionale
23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), come modificato dall'articolo 1
della legge regionale 27 maggio 1998, n. 45, muniti di diploma di
laurea conseguito in corso di durata almeno quadriennale o di
laurea specialistica, in materie scientifiche attinenti alla
tipologia dell'incarico.
2. Il direttore appartiene alla qualifica
dirigenziale.
3. Il direttore è responsabile del funzionamento complessivo
dell'ente gestore.
4. Spettano al direttore tutti gli adempimenti che non siano
altrimenti riservati agli organi dell'ente gestore ed in
particolare quelli correlati all'esercizio delle funzioni di cui
agli articoli 5, 12 e 13 della l.r. 45/1995.
Articolo 9
(Personale dell'ente gestore)
1. Al personale dell'ente gestore si applicano la disciplina
e il trattamento economico previsti per il comparto unico
regionale; i relativi contratti sono stipulati dall'Agenzia
regionale per le relazioni sindacali di cui all'articolo 46 della
l.r. 45/1995, come modificato dall'articolo 8 della legge regionale
22 marzo 2000, n. 9.
2. La dotazione organica dell'ente gestore è deliberata dal
consiglio di amministrazione, su proposta del direttore, ed
approvata dalla Giunta regionale. La dotazione organica dell'ente
gestore non può prevedere, in ogni caso, più di un posto di
qualifica dirigenziale, riservato al posto di direttore.
3. Il personale dell'ente gestore è iscritto, dalla data di
assunzione, agli istituti di previdenza ed assistenza previsti
dalla normativa vigente per il personale dipendente da pubbliche
amministrazioni (Istituto nazionale previdenza dipendenti
amministrazioni pubbliche - INPDAP).
CAPO III
STRUMENTI PER LA PIANIFICAZIONE E LA SALVAGUARDIA DEI VALORI
DEL PARCO
Articolo 10
(Piano di gestione territoriale del parco)
1. La tutela dei valori naturali ed ambientali affidata al
parco è perseguita attraverso lo strumento del piano di gestione
territoriale, redatto in conformità alla normativa comunitaria
vigente in materia di tutela e valorizzazione dei siti di
importanza comunitaria e delle zone di protezione speciale.
2. Il piano deve tenere conto dei vincoli paesaggistici ed
idrogeologici, compatibilmente con le finalità di salvaguardia cui
il parco è preordinato e della normativa regionale vigente in
materia di pianificazione territoriale ed urbanistica.
3. Il piano deve prevedere il divieto di attività che possono
compromettere la salvaguardia del paesaggio e degli ambienti
naturali tutelati, con particolare riguardo alla flora, alla fauna
e ai rispettivi habitat, ed in particolare:
a) la cattura, l'uccisione, il danneggiamento e il disturbo
delle specie animali, salvo:
1) gli eventuali prelievi faunistici e gli abbattimenti
selettivi necessari per ricomporre squilibri ecologici;
2) l'esercizio regolamentato della pesca;
b) la raccolta ed il danneggiamento delle specie vegetali
spontanee, dei licheni e dei funghi, fatte salve le eccezioni
previste dalla normativa regionale vigente per i proprietari e i
conduttori dei fondi;
c) l'introduzione e la reintroduzione di specie animali o
vegetali suscettibili di alterare gli equilibri naturali;
d) l'introduzione e l'impiego di qualsiasi mezzo atto a
sopprimere o alterare i cicli geo-biologici;
e) gli scarichi e le immissioni di sostanze solide, liquide o
gassose nocive nel terreno, nei corsi d'acqua e nell'aria, anche se
in quantità inferiori a quelle ammesse dalla normativa
vigente;
f) l'impiego nell'attività agro-silvo-pastorale di sostanze
chimiche costituenti grave pericolo per i valori
ambientali;
g) la coltivazione di cave, lo sfruttamento di miniere, le
ricerche minerarie e l'asportazione di minerali;
h) le modificazioni del regime delle acque incompatibili con
le finalità del parco;
i) l'accensione di fuochi all'aperto al di fuori dei luoghi
consentiti.
4. All'interno del territorio del parco sono in ogni caso
consentite le usuali operazioni agricole e forestali.
5. Il piano è adottato dal consiglio di amministrazione
dell'ente gestore ed è trasmesso, nei dieci giorni successivi, alla
Giunta regionale. La struttura regionale competente dà
comunicazione dell'avvenuta adozione del piano sul Bollettino
ufficiale della Regione; nell'avviso di pubblicazione è altresì
indicata la sede ove è possibile prendere visione degli elaborati.
Entro sessanta giorni dalla pubblicazione dell'avviso, i Comuni
interessati e chiunque vi abbia interesse possono far pervenire le
proprie osservazioni alla Giunta regionale.
6. La Giunta regionale, esaminate le osservazioni, provvede
all'eventuale correzione del piano e alla sua approvazione
definitiva. Il piano è pubblicato sul Bollettino ufficiale della
Regione.
7. Le indicazioni contenute nel piano approvato dalla Giunta
regionale ai sensi del comma 6 prevalgono e sostituiscono le
previsioni eventualmente difformi degli strumenti urbanistici
vigenti.
8. Al piano possono essere apportate modificazioni con le
modalità di cui ai commi 5 e 6.
Articolo 11
(Parere)
1. Il rilascio di concessioni o autorizzazioni relative ad
interventi, impianti ed opere all'interno del parco è sottoposto al
preventivo parere, adeguatamente motivato, dell'ente
gestore.
2. Il parere è subordinato alla verifica della conformità
dell'intervento o dell'opera alle disposizioni del piano di
gestione ed è reso entro sessanta giorni dalla richiesta. Decorso
inutilmente tale termine, il parere si intende rilasciato.
3. L'eventuale parere negativo è affisso contemporaneamente
all'albo del Comune interessato e all'albo dell'ente gestore, per
la durata di sette giorni.
Articolo 12
(Valorizzazione dell'ambiente naturale)
1. La Regione, tramite le strutture competenti, al fine di
conseguire gli obiettivi sociali, economici e culturali correlati
alle finalità di salvaguardia cui il parco è preordinato, previo
accordo con l'ente gestore, promuove e coordina studi, rilevazioni
e pubblicazioni diretti ad approfondire la conoscenza degli
elementi che concorrono a costituire l'insieme dell'area naturale
protetta.
2. L'ente gestore stimola e promuove la costituzione di
strutture e di infrastrutture, nonché la realizzazione di
iniziative idonee a valorizzare l'ambiente naturale, ad attrarvi od
interessare il pubblico dei visitatori, compatibili con le finalità
di salvaguardia cui il parco è preordinato.
3. I lavori eseguiti in amministrazione diretta dalla Regione
possono riguardare i soli interventi di sentierazione e di
sistemazione di infrastrutture da realizzare all'interno del
territorio del parco.
Articolo 13
(Indennizzi)
1. Qualora, nel territorio del parco, si verifichino
riduzioni documentate dei redditi agro-silvo-pastorali
riconducibili alla gestione del parco, l'ente gestore provvede al
conseguente indennizzo, con onere a carico del proprio
bilancio.
2. L'ente gestore provvede, altresì, all'indennizzo dei danni
provocati dalla fauna selvatica. L'ammontare dell'indennizzo non
può comunque essere inferiore a quello stabilito dalla normativa
regionale vigente al di fuori del parco.
Articolo 14
(Sanzioni)
1. Salvo quanto previsto dall'articolo 29, comma 3, della
legge regionale 30 luglio 1991, n. 30 (Norme per l'istituzione di
aree naturali protette), i limiti minimi e massimi edittali delle
sanzioni amministrative previsti da leggi regionali per la
violazione di divieti o di prescrizioni posti a tutela delle
finalità di salvaguardia cui il parco è preordinato sono
raddoppiati quando la violazione si verifichi nel territorio del
parco.
2. L'importo massimo delle sanzioni amministrative non può in
ogni caso superare il limite di cui all'articolo 10 della legge 24
novembre 1981, n. 689 (Modifiche al sistema penale), come
modificato dall'articolo 96 del decreto legislativo 30 dicembre
1999, n. 507.
Articolo 15
(Vigilanza)
1. La vigilanza sull'osservanza dei divieti e delle
prescrizioni posti a tutela del parco, compreso l'accertamento
delle sanzioni di cui all'articolo 14, compete, oltre che agli
agenti del Corpo forestale della Valle d'Aosta, ai guardaparco
posti alle dipendenze dell'ente gestore.
2. I guardaparco assicurano la più ampia collaborazione con
le stazioni forestali la cui giurisdizione si estende entro i
confini del parco.
Articolo 16
(Fondi per il funzionamento)
1. Alle spese necessarie al funzionamento del parco si
provvede con apposito stanziamento annuale del bilancio della
Regione, con i contributi versati a qualsiasi titolo da altri enti
o soggetti, pubblici e privati, nonché con eventuali proventi
derivanti dall'attività svolta dall'ente gestore.
CAPO IV
DISPOSIZIONI FINALI, FINANZIARIE E TRANSITORIE
Articolo 17
(Abrogazioni)
1. Sono abrogate le seguenti leggi regionali:
a) 19 ottobre 1989, n. 66;
b) 30 luglio 1991, n. 31;
c) 16 agosto 2001, n. 16.
2. Sono altresì abrogate le seguenti disposizioni:
a) la lettera a) del comma 3 dell'articolo 21 della legge
regionale 30 luglio 1991, n. 30;
b) la lettera f) del comma 1 dell'articolo 9 della legge
regionale 21 gennaio 2003, n. 3.
Articolo 18
(Disposizioni finanziarie)
1. L'onere derivante dalla applicazione degli articoli 12,
comma 3, e 16 della presente legge è determinato complessivamente
in annui euro 1.200.000 a decorrere dall'anno 2005.
2. L'onere di cui al comma 1 trova copertura nello stato di
previsione della spesa del bilancio pluriennale della Regione per
il triennio 2004/2006 negli obiettivi programmatici 1.2.3.
(Personale per interventi di settore) e 2.2.1.08. (Parchi, riserve
e beni ambientali) ed al relativo finanziamento si provvede
mediante utilizzo per pari importo dello stanziamento iscritto nel
capitolo 67360 (Contributi per il finanziamento di parchi ed
iniziative nel campo ambientale) dell'obiettivo programmatico
2.2.1.08.
3. I proventi delle sanzioni amministrative di cui
all'articolo 14 sono introitati al capitolo 7700 (Proventi pene
pecuniarie per contravvenzioni) dello stato di previsione
dell'entrata del bilancio della Regione.
4. Per l'applicazione della presente legge la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 19
(Disposizione transitoria)
1. Il presidente, il consiglio di amministrazione e il
collegio dei revisori in carica alla data di entrata in vigore
della presente legge restano in carica fino alla scadenza naturale
e comunque fino all'insediamento dei nuovi organi, nominati con le
modalità di cui agli articoli 4, 5 e 7.
Articolo 20
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Presidente - Ricordo che la discussione avverrà sul nuovo testo,
predisposto dalla II e dalla III Commissione.
La parola al relatore, Consigliere Praduroux.
Praduroux (UV) - Il disegno di legge regionale n. 30 è stato
esaminato dai Commissari nelle 2 commissioni competenti che hanno
proceduto anche ad una serie di audizioni per approfondire la
materia. La presente relazione è svolta anche a nome dell'altro
relatore Giuseppe Isabellon.
Il Parco del Mont Avic è divenuto una presenza importante
nell'ambito della valorizzazione ambientale e nella promozione
turistica della Valle d'Aosta. Malgrado siano trascorsi solo 15
anni dalla sua istituzione, il percorso tracciato da questa oasi
naturalistica è divenuto un punto di riferimento per coloro che
vogliono scoprire, a due passi dai grandi assi di comunicazione
internazionale, un territorio che per alcuni versi pare essere
rimasto ai margini del progresso tecnologico. L'importanza del
parco è testimoniata dalla frequentazione ormai assidua e
consolidata di turisti, di escursionisti, alpinisti ed appassionati
di osservazioni naturali, botaniche e faunistiche. È stato
possibile preservare un angolo di Valle d'Aosta che presenta ancora
ai nostri giorni le caratteristiche di quella che fu la vita
contadina con le rare occasioni di integrazione al reddito offerte
dall'utilizzazione delle risorse naturali che il territorio di
montagna offriva in talune situazioni favorevoli.
Si tratta inoltre di un esempio tangibile di come sia possibile
coniugare le esigenze della tutela ambientale con l'insediamento
delle minime, ma indispensabili strutture per favorire la
frequentazione dei siti di interesse naturalistico e alpino.
Un'azione sviluppata attraverso la concertazione con le realtà
locali, sia istituzionali, sia di iniziativa privata che ha
permesso il potenziamento e la valorizzazione di risorse che
derivano dalla caparbia presenza dell'uomo in montagna. La positiva
dinamica dei rapporti è stata tra l'altro testimoniata, nel corso
delle audizioni svolte dalle commissioni consiliari competenti, dai
rappresentanti dell'Ente e dei comuni compresi nel territorio del
parco. Un esempio che ha ricevuto riconoscimenti anche
internazionali e che è stato seguito in altre realtà per cercare
nuove possibilità di utilizzo dell'ambiente alpino, per offrire ai
giovani nuove opportunità di lavoro. Si forniscono così occasioni
valide a chi decide di rimanere ad abitare e "tenere viva" la
montagna anche in zone decentrate dove il turismo di massa non è
arrivato.
L'attenzione alle realtà locali sul cui territorio è insediato
il Parco del Mont Avic è testimoniata anche dai rapporti sviluppati
in questi anni di presenza e di gestione, nel corso dei quali è
stata sempre promossa una politica improntata al dialogo
costruttivo e alla collaborazione tra i vari soggetti coinvolti. Lo
scorso anno un ulteriore passo importante è stato compiuto per
allargare le potenzialità del parco e la sua opera in favore della
tutela ambientale su un'area sempre più vasta. Si tratta della
modifica dei confini territoriali con l'ampliamento nel Comune di
Champorcher, che ha posto in evidenza alcune necessità per
proseguire validamente il cammino avviato quasi 15 anni fa. Da qui
la necessità di rivedere la struttura normativa che regola
l'attività dell'Ente con una serie di modifiche e adeguamenti per
consentire all'apparato organizzativo di essere al passo con i
cambiamenti intervenuti, con gli indirizzi comunitari, nazionali e
regionali in materia e con le nuove necessità di assetti
gestionali.
Nel corso degli anni era già stato operato in due fasi un
intervento normativo di modifica della disciplina. Era dunque
venuto il momento di procedere ad un riordino organico del dettato
normativo con il risultato di produrre questo disegno di legge per
meglio interpretare la realtà odierna con nuove funzioni e ruoli
degli organismi di vertice dell'Ente. Con questo nuovo disegno di
legge vengono mantenuti i principi di partecipazione delle comunità
locali alla gestione del parco e alla definizione del piano di
gestione in ossequio a quanto stabilito dalla normativa regionale,
sia da quella nazionale in tema di aree naturali protette.
Il primo dei 19 articoli di cui si compone questo disegno di
legge stabilisce il riferimento alla classificazione del parco come
area di protezione speciale per la tutela dell'avifauna selvatica e
come sito di importanza comunitaria. Le attività svolte dal parco
attraverso il personale in servizio, le iniziative regionali sulle
aree naturali protette e di valorizzazione ambientale sono soggette
a coordinamento così come previsto all'articolo 2. Per il
raggiungimento dei propri obiettivi e finalità l'Ente Parco
continua ad avvalersi quando necessario della struttura regionale
competente per le aree protette, del Corpo forestale valdostano e
del Museo di scienze naturali di Saint-Pierre.
Sono 3 gli organi di gestione del parco: il presidente, il
consiglio di amministrazione e il collegio dei revisori dei conti.
Il presidente è il rappresentante legale e presiede il consiglio di
amministrazione. Il funzionamento e il controllo degli uffici, il
pagamento delle spese, la firma, la stipula dei contratti sono di
competenza del direttore, che però non è un organo come invece
prevedeva la normativa finora in vigore. Nel consiglio di
amministrazione siedono tra gli altri, i rappresentanti dei Comuni
di Champdepraz e di Champorcher - tra questi viene scelto il
vicepresidente dell'Ente -, i rappresentanti dei proprietari dei
terreni compresi nei comuni del parco, i comandanti delle stazioni
forestali delle giurisdizioni del parco, il direttore del Museo di
scienze naturali valdostano, il rappresentante delle associazioni
ambientaliste, il dirigente regionale dell'urbanistica, il
dirigente dell'Assessorato dell'agricoltura. Quest'ultima presenza
denota la maggiore considerazione che viene posta per il ruolo del
parco nella promozione in ambito agricolo-montano. Il direttore del
parco è il responsabile del funzionamento dell'Ente, ha un ruolo
dirigenziale con riferimento alla normativa regionale in materia
(legge regionale n. 45 del 1995). Al personale dell'Ente è
applicato il trattamento economico del comparto unico regionale. La
dotazione organica è deliberata dal consiglio di amministrazione su
proposta del direttore ed è approvata dalla Giunta regionale.
Per la pianificazione e gestione territoriale del parco si fa
riferimento alla normativa comunitaria in materia di tutela e
valorizzazione dei siti di importanza comunitaria - il Parco del
Mont Avic così come fissato nell'articolo 1 rientra in questa
categoria - e delle zone di protezione speciale per l'avifauna.
Rimangono invariati i divieti già stabiliti nel passato. Il piano
di gestione territoriale è adottato dal consiglio di
amministrazione ed è trasmesso all'Amministrazione regionale. Sono
previste fasi di consultazione pubblica e di presentazione di
osservazioni. L'approvazione finale spetta alla Giunta regionale.
In conformità alla normativa nazionale in materia di aree protette
è previsto che il rilascio di concessioni e di autorizzazioni per
interventi e per opere da realizzare nell'area protetta all'interno
del parco deve essere sottoposto al preventivo parere adeguatamente
motivato da parte dell'Ente di gestione che deve verificare la
conformità dell'intervento o dell'opera.
In tema di valorizzazione dell'ambiente naturale, è stato
eliminato l'incremento del 20% delle agevolazioni per interventi di
conservazione e restauro ambientale: non era compatibile con gli
aiuti previsti dal Piano di sviluppo rurale. È previsto
l'intervento della Regione per l'esecuzione di lavori in
amministrazione diretta. Per quanto concerne invece gli indennizzi,
il quadro di riferimento e di disciplina rimane invariato. Infatti
per gli indennizzi a causa di danni provocati dalla fauna selvatica
l'ammontare non potrà essere inferiore a quanto in vigore
all'esterno del parco. La vigilanza è affidata ai guardia parco
dell'Ente e agli agenti forestali valdostani. Per il funzionamento
del parco si attinge ai fondi a carico del bilancio regionale a cui
vanno aggiunti eventuali contributi di altri enti e i proventi
delle attività dell'Ente Parco.
Gli attuali organismi direttivi del parco restano in carica fino
alla scadenza del mandato prevista per il mese di luglio del
2005.
L'esame del testo di legge nelle commissioni ha permesso un
approfondimento delle tematiche ad esso legate anche grazie alla
presenza dell'Assessore competente e dei rappresentanti degli enti
locali e dell'Ente Parco. Tra gli emendamenti apportati al testo
originario sono da segnalare quello all'articolo 9, comma 3,
relativo all'iscrizione agli enti di previdenza del personale
dell'Ente; quelli dell'articolo 10 commi 5 e 6, che disciplinano il
sistema di adozione del piano di gestione territoriale.
All'articolo 5, comma 5, si stabilisce che il vicepresidente del
parco sia scelto tra i rappresentanti nominati dai comuni;
all'articolo 11 la modifica riguarda invece il nulla osta dell'Ente
Parco che diviene un parere adeguatamente motivato per le
concessioni e autorizzazioni da rilasciare per realizzare opere e
interventi nel territorio del parco.
Presidente - È aperta la discussione generale.
La parola al Consigliere Viérin Marco.
Viérin M. (SA) - Solo come primo intervento per comunicare ai
colleghi che la "Stella Alpina" presenta 3 emendamenti al riguardo;
questo provvedimento era stato seguito in prima fase dal collega
Lanièce che oggi è assente per problemi di salute.
Emendamento
Articolo 5, comma 1
sostituire la lettera e) con
"
Due rappresentanti del
Comune di Champdepraz e due del Comune di Champorcher
".
Emendamento
Articolo 5, comma 2
sostituire "al rappresentante" con "ai
rappresentanti"
.
Emendamento
Articolo 7, comma 1
sostituire "sentiti" con "d'intesa con".
Presidente - La parola al Consigliere Riccarand.
Riccarand (Arc-VA) - A nome del gruppo voglio fare alcune
considerazioni su questo disegno di legge, con una premessa più di
carattere generale e alcune considerazioni nel merito più specifico
del provvedimento. La premessa di carattere generale riguarda il
quadro al cui interno si colloca il provvedimento, soprattutto
vorrei richiamare il quadro in cui si è collocato il provvedimento
istitutivo del Parco regionale del Mont Avic, perché nel 1989,
quando è stato istituito il parco, sicuramente questa decisione ha
rappresentato un momento di svolta nella nostra Regione nel
rapporto fra Amministrazione regionale e aree naturali protette.
Venivamo da una fase di estrema conflittualità su questo terreno:
soprattutto negli anni '70, ma anche negli anni '80 vi era
conflittualità legata in particolare alle vicende del Parco del
Gran Paradiso, in cui la presenza di aree naturali protette veniva
vista come un impedimento allo sviluppo, alla crescita, al
benessere delle popolazioni locali. La scelta di istituire
finalmente un parco regionale ha rappresentato un momento di svolta
rispetto a una situazione precedente caratterizzata da questo dato
negativo. Vorrei ricordare che nel 1989 è stato istituito il Parco
regionale del Mont Avic, nel 1991 è stata approvata la legge quadro
sui parchi regionali e sulle aree protette in Valle d'Aosta, cosa
che ha consentito negli anni successivi, negli anni '90, di
istituire numerose riserve regionali e quindi di andare a
potenziare notevolmente il sistema delle aree naturali protette,
che fino al 1989 in Valle d'Aosta non esisteva, a parte il Parco
nazionale del Gran Paradiso. Questo è stato un processo difficile,
perché le diffidenze erano notevoli, ma è un processo che ha
permesso di impostare in modo nuovo il rapporto fra territorio e
modello di sviluppo e aspettative rispetto all'uso del
territorio.
L'istituzione del Parco del Mont Avic è stata una prima
importante apertura, a cui via via sono succeduti altri atti che
hanno consolidato questa nuova cultura e che ha permesso, nel corso
degli anni '90, di andare finalmente a ritrovare un terreno di
collaborazione anche rispetto al Parco nazionale del Gran Paradiso,
ponendo fine alla gestione commissariale dell'Ente e arrivando al
decreto con cui si sono ricostituiti finalmente gli organi di
gestione dell'Ente Parco del Gran Paradiso, fino ad arrivare alla
legge che ha istituito la Fondazione "Grand Paradis" - di cui
parleremo fra poco, perché vi è un disegno di legge che va a
modificare quella legge istitutiva -, la quale ha rappresentato
l'ultimo passaggio di questo processo, perché è stata proprio la
scelta di andare ad individuare un organismo che potesse essere uno
strumento di collaborazione fra Regione, Ente Parco e comuni per
puntare su un modello di sviluppo nuovo, diverso: quello che poi è
stato definito il "modello di sviluppo sostenibile". È importante
ricordare il momento in cui si è collocata l'istituzione del Parco
Mont Avic, perché quella istituzione ha avuto un grosso significato
non solo per istituire quell'area naturale protetta, ma rispetto al
sistema complessivo di gestione del territorio in Valle
d'Aosta.
Tornando alla legge istitutiva del Parco del Mont Avic - che poi
ha avuto alcune piccole modifiche nel corso degli anni '90, ma è
rimasta sostanzialmente quella -, va detto che quella normativa ha
funzionato bene. Come diceva prima anche il relatore, oggi il Parco
regionale del Mont Avic è una realtà consolidata, conosciuta,
apprezzata, che ha fatto dei grossi passi avanti, che ha avuto
anche dei livelli di consenso sempre più alti. Il segno eloquente
del successo di questo parco sta nella decisione del Comune di
Champorcher di entrarne a far parte, comune che alla fine degli
anni '80 si era rifiutato di essere inserito nel parco. Sappiamo
anche che a Champdepraz la costituzione del parco era stata
facilitata dal fatto che gran parte del territorio era costituito
da terreni della "FIAT", che li aveva messi a disposizione con il
vincolo di destinarli ad aree naturali protette, mentre il Comune
di Champorcher si era rifiutato di far parte dell'area protetta. Il
fatto che finalmente all'inizio degli anni 2000 sia maturata una
svolta anche nel Comune di Champorcher, che quindi il parco si sia
allargato anche sul versante di Champorcher integrando una parte
importante di quel comune, è sicuramente un dato positivo, cosa che
ci consente di pensare che un domani si possano finalmente varare e
realizzare anche altri parchi regionali ipotizzati negli anni '90,
che non si era potuto creare perché non vi erano consensi adeguati
a livello locale.
La normativa di cui discutiamo oggi nasce da questa esigenza, se
ho capito bene, sono due gli "input" che hanno spinto a introdurre
una nuova normativa: da un lato, sicuramente l'ingresso nel parco
del territorio del Comune di Champorcher, pur previsto dalla
vecchia normativa che è infatti già operante, può essere sistemato
meglio con una nuova normativa; dall'altro, vi è il problema di
recepire alcune direttive a livello europeo. Nel complesso però il
disegno di legge si pone in forte continuità rispetto alla
normativa esistente, cioè non cambia il carattere dell'attuale
impostazione, anzi direi che si pone in una linea di continuità.
Forse il dato più vistoso, che è stato evidenziato e che colpisce,
è quella abolizione del contributo aggiuntivo del 20% sui
contributi regionali per gli interventi all'interno dell'area
protetta, che vengono abbandonati perché vi è un vincolo a livello
europeo, ma che va anche detto era una soluzione che era stata
voluta anche per favorire l'avvio di un'area protetta in una
situazione di forte conflittualità e che oggi non è più così
necessaria.
Il nostro gruppo aveva presentato in commissione alcune
osservazioni sul disegno di legge con lo scopo di migliorarne il
testo: alcune sono state integrate nel testo di commissione, vi
sono altri due aspetti su cui non siamo soddisfatti per come sono
stati formulati e su cui presenteremo degli emendamenti, perché
riguardano degli "arretramenti" rispetto alla normativa precedente.
Mi riferisco alle caratteristiche che deve avere il presidente del
parco regionale, caratteristiche quanto meno a livello di principi,
e la composizione del consiglio di amministrazione, in cui vi è una
riduzione rispetto alla rappresentanza dei comuni che, a nostro
avviso, è piuttosto discutibile. Presentiamo quindi degli
emendamenti su questi due aspetti e ci riserviamo di valutare, nel
corso del dibattito, le considerazioni della maggioranza rispetto
agli stessi.
Emendamento
Articolo 4
Sostituire le ultime due righe del comma 1 con le
seguenti:
"è scelto fra persone particolarmente distintesi nella
salvaguardia dell'ambiente naturale ed in possesso di idonei titoli
culturali e professionali in materia di gestione del territorio e
di tutela dell'ambiente.".
Emendamento
Articolo 5
Al comma 1, il punto e) è sostituito dal seguente:
"e) due rappresentati del comune di Champdepraz e due del
comune di Champorcher; in ogni comune, uno è indicato dalla
maggioranza ed uno dalla minoranza.".
Emendamento
Articolo 10, comma 3
Al termine del punto a) 1) togliere il punto e virgola ed
aggiungere:
"evidenziati e documentati da appositi studi e
ricerche".
Presidente - La parola al Consigliere Isabellon.
Isabellon (UV) - Sono stato nominato relatore per quanto
riguarda la III Commissione, poi, visto che la II e la III
Commissione hanno lavorato congiuntamente, si era concordato che la
relazione generale fosse compito del relatore Praduroux che mi ha
preceduto. Sicuramente il mio intervento non andrà a riprendere il
discorso generale, ma andrà a puntualizzare alcuni passaggi e
ricordare alcune discussioni che sono state fatte nell'ambito della
Commissione assetto del territorio, a cui appartengo.
Partirei da un'esperienza di tipo personale. Nell'intervento
precedente il Consigliere Riccarand ha ricordato la conflittualità
del Parco del Gran Paradiso; io ero uno di quelli che all'epoca
aveva manifestato a Valsavarenche per la salvaguardia non solo
degli animali del parco, ma anche delle persone che nel parco
vivono, in particolare l'oggetto del contendere era nel caso
specifico l'installazione di alcuni punti luce per illuminare un
piccolo pezzo di una pista di fondo, che non andava a deturpare il
parco, ma creava delle condizioni minime per avere una piccola
attività turistica legata a quella comunità. Mi ricordo che facevo
parte dei "centres culturels", all'epoca eravamo sensibili a queste
esigenze che erano non solo di carattere protezionistico in senso
di "ingessatura" della natura, ma avevamo a cuore anche la vita
delle nostre popolazioni di montagna. Quando abbiamo fatto queste
dimostrazioni, vi era un atteggiamento non solo degli abitanti
verso il parco di un certo tipo, ma anche del parco verso gli
abitanti; giustamente il Consigliere Riccarand ha ricordato che
negli anni tutto questo, fortunatamente, si è evoluto in una
direzione diversa. Mi ricordo che all'epoca addirittura si
paventava l'introduzione della lince, ma non come un qualcosa di
naturale: era un qualcosa che andava dietro a quella logica di non
tener conto delle realtà esistenti.
A seguito di questo si è avuta negli anni un'evoluzione
favorevole, che ha trovato applicazione nella creazione del Parco
del Mont Avic. Questo parco è una realtà totalmente diversa, ha
un'impostazione di buona integrazione fra la tutela ambientale e
l'agricoltura e questa è sicuramente la situazione premiante che al
giorno d'oggi andiamo a discutere. Tra l'altro, la possibilità di
ampliamento del Parco del Mont Avic anche in comuni vicini può
essere perseguibile proprio perché si è cambiata la mentalità,
proprio perché si è data un'impostazione già con la prima legge
istitutiva del parco di andare a tener conto di tutte le realtà che
nel parco vivono. Quando ero Dirigente nell'Assessorato
dell'agricoltura ho avuto il piacere di partecipare a dei lavori di
recupero di alcuni fabbricati rurali all'interno del parco: in
particolare, l'obiettivo del parco era quello di andare a
recuperare degli alpeggi che negli anni erano stati parzialmente
abbandonati, proprio perché in quella zona si erano create delle
situazioni di successivo abbandono. Questo ha fatto seguito ad un
intervento, che il parco aveva già effettuato alla famosa "Casa
dell'Inglese", che adesso è stata recuperata e valorizzata; vicino
a questa casa vi era l'alpeggio di Pra Oursie con un successivo
tramuto, che è il tramuto di Pian Tsaté. Mi ricordo che durante
questi incontri con i responsabili del parco... ho parlato in
particolare con il Dott. Bocca - una persona che ha capito cosa
significa fare il parco in Valle d'Aosta e comunque in generale...
e cosa significa intraprendere un percorso per far passare l'idea
del parco anche in territori più ampi -, il quale, quando abbiamo
fatto i primi sopralluoghi per il recupero di questi alpeggi, ha
concordato con gli altri tecnici presenti, fra cui il sottoscritto,
la Sovrintendenza e chi doveva partecipare ai pareri che dovevano
essere espressi in merito a questi interventi... capiva il concetto
di recupero agrario all'interno di un parco. Questo mi sembra un
grosso passo avanti perché, se gli alpeggi hanno una capacità
produttiva legata al numero di capi monticabili, che in quel caso
era di una certa dimensione, si doveva tornare a quella per poi
poter avere un'attività che fosse veramente produttiva, anche per
l'azienda che lo va a gestire. Ragionare in questi termini con chi
si occupa di parco è un passo molto avanti rispetto a quando si
discuteva dei 4 pali di Valsavarenche e dell'introduzione della
lince. Questo è l'elemento qualificante del Parco del Mont Avic,
quindi il decespugliamento all'interno di un parco per permettere
l'attività agricola è un grosso passo avanti. Di pari passo, da
parte dell'agricoltura, vi deve essere un'attenzione al settore
ambientale; non a caso nella progettazione del "ru Chevrère" vi è
stata un'attenzione legata alla necessità di mantenere un canale a
cielo aperto, di mantenere una percolazione a valle per il
mantenimento della flora esistente, quindi vi è stata un'attenzione
particolare anche su quel tipo di progettazione a fronte di un
intervento magari non del tutto razionale dal punto di vista
agricolo.
Secondo me questi sono concetti che vanno ricordati, perché
spesso si ha un approccio bucolico e teorico ai problemi; allora è
bene sempre calarsi nella realtà delle cose, valutando attentamente
le situazioni e soprattutto rispettando tutte le necessità. Mi
faceva piacere rammentare questo, l'Assessore Vicquéry in
commissione ha ricordato che l'Assessorato ha intenzione di
mantenere questa linea che è stata impostata, anzi di andare
addirittura a trovare una buona integrazione fra l'aspetto agricolo
e l'aspetto turistico, perché poi è bene fare le cose per bene, ma
è bene farle fruire anche per l'indotto che tutto questo può
generare in quel territorio, dove vi sono già dei disagi
occupazionali, magari legati all'attività delle imprese, che molto
spesso recentemente in quest'aula ricordiamo. Se qualcuno si
indirizza di nuovo verso l'agricoltura, soprattutto un'agricoltura
di qualità, quindi ben venga!
Ho partecipato a una riunione indetta a Champdepraz per
l'individuazione di un interlocutore per la gestione dell'azienda
che fosse anche attento alla promozione dei prodotti, quindi il
parco si sta attivando anche in tale direzione, con la possibilità
di andare a creare un'immagine dei prodotti che vengono fatti nel
parco, perché questo va a incrementare l'offerta del parco stesso.
"Chevrère" è un nome che storicamente deriva da un tipo di
allevamento che in quella località era diffuso: quello delle capre;
quando si è ragionato nell'impostazione dell'azienda, si è
ragionato in un'impostazione che fosse mista, con allevamento di
vacche e capre, per far convivere il tutto con la rimanenza
dell'area protetta e questo è stato fatto con chi del parco si
occupa. A maggior ragione quindi penso che questa sia una strada da
riproporre magari anche in altre zone, soprattutto negli
ampliamenti che il parco può avere: si parla di ampliamenti verso
la zona di Issogne, verso la zona alta di Pontey e di Châtillon, la
zona di Bella Comba, che avrebbe necessità di attenzione perché
ricca di minerali e quindi da proteggere anche questi, pur non
essendo viventi.
Il discorso importante è che in sede di commissione è stata
modificata la parte riguardante il nulla osta perché, in una
situazione di buona convivenza attuale, andare a "stringere" troppo
sul discorso della necessità del nulla osta del parco, piuttosto
che non di un parere motivato, poteva andare a "stuzzicare il can
che dorme", nel senso che poteva andare a far passare un'idea di
non libertà di azione per quel che riguarda le comunità locali in
merito agli interventi che nel parco vengono fatti e le
autorizzazioni edilizie che sono di competenza del comune. Il
parere tiene conto anche delle indicazioni degli organi regionali
preposti, che sono soprattutto quelle legate alla
Sovrintendenza.
Ben venga la prosecuzione sulla linea tracciata e mi auspico che
questo parco abbia uno sviluppo anche più ampio, andando a
recuperare delle situazioni simili di convivenza
agricoltura-ambiente anche nella zona alta di Châtillon e di
Pontey, dove abbiamo degli alpeggi che un po' per volta rischiano
di essere fagocitati dal bosco. Queste realtà agricole pur minime
vanno mantenute, la stessa cosa vale per la zona alta di Issogne;
quindi ben venga uno sviluppo successivo.
In commissione erano state recepite un po' tutte le istanze che
erano pervenute, rimangono ancora alcuni aspetti marginali, in sede
di dibattimento sugli emendamenti mi riservo di intervenire in
quanto relatore della III Commissione.
Si dà atto che dalle ore 10,48 presiede il Presidente
Perron.
Président - S'il n'y a pas d'autres conseillers qui veulent
intervenir, je ferme la discussion générale.
La parole à l'Assesseur à l'agriculture, aux ressources
naturelles et à la protection civile, Vicquéry.
Vicquéry (UV) - Je veux remercier avant tout les composants des
commissions qui ont très bien travaillé sur ce projet de loi. Le
débat a été positif sauf des aspects trop techniques, mais c'est
mon point de vue, c'est évidemment une boutade.
Du point de vue des contenus, je considère correctes les
affirmations de M. Riccarand, qui a très bien fait l'histoire de ce
parc régional. En effet les choses ont changé, du point de vue
culturel surtout, parce qu'à l'époque les communautés locales, les
Valdôtains en général étaient contraires à la théorie des parcs
pour des raisons évidentes; l'expérience plutôt négative que M.
Isabellon a soulignée par rapport au Parc du Grand Paradis a porté
des conséquences directes aussi par rapport à des choix sur
d'autres parties du territoire régional. C'est merci à cette
Assemblée que cette culture a changé en positif, pas seulement en
matière de parcs naturels, mais aussi en matière générale
d'environnement. De plus en plus des administrations communales
nous demandent d'intervenir sur une partie du territoire des
communes pour réserver des zones à la faune, pour protéger la
flore, pour travailler dans une logique de croissance de
l'environnement en général, qui est considéré un atout positif et
non pas un obstacle; donc cela c'est très important.
Je dois dire aussi que l'expérience du parc a été très positive,
aussi pour ce qui concerne la collaboration entre les organismes
concernés par le conseil d'administration. Je me réfère aux
représentants de la Région, aux représentants des communes et cela
pour répondre aussi à deux amendements qui ont été présentés. A mon
avis, ce n'est pas le cas de nous mettre ici à discuter si la
commune a droit à un ou 2 représentants et cetera. Nous avons
présenté un texte qui essaie de donner une représentativité du
point de vue numérique égale par rapport au rôle de
l'Administration régionale, qui est important, mais qui est
subsidiaire et secondaire à celui du conseil d'administration. La
Région veut simplement avoir une petite représentation, mais il
doit être clair que c'est au conseil d'administration et aux
organes du parc que revient l'administration directe du parc même.
S'il est vrai que la Région a 3 représentants et si on peut ajouter
aussi les 2 du Corps forestier, il est aussi vrai que les 2
communes qui maintenant font partie du parc ont déjà 4
représentants: les 2 syndics et 2 représentants des propriétaires
du terrain. Il est souhaitable que le parc puisse s'agrandir et en
conséquence de cela évidemment la représentation des communautés
locales serait majoritaire par rapport à l'actuel conseil
d'administration et celui-ci c'est un point qu'on peut tout de
suite arrêter. Ce n'est pas de la volonté de l'Administration
régionale d'être majoritaire à l'intérieur du parc, ce sont les
administrations communales et les représentants de la partie
scientifique de la réalité valdôtaine qui doivent gérer le parc
même. Je dis donc "non" aux amendements de M. Lanièce et de M.
Riccarand concernant l'article 5 et pas pour principe, simplement
car je reconnais le rôle exclusif du syndic comme représentant de
la volonté des administrations: revient aux syndics, qu'ils soient
d'une partie plutôt que de l'autre, de représenter les intérêts de
la communauté locale. Je vous demande donc de retirer ces 2
amendements, pour entrer dans le mérite, évidemment, en n'acceptant
pas l'amendement de M. Viérin Marco à alinéa 1 de l'article 5,
aussi l'amendement à alinéa 2 de cet article n'est pas accepté.
Pour ce qui concerne l'article 7, alinéa 1, c'est le même
raisonnement: chacun a son rôle à l'intérieur de la réalité du Val
d'Aoste: le Conseil régional doit avoir un rôle important, le
Gouvernement régional et les communes aussi. Demander dans chaque
loi qu'on présente dans cette Assemblée "l'intesa" avec les
administrations locales, à mon avis, signifie perdre une partie
importante du rôle de ce Conseil régional. Nous devons dire
clairement que les administrations locales ont un rôle important,
qu'elles n'avaient pas il y a une dizaine d'années; de plus en plus
nous demandons l'avis des administrations locales pour ce qui
concerne les projets de loi et cetera, des avis qu'on ne demandait
pas il y a une dizaine d'années. Quelqu'un ici justement se plaint
du fait que le CELVA, plutôt que les administrations communales
sont en train de prendre une ligne qui est de temps à autre
contradictoire par rapport au rôle législatif de ce Conseil
régional, donc pour ces raisons, c'est-à-dire pour différencier
nettement le rôle du Conseil régional par rapport au rôle des
communes, je ne peux pas accepter l'amendement à l'article 7.
Pour ce qui concerne l'amendement du Conseiller Riccarand à
l'article 4:
"Sostituire le ultime due righe del comma 1 con le
seguenti: "è scelto fra persone particolarmente distintesi nella
salvaguardia dell'ambiente naturale ed in possesso di idonei titoli
culturali e professionali in materia di gestione del territorio e
di tutela dell'ambiente""
, je ne suis pas contraire en
principe, car la volonté est celle-là. Le texte qu'a présenté le
Gouvernement régional dit déjà qui
"è scelto fra persone
particolarmente distintesi nella salvaguardia dell'ambiente"
,
donc c'est le curriculum qui compte. Le fait d'ajouter:
"in
materia di gestione del territorio e di tutela dell'ambiente"
peut nous créer des problèmes en perspective, ce n'est pas un refus
idéologique, nous avons les mêmes idées, c'est-à-dire il faut
choisir le président à l'intérieur des personnalités qui ont déjà
fait quelque chose en la matière; donc nous voulons simplement du
point de vue technique éviter qu'on se trouve en difficulté au
moment où on devra nommer le président.
Pour ce qui concerne l'article 10, alinéa 3, nous acceptons
l'amendement de M. Riccarand, qui dit: "
Al termine del punto a)
1) togliere il punto e virgola ed aggiungere: "evidenziati e
documentati da appositi studi e ricerche"
. C'est bien ce qu'on
fait quand on va faire la chasse sélective.
Je conclue en vous remerciant encore pour vos interventions,
pour l'intérêt que vous avez eu et que vous avez par rapport à ce
texte.
Président - Nous passons à l'examen des articles.
La parole au Conseiller Riccarand sur l'article 1er.
Riccarand (Arc-VA) - In realtà volevo intervenire non tanto
sull'articolo 1, quanto sul titolo, ma non sapevo come chiedere la
parola. È per non deludere l'Assessore, con cui abbiamo già avuto
una discussione in sede di commissione. Credo che il problema non
sia soltanto di questo disegno di legge che titola:
"Nuove
disposizioni in materia di gestione e funzionamento del Parco
naturale Mont Avic. Abrogazione delle leggi regionali..."
e via
via tutte le leggi abrogate. Il problema che pongo è sulla
formulazione dei titoli delle leggi, nel senso che un titolo così
non va bene, perché, dal punto di vista sostanziale, qui si tratta
della nuova legge sul Parco del Mont Avic e il significato di
questa legge è "ammosciato" in una formulazione burocratica,
appesantito da tutta una serie di riferimenti legislativi che non
servono.
Ne abbiamo discusso in commissione, ho sentito anche i
ragionamenti dell'Ufficio legislativo che ha preoccupazioni di tipo
tecnico, però poi sono andato a vedermi la guida di tecnica
legislativa, fatta con la collaborazione di funzionari della Valle
d'Aosta, e ho visto che vi sono dei principi sulla cui base si
definiscono i titoli delle leggi. Vi sono 2 principi: viene detto
che il titolo deve essere anzitutto breve e poi non deve essere
"muto", cioè non deve essere solo un'elencazione di dati, ma si
deve capire qual è la sostanza. Sono andato a vedermi le leggi sia
dello Stato, sia delle regioni e ho notato che vi è una grande
difformità, nel senso che vi è un po' di tutto. Vi sono però anche
degli esempi positivi; ad esempio, ho analizzato le normative della
Provincia autonoma di Bolzano, realtà alla quale guardiamo con più
attenzione perché è vicina a noi: loro non usano mai inserire
abrogazioni di leggi e modificazioni di legge, ma mettono il titolo
breve che dà la sostanza del provvedimento e finito li. Vi è una
legge recentissima che ha il titolo composto da una sola parola:
"urbanistica" e non è neanche un testo unico, è una modificazione
di normative già esistenti. Se andiamo a vedere il disegno di legge
che discuteremo più avanti, quello sulle grandi opere, troviamo 7
righe di elencazioni totalmente incomprensibili. Abbiamo quindi a
mio avviso una tecnica legislativa sui titoli che va ripensata,
perché dobbiamo fare dei titoli che siano brevi, che in qualsiasi
momento si possano citare integralmente, mentre noi per citare un
titolo dobbiamo impiegare qualche minuto per ricopiare tutta la
formulazione. Si tratta di una tecnica già molto diffusa da altre
parti che dobbiamo ripensare e riprendere, magari preoccupandoci
meno di alcuni problemi di banca dati, per cui bisogna subito nel
titolo andare a trovare l'abrogazione, quando in realtà queste cose
vi sono nel testo.
Président - La parole au Conseiller Lattanzi.
Lattanzi (CdL) - Il collega mi ha anticipato, perché volevo
porre un tema che in questi mesi stiamo portando avanti anche nelle
commissioni. La qualità e la trasparenza delle leggi è un fattore
importante, non solo per questo Consiglio, ma per i cittadini.
Riporto in questo Consiglio una battuta che ormai sto portando
avanti da qualche tempo: se un cittadino legge questa legge, non la
capisce. Ha ragione il collega Riccarand quando dice che non è
necessario tanto citare le abrogazioni sulla legge, quanto la legge
sul parco. Non siamo ancora arrivati, purtroppo per noi, alla
definizione di testi unici e qui l'invito è forte sia ai presidenti
di commissione, sia alla Giunta a cominciare questo lavoro, perché
nella passata legislatura avevamo fatto in I Commissione una
rilevante attività di delegificazione di molte leggi ormai in
disuso, ma che ancora rimanevano, per così dire, nei nostri
"magazzini". Credo sia arrivato il momento ormai - anche perché non
vi è alcun programma di legislatura di alcun partito che non lo
preveda - di arrivare a questi benedetti testi unici. Forse in un
testo unico chiamato "parchi" si poteva trovare la nuova legge del
Parco Mont Avic - come diceva giustamente il Consigliere Riccarand
-, senza dover fare riferimento a tutta una terminologia che anche
negli articolati non è comprensibile per il cittadino.
Dobbiamo pensare che queste leggi non devono essere ad uso
esclusivo delle amministrazioni locali, dei segretari dei comuni,
piuttosto che degli addetti ai lavori: esse sono fatte per il
popolo, perché qualunque cittadino, che abbia voglia di leggersi
come deve funzionare e quali sono le leggi di base per la
costituzione del Parco del Mont Avic, possa leggere il titolo e gli
articolati comprendendoli. Troppi sono i riferimenti a leggi
preesistenti, sarebbe il caso di cominciare a metterci la "testa
sopra"; lo dico ai presidenti delle commissioni interessate...
certamente su indirizzo di una maggioranza e di una Giunta ha i
numeri per poterlo fare.
Anche noi, come quasi tutti voi, avevamo nel nostro programma la
definizione di testi unici di legge per quanto riguarda la
normativa regionale; forse è utopia pensarlo in tale legislatura,
vista la scarsa operatività di questo primo anno di attività, ma
faccio un invito anche alla Presidenza del Consiglio che si faccia
garante di questa procedura, perché dobbiamo addivenire a
legiferare dei testi di legge che siano comprensibili.
Non siamo intervenuti sul dibattito generale, perché avremmo
dovuto ripetere gli aspetti positivi di questa legge che sono stati
già bene illustrati. Abbiamo un approccio positivo rispetto a
questa normativa, non vorremmo però che la discussione di tale
disegno di legge alla fine, dopo tutti i discorsi di buone
intenzioni, dopo tutti gli aspetti di valutazione positivi che
abbiamo sentito in quest'aula, si limitasse alla scelta di un
consigliere in più o in meno, di una persona che abbia determinate
qualità piuttosto che altre. Mi rendo conto anche dal dibattito in
commissione che vi sono alcune cose che non funzionano per
l'identificazione dei rappresentanti delle comunità, degli enti e
delle associazioni di riferimento per la costituzione del parco, ma
non può essere solo questo. Ci rendiamo conto che qualcosa andava
modificato, abbiamo fatto anche degli approfondimenti, abbiamo
cercato di eliminare quelle storture che non consentivano una
corretta rappresentatività, però non possiamo neanche far diventare
il dibattito, attraverso anche gli emendamenti, "ad usum personam",
per avere una certa persona piuttosto che un'altra nel consiglio di
amministrazione, perché non è questo il significato di questa
normativa, che è importante solo nella misura in cui non diventa
l'ennesimo "carrozzone" per giustificare le nomine nel consiglio di
amministrazione di amici o conoscenti.
La Regione certamente deve farsi carico del finanziamento di
strutture come queste, che sostengono attività socialmente utili,
come la difesa di un parco naturale, ma non possiamo dimenticare
che è il fruitore finale che deve beneficiare di questa normativa,
cioè gli utenti del parco, ai quali va rivolta l'attenzione;
quindi, più che ai consigli di amministrazione e alle regole che
definiscono le nomine, bisogna che il disegno di legge "definisca"
un atteggiamento positivo nei confronti del fruitore finale. È
inutile costruire dei "carrozzoni" che amministrano delle cose che
non funzionano e per funzionare questo parco ha bisogno di
formazione, di qualità professionale, di atteggiamento... e anche
di accoglienza dei visitatori. Non possiamo costruire strutture che
diventano poi il vero impedimento all'utilizzo delle risorse
naturali che ha questa meravigliosa regione per potersi giocare le
sue carte nel contesto internazionale.
Président - La parole au Conseiller Curtaz.
Curtaz (Arc-VA) - Mi rendo conto che vi è il rischio di essere
fuorviante rispetto al tema, però ho molto apprezzato l'intervento
del collega Riccarand e del collega Lattanzi rispetto a questioni
che a noi sembrano, detto in burocratese, di tecnica legislativa,
ma che sono qualcosa in più. Voglio ricordare un'iniziativa che è
già stata avviata dalla I Commissione, la quale, prendendo spunto
da una legge particolarmente contorta, quella sugli espropri,
scrisse una lettera al Presidente del Consiglio e ai Capigruppo
invocando una frase di Emile Chanoux che disse delle cose giuste
circa la chiarezza che deve caratterizzare la legislazione.
Approfitto di questo breve dibattito per chiedere alla I
Commissione, in collaborazione con l'Ufficio di Presidenza, che
questo nostro sentire comune non rimanga un astratto esercizio di
buona volontà, ma si realizzi in qualcosa di molto concreto. Credo
sia un problema che prescinde dalla nostra Regione, è un problema
di carattere generale. Ascoltando questo dibattito mi veniva in
mente il fatto di aver letto ieri l'ultimo testo di modifica alla
Costituzione: proprio dal punto di vista della chiarezza del
linguaggio, della lunghezza dei periodi, degli articoli contorti,
rilevavo quale differenza abissale vi è fra questo modo di
legiferare e la Costituzione del 1948, che era un esempio di
chiarezza! È una Costituzione difatti che è stata "copiata" - penso
alla Costituzione spagnola o a quella portoghese degli anni '70 -,
anche perché è ritenuta un esempio di chiarezza. Penso anche ai
codici degli anni '30 e '40, per quanto mi riguarda non
condivisibili come impostazione politica, ma così chiari che ancora
oggi possiamo utilizzarli.
Non è solo un problema per il cittadino che non capisce: qui
facciamo delle leggi che non capiamo neanche noi, tanto che al
primo intoppo vi sono problemi di interpretazione del dato
normativo. Se riuscissimo a migliorare questo problema della
tecnica legislativa, faremmo un servizio grosso alle istituzioni e
alla cittadinanza a cui queste leggi sono rivolte.
Presidente - Personalmente ho apprezzato questi inviti che
vengono posti in termini molto pacati e credo che i temi che i
consiglieri hanno sottoposto siano assolutamente pertinenti, i
ragionamenti fatti sulla qualità dei testi mi trovano favorevole.
Al tempo in cui era presente la Consigliera Squarzino avevamo
addirittura approvato un manuale di tecnica legislativa come
Ufficio di Presidenza, che credo, in accordo con la I Commissione,
sarebbe opportuno rivedere per affinarlo meglio. Non credo di poter
fare nulla oggi, ma credo che l'impegno che possiamo prendere come
Ufficio di Presidenza e come Ufficio legislativo del Consiglio
regionale, insieme a quello della Giunta, se il Presidente
condivide, è di tornare, in accordo con la I Commissione, con tutti
i Capigruppo, ma anche con tutti i consiglieri, su questo
argomento, proprio perché la tecnica legislativa è un argomento che
interessa tutto il servizio che viene reso alla cittadinanza. In
questo senso mi faccio interprete delle richieste che sono state
avanzate e dall'autunno ci incaricheremo di seguire, in accordo con
la I Commissione, questo tema.
La parola al Consigliere Viérin Marco.
Viérin M. (SA) - La mia richiesta di intervento riguarda due
aspetti: il primo la legge e il secondo gli emendamenti che abbiamo
presentato. Visti i chiarimenti dell'Assessore e visto anche che il
secondo emendamento del gruppo "Arcobaleno", all'articolo 5, è
similare al nostro, noi, anche per il discorso di tempo, ritiriamo
i nostri emendamenti. In merito agli emendamenti "dell'Arcobaleno",
voteremo gli emendamenti nn. 2 e 3, mentre non voteremo
l'emendamento n. 1. Sull'emendamento n. 1, rispetto all'intervento
dell'Assessore, riteniamo che non sia logico andare a precisare
come deve essere scelto il presidente, perché condividiamo che il
rapporto fra i Valdostani e il parco si sia evoluto positivamente
in questi anni per i motivi citati dal collega Isabellon, cioè per
il rispetto di chi vive in quelle zone, ma credo che andare a
"forzare la mano", dire tutte le volte: "bisogna che sia esperto
solo in questo", in maniera puntigliosa, sia anche di poco gusto;
quindi non voteremo l'emendamento n. 1 del gruppo "Arcobaleno".
Presidente - Pongo in votazione l'articolo 1, ricordando che con
la votazione dell'articolo si approvano le tavole che sono annesse,
tavole 1, 1A, 2 e 2A dell'allegato A:
Consiglieri presenti, votanti e favorevoli: 30
Il Consiglio approva all'unanimità.
Presidente - Pongo in votazione l'articolo 2:
Consiglieri presenti, votanti e favorevoli: 30
Il Consiglio approva all'unanimità.
Presidente - Pongo in votazione l'articolo 3:
Consiglieri presenti, votanti e favorevoli: 30
Il Consiglio approva all'unanimità.
Presidente - All'articolo 4 vi è l'emendamento n. 1 del gruppo
"Arcobaleno".
La parola al Consigliere Riccarand.
Riccarand (Arc-VA) - Insistiamo su questo emendamento, perché in
realtà la formulazione che proponiamo è coerente con l'impostazione
già esistente nella normativa regionale e che ha permesso di
individuare un presidente all'altezza della situazione; quindi non
vediamo per quale motivo si deve rinunciare a una formulazione che
è andata bene per usare una formulazione che sicuramente è ambigua
e vuol dire poco. La normativa attualmente esistente dice che il
presidente è scelto
"fra persone particolarmente distintesi
nella salvaguardia dell'ambiente naturale ed in possesso di idonei
titoli culturali e professionali"
; adesso si propone di
mettere: "
scelto fra persone in possesso di idonei
meriti...
" - ma idonei meriti rispetto a cosa? Non è
assolutamente qualificato questo
"idonei meriti"
-
"... e
titoli culturali e professionali"
. Non è ininfluente questo
cambiamento, nel senso che si passa da una formulazione che esprime
un indirizzo molto "a larghe maglie", perché non è che indichi un
titolo preciso, una laurea specifica, come del resto facciamo noi
nella nostra formulazione:
"è scelto fra persone particolarmente
distintesi nella salvaguardia dell'ambiente naturale ed in possesso
di idonei titoli culturali e professionali in materia di gestione
del territorio e di tutela dell'ambiente"
, è una "maglia molto
larga". Attenzione, non andiamo a dire che deve avere la laurea in
scienze naturali, diciamo che deve avere
"idonei titoli
culturali e professionali in materia di gestione del
territorio"
, quindi qualcuno che ha avuto competenza, che ha
gestito qualcosa, però è un qualcosa che indica una direzione e dei
parametri sufficientemente significativi all'interno dei quali
muoversi. Mentre la formulazione proposta è priva di contenuti,
perché dire
"in possesso di idonei meriti"
... vorrei capire:
meriti rispetto a cosa? Insistiamo quindi per mantenere il nostro
emendamento.
Président - Je soumets au vote l'amendement n° 1 du groupe
"Arcobaleno":
Conseillers présents: 32
Votants: 7
Pour: 4
Contre: 3
Abstentions: 25 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Frassy, Isabellon, Lattanzi,
Maquignaz, Marguerettaz, Nicco, Pastoret, Perrin, Perron,
Praduroux, Rini, Sandri, Tibaldi, Vicquéry, Viérin Adriana, Viérin
Laurent)
Le Conseil n'approuve pas.
Président - Je soumets au vote l'article 4:
Conseillers présents: 32
Votants: 28
Pour: 28
Abstentions: 4 (Curtaz, Riccarand, Salzone, Squarzino
Secondina)
Le Conseil approuve.
Président - Article 5. Les amendements n° 1 et n° 2 du groupe
"Stella Alpina" sont retirés, il y a l'amendement n° 2 du groupe
"Arcobaleno".
La parole au Conseiller Riccarand.
Riccarand (Arc-VA) - Anche qui sulla composizione del consiglio
di amministrazione ricordo che la normativa precedente prevedeva 3
rappresentanti scelti dal Comune di Champdepraz, di cui 1 proposto
dalla minoranza consiliare, quindi conteneva 2 concetti importanti:
uno, un'adeguata rappresentanza a livello comunale; l'altro, la
presenza delle diverse voci presenti all'interno del consiglio
comunale, quindi maggioranza e minoranza. Siamo perfettamente
d'accordo che, nel momento in cui si estende la partecipazione al
Comune di Champorcher, si possa ridurre la rappresentanza dei
rappresentanti del comune da 3 a 2, però ci sembra opportuno
mantenere il concetto che vi siano i 2 rappresentanti e il discorso
della maggioranza e della minoranza. L'Assessore ha detto che il
sindaco rappresenta tutti, ma voi qui non avete previsto la
rappresentanza del sindaco, avete previsto la rappresentanza del
comune e non è detto che sia il sindaco. Se volevate dire che era
il sindaco, dovevate scriverlo, qui avete scritto:
"un
rappresentante del comune"
, può essere un rappresentante della
giunta, persino all'esterno del consiglio, quindi non è una
formulazione precisa. Visto che anche nei Comuni di Champdepraz e
di Champorcher vi sono minoranze significative che esprimono punti
di vista diversi e importanti rispetto al pluralismo in tali
comuni, crediamo che sarebbe bene che questa presenza fosse
riconosciuta anche all'interno del consiglio di amministrazione, in
continuità con quello che già esisteva, quindi manteniamo
l'emendamento.
Président - La parole au Conseiller Lattanzi.
Lattanzi (CdL) - Vorrei subito sgombrare il campo dagli
equivoci, non sono favorevole a questo emendamento perché sono
della minoranza in Regione e potrei essere nella minoranza in
comune. Vi è un fatto sostanziale, evidente: tutti gli organi
regionali sono già fiduciari della maggioranza, non vi è alcuna
opportunità per chi è all'opposizione nei comuni o in Regione di
poter mettere un contraltare all'interno del consiglio di
amministrazione. La riflessione che fa il collega Riccarand è
corretta, non posso negare che mi crea un "prurito" dover dire al
comune chi deve mettere, però il collega solleva un problema vero.
Che la Regione definisca chi dei rappresentanti dei comuni deve
essere inviato mi crea qualche problema, ma vi è un principio in
questo momento prevalente, cioè che tutto l'organismo che viene
nominato a livello fiduciario, di fatto, con dirigenti regionali...
alla fine non lascia alcuna opportunità di avere in questo
consiglio di amministrazione una voce contraria o un contraltare.
Credo che, proprio perché è un ente pubblico, questo contraltare ci
debba essere, non poter politicizzare al massimo... ma lo è già di
fatto politicizzato il consiglio, dopodiché non ne facciamo una
questione di principio, dichiaro voto favorevole
all'emendamento.
Président - Je soumets au vote l'amendement n° 2 du groupe
"Arcobaleno":
Conseillers présents: 31
Votants: 9
Pour: 9
Abstentions: 22 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Isabellon, Maquignaz, Marguerettaz,
Nicco, Pastoret, Perrin, Perron, Praduroux, Rini, Sandri, Vicquéry,
Viérin Adriana, Viérin Laurent)
Le Conseil n'approuve pas.
Président - Je soumets au vote l'article 5:
Conseillers présents: 32
Votants: 22
Pour: 22
Abstentions: 10 (Comé, Curtaz, Frassy, La Torre, Lattanzi,
Riccarand, Salzone, Squarzino Secondina, Stacchetti, Viérin
Marco)
Le Conseil approuve.
Président - Je soumets au vote l'article 6:
Conseillers présents et votants: 32
Pour: 32
Le Conseil approuve à l'unanimité.
Président - L'amendement n° 3 du groupe "Stella Alpina", à
l'article 7, est retiré.
Je soumets au vote l'article 7:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 8:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 9:
Conseillers présents et votants: 32
Pour: 32
Le Conseil approuve à l'unanimité.
Président - Article 10. Il y a l'amendement n° 3 du groupe
"Arcobaleno"; je le soumets au vote:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 10 dans le texte ainsi
amendé:
Articolo 10
(Piano di gestione territoriale del parco)
1. La tutela dei valori naturali ed ambientali affidata al
parco è perseguita attraverso lo strumento del piano di gestione
territoriale, redatto in conformità alla normativa comunitaria
vigente in materia di tutela e valorizzazione dei siti di
importanza comunitaria e delle zone di protezione speciale.
2. Il piano deve tenere conto dei vincoli paesaggistici ed
idrogeologici, compatibilmente con le finalità di salvaguardia cui
il parco è preordinato e della normativa regionale vigente in
materia di pianificazione territoriale ed urbanistica.
3. Il piano deve prevedere il divieto di attività che possono
compromettere la salvaguardia del paesaggio e degli ambienti
naturali tutelati, con particolare riguardo alla flora, alla fauna
e ai rispettivi habitat, ed in particolare:
a) la cattura, l'uccisione, il danneggiamento e il disturbo
delle specie animali, salvo:
1) gli eventuali prelievi faunistici e gli abbattimenti
selettivi necessari per ricomporre squilibri ecologici evidenziati
e documentati da appositi studi e ricerche;
2) l'esercizio regolamentato della pesca;
b) la raccolta ed il danneggiamento delle specie vegetali
spontanee, dei licheni e dei funghi, fatte salve le eccezioni
previste dalla normativa regionale vigente per i proprietari e i
conduttori dei fondi;
c) l'introduzione e la reintroduzione di specie animali o
vegetali suscettibili di alterare gli equilibri naturali;
d) l'introduzione e l'impiego di qualsiasi mezzo atto a
sopprimere o alterare i cicli geo-biologici;
e) gli scarichi e le immissioni di sostanze solide, liquide o
gassose nocive nel terreno, nei corsi d'acqua e nell'aria, anche se
in quantità inferiori a quelle ammesse dalla normativa
vigente;
f) l'impiego nell'attività agro-silvo-pastorale di sostanze
chimiche costituenti grave pericolo per i valori
ambientali;
g) la coltivazione di cave, lo sfruttamento di miniere, le
ricerche minerarie e l'asportazione di minerali;
h) le modificazioni del regime delle acque incompatibili con
le finalità del parco;
i) l'accensione di fuochi all'aperto al di fuori dei luoghi
consentiti.
4. All'interno del territorio del parco sono in ogni caso
consentite le usuali operazioni agricole e forestali.
5. Il piano è adottato dal consiglio di amministrazione
dell'ente gestore ed è trasmesso, nei dieci giorni successivi, alla
Giunta regionale. La struttura regionale competente dà
comunicazione dell'avvenuta adozione del piano sul Bollettino
ufficiale della Regione; nell'avviso di pubblicazione è altresì
indicata la sede ove è possibile prendere visione degli elaborati.
Entro sessanta giorni dalla pubblicazione dell'avviso, i Comuni
interessati e chiunque vi abbia interesse possono far pervenire le
proprie osservazioni alla Giunta regionale.
6. La Giunta regionale, esaminate le osservazioni, provvede
all'eventuale correzione del piano e alla sua approvazione
definitiva. Il piano è pubblicato sul Bollettino ufficiale della
Regione.
7. Le indicazioni contenute nel piano approvato dalla Giunta
regionale ai sensi del comma 6 prevalgono e sostituiscono le
previsioni eventualmente difformi degli strumenti urbanistici
vigenti.
8. Al piano possono essere apportate modificazioni con le
modalità di cui ai commi 5 e 6.
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 11:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 12:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 13:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 14:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 15:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 16:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 17:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 18:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 19:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote l'article 20:
Conseillers présents et votants: 32
Pour: 32
Le Conseil approuve à l'unanimité.
Président - Je soumets au vote le projet de loi dans son
ensemble:
Conseillers présents et votants: 32
Pour: 32
Le Conseil approuve à l'unanimité.
