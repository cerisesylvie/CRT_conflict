Classificazione
FINANZA REGIONALE E LOCALE
Programmazione



Oggetto del Consiglio n. 480 del 7 aprile 2021 - Resoconto
OGGETTO N. 480/XVI - Discussione generale sul documento di
economia e finanza regionale DEFR per il triennio
2021-2023.
Bertin
(
Presidente)
- Alla presenza di 35
consiglieri possiamo iniziare i lavori. Siamo al punto n. 6.01
dell'ordine del giorno. Per l'illustrazione, la parola
all'assessore Bertschy, ne ha facoltà.
Bertschy (AV-SA) -
Avevo chiesto la parola per una
brevissima comunicazione all'Aula se è possibile. In seguito alla
manifestazione che c'è stata questa mattina in piazza, abbiamo
ricevuto, su segnalazione anche di coloro che stavano governando e
gestendo la manifestazione, una delegazione dei manifestanti per
permettere loro di comunicare con le istituzioni e di portare le
loro osservazioni critiche e soprattutto la segnalazione di disagio
e di difficoltà che vivono in questo momento. L'incontro è stato
utile per permettere all'Amministrazione regionale di informare
sulle evoluzioni che si stanno portando avanti e sull'intenzione di
tutto il Consiglio di dare una risposta nei prossimi giorni
attraverso l'approfondimento dei documenti sull'intervento della
legge che è in corso di costruzione per dare una risposta alla
crisi economica sociale, oltre che sanitaria, e con l'impegno da
parte nostra di continuare a lavorare in maniera molto concreta per
costruire questa risposta e dare alla comunità e soprattutto alle
persone che stanno vivendo questa situazione di crisi le massime
attenzioni da parte del Consiglio regionale, del Governo e delle
istituzioni che rappresentiamo.
Presidente -
Possiamo tornare al punto n. 6.01
dell'ordine del giorno. Si è prenotato l'assessore Marzi da remoto
al quale passo la parola.
Marzi (AV-SA) -
Il DEFR 2021-2023 aggiorna la delibera
del Consiglio regionale n. 178 del 16 dicembre 2020, di proroga al
triennio 2021-2023 degli orientamenti contenuti nel DEFR 2020-2022
approvato con deliberazione n. 1186 del 30 gennaio 2020 stesso. Il
contenuto del DEFR è stato predisposto in linea con le disposizioni
contenute nell'allegato 4.01 del decreto legislativo n. 118/2011,
di seguito rappresenterò alcune sottolineature contenute a cui in
ogni caso necessariamente si rimanda per un'analisi del contesto
più dettagliata.
Dall'analisi della sezione 1 del DEFR dedicata all'inquadramento
del contesto economico e finanziario emerge un'elevata incertezza
relativa alle ripercussioni della pandemia di Covid-19 anche in
ragione del fatto che si è in presenza di eventi che si manifestano
con eccezionale virulenza e che non hanno quasi nessun precedente
nella storia più recente. Nonostante le informazioni riguardanti
gli effetti sulle attività produttive della crisi sanitaria in
corso siano ancora necessariamente parziali, i primi dati
disponibili segnalano chiaramente che i costi economici e sociali
della pandemia saranno certamente enormi e coinvolgeranno, pur con
intensità diversa, tutte le economie mondiali. Sebbene le
prospettive per la fine della crisi siano recentemente migliorate,
anche in ragione della disponibilità di vaccini efficaci, le
proiezioni a medio termine rimangono altamente, ahimè, incerte.
D'altro canto, la ripresa globale dell'attività sta rallentando in
conseguenza del riacutizzarsi della pandemia in diversi Paesi e
della conseguente adozione di misure per il suo contenimento, il
che comporterà a ulteriori cali di produzione a breve termine
soprattutto in Europa.
A livello nazionale la Banca d'Italia ha sottolineato come la
crescita dell'economia italiana, nei mesi estivi del 2020, sia
stata superiore alle attese indicando una significativa capacità di
recupero della nostra economia, tuttavia con la recrudescenza della
pandemia stessa nel complesso nel quarto quadrimestre l'attività è
tornata a diminuire sulla base delle informazioni disponibili e la
flessione del PIL nel quarto trimestre 2020 è stata attualmente
valutabile attorno al meno 3,5 percento sul periodo precedente,
anche se occorre cautela nel valutare questo dato visto che
l'incertezza relativa a questa stima è davvero molto elevata. La
gravità e l'eccezionalità dell'emergenza derivante dalla pandemia
di Covid-19 è tale che segna senza dubbio un punto di rottura, una
frattura profonda tra il prima e il dopo. Peraltro gli effetti
sociali ed economici, per quanto già rilevanti al momento, possono
essere solo parzialmente colti e valutabili appieno nella loro
gravità.
Ci si inizia peraltro a interrogare su quanti cambiamenti
introdotti dalla pandemia risulteranno di tipo congiunturale e
quanto saranno invece di natura strutturale. La questione non è
ovviamente secondaria in quanto, a seconda della connotazione che
queste modificazioni assumeranno, si profileranno problematiche
molto diverse.
Tra gli effetti più evidenti della crisi va certamente indicato
il ridimensionamento del sistema produttivo valdostano, processo
quest'ultimo che nel 2019 sembrava essersi quasi arrestato, stiamo
parlando ovviamente dei risultati della precedente crisi: quella
del 2008, considerato che il numero delle imprese attive era
pressoché stabile rispetto all'anno precedente, mentre aveva
ripreso vigore nel 2020. Secondo i dati della
Chambre valdôtaine
des entreprises
, a fine 2020 lo
stock
delle imprese
registrate in Valle d'Aosta si attesta su un valore pari a 12.212
unità ma quelle attive sono 10.858, che, al netto delle imprese
agricole, si riduce ulteriormente a circa 9.500 unità. Le
iscrizioni di imprese nel 2020 ammontano a 605, mentre le
cessazioni sono state 710. Nel complesso il costante calo delle
imprese ha determinato una sensibile riduzione delle dimensioni del
sistema produttivo, tra il 2007 e il 2020 il numero delle imprese
si è complessivamente contratto di quasi 2.000 unità, meno 15,1
percento, con in media circa 780 imprese nate ogni anno a fronte di
circa 970 che hanno cessato l'attività.
Nel 2019 è proseguito il
trend
positivo che caratterizza
il mercato del lavoro regionale da un triennio, anche se permangono
ancora significative tensioni occupazionali e nonostante non ci sia
stato ancora un pieno recupero del terreno perso a seguito della
crisi economico-finanziaria verificatasi nel 2008, i dati
ante-pandemia riferiti al 2019 ci consegnano in ogni caso un
bilancio proporzionale positivo con un'occupazione in tendenziale
miglioramento e una disoccupazione in calo a fronte di un lieve
aumento delle forze di lavoro. Parallelamente si evidenzia anche
una crescita dei fabbisogni occupazionali con un nuovo
significativo aumento di assunzioni.
I dati richiamati testimoniano dunque un quadro confortante, che
tuttavia richiede però alcune cautele in quanto a un esame più
attento emergono anche segnali di attenzione, inoltre, come vedremo
successivamente, l'impatto dei primi mesi del 2020 dell'emergenza
sanitaria ha determinato una congiuntura particolarmente
sfavorevole. A inizio del 2020 la popolazione residente in Valle
d'Aosta è pari a circa 125.500 individui, dei quali 61.300 maschi e
64.200 femmine rispetto all'inizio del 2019 la popolazione
valdostana si è ridotta di circa 600 residenti. Il peggioramento
del quadro demografico è dovuto a due specifiche dinamiche: la
caduta della natalità e il raffreddamento dei flussi migratori. Si
tratta di un trend analogo a quelli registrati complessivamente per
l'Italia e per l'area del nord-ovest, ma il risultato del 2019
costituisce nella nostra Regione un fattore di continuità con trend
più recenti confermando un andamento demografico recessivo che
rafforza una situazione che ormai può definirsi di crisi
demografica, come, tra l'altro, richiamato anche da qualche collega
di Giunta. Dal punto di vista demografico, pur non sapendo cosa
accadrà, si può però facilmente ipotizzare una nuova caduta della
natalità già ai livelli minimi come abbiamo visto e un aumento
della mortalità considerati i dati parziali relativi ai primi dieci
mesi del 2020.
Dal punto di vista sociale, nonostante il permanere di una
situazione economica complessa, che ha contribuito ad ampliare le
fasce di popolazione più esposte ai rischi di esclusione di
povertà, in Valle d'Aosta il livello di reddito disponibile
pro-capite resta decisamente superiore alla media italiana, mentre
il grado di diseguaglianza appare decisamente più contenuto.
Dall'analisi contenuta nel DEFR nel periodo precedente alla
pandemia, nel 2019 in Valle d'Aosta si stima che le famiglie in
condizioni di povertà relativa fossero il 4,2 percento del totale,
un valore decisamente inferiore alla media nazionale, pari all'11,4
percento. Nel confronto con l'anno precedente l'indicatore risulta
sostanzialmente stabile, mentre a livello nazionale si osserva un
miglioramento per quanto modesto. La percentuale di individui in
povertà relativa è invece del 4,9 percento, anche in questo caso si
tratta di un valore sensibilmente inferiore di quello relativo
all'Italia nel suo complesso, che risulta in contrazione rispetto
al 2018, pari al 5,6.
Rispetto alla situazione pre-crisi, osserviamo che la
percentuale di famiglie che sperimentano oggi una condizione di
povertà è in termini relativi una quota inferiore di quella
registrata nel 2017, quando il valore dell'indicatore era pari al
5,7 percento. È opportuno però evidenziare che nel periodo
considerato il livello della povertà ha raggiunto percentuali anche
superiori al 7 percento.
È utile richiamare l'attenzione sul fatto che le attività
sospese durante il
lockdown
effettuato in primavera sono
state di circa il 52 percento del totale, corrispondenti a circa
6.200 unità, di cui oltre due terzi operanti nel settore terziario.
Nel complesso gli addetti interessati da queste sospensioni sono
stati poco meno di 18 mila, ovvero il 45,6 percento del totale, di
cui quasi due terzi operanti nel settore dei servizi
.
I
lavoratori dipendenti afferenti le imprese che hanno interrotto le
attività sono stimati, sempre con riferimento al 2017, in 10.100
unità e cioè 40,2 percento.
Dal punto di vista economico, queste imprese esprimono nel
complesso un fatturato annuo pari a circa 2 miliardi e 400 milioni,
circa il 40 percento del fatturato totale di tutte le unità locali,
ripartiti in maniera quasi paritaria tra i servizi: 1 miliardo e
200 milioni e l'industria: 1 miliardo e 140 milioni. Queste
attività producono un valore aggiunto che sfiora i 640 milioni,
ovvero il 36,4 percento di quello totale a cui l'industria
contribuisce per il 47,5 percento e i servizi per il 52,5 percento.
In più il settore trainante dell'economia negli ultimi anni, ovvero
il turismo, registra nel periodo gennaio-ottobre un calo
tendenziale anno consolidato del 33 percento delle presenze e una
quota del 37 percento in termini di arrivi rispetto alla media
dello stesso periodo del triennio 2017-2019. La caduta non riguarda
il solo periodo di chiusura delle attività ma anche la stagione
estiva, infatti le presenze nei mesi compresi tra giugno e agosto
risultano in contrazione del 33 percento, gli arrivi del 35
percento rispetto alla media dello stesso periodo del triennio
precedente 2017-2019.
Con tutte le cautele del caso, considerato che il valore a
livello regionale è influenzato da pochi grandi operatori, anche i
più recenti dati dell'
export
confermano trend negativi,
infatti, secondo l'ISTAT, in Valle d'Aosta nei primi nove mesi del
2020, rispetto allo stesso periodo dell'anno precedente, si
registra un calo tendenziale delle esportazioni regionali del 24
percento.
Le difficoltà economiche conseguenti alla pandemia non potevano
non interessare il mercato del lavoro evidenziando un marcato
peggioramento delle condizioni occupazionali. In Valle d'Aosta nei
primi nove mesi del 2020 l'occupazione diminuisce in termini
tendenziali di circa il 3 percento, vale a dire che mediamente,
rispetto allo stesso periodo dell'anno precedente, si hanno circa
1.500 occupati in meno.
Tuttavia, anche in ragione della caduta tendenziale delle forze
di lavoro, il numero delle persone in cerca di occupazione non solo
non aumenta ma tende a contrarsi a cui però si associa un sensibile
aumento delle inattività, che potrebbe celare una quota di
disoccupazione potenziale. La caduta dell'occupazione è
attribuibile soprattutto alle limitazioni imposte dall'emergenza
sanitaria malgrado che gli ammortizzatori sociali e il blocco dei
licenziamenti abbiano permesso di sostenere l'occupazione, quanto
meno quella dipendente e la sospensione delle attività è fortemente
pregiudicata dall'avvio di nuovi rapporti di lavoro, in particolare
di quelli a termine e delle loro possibili proroghe o
trasformazioni in contratti a tempo determinato.
Parallelamente si deve registrare il forte aumento della Cig
esplosa
nel 2020, tanto che nel periodo gennaio-novembre è
arrivata a sfiorare circa 5 milioni di ore autorizzate, ovvero un
valore più che doppio rispetto a quello registrato nello stesso
periodo del 2009, l'anno peggiore della precedente crisi economica
che coinvolgerebbe in linea teorica oltre tremila lavoratori.
Diciamo che quest'analisi volutamente esplicitata soprattutto
sulla parte 1 del DEFR è fatta perché, come abbiamo già avuto
occasione di dirci nella presentazione del bilancio che abbiamo
fatto a dicembre, nel precedente DEFR diciamo che, ahimè e per
fortuna, mancava il Covid. Il Covid a tutti gli effetti risulta
essere invece l'ospite assolutamente non gradito e, se posso
permettermi, totalmente vituperato presente in questo DEFR, che ha
però il compito contemporaneamente di fare un'analisi rispetto a
una situazione di assoluta difficoltà che si sta vivendo, ma anche
l'obiettivo di provare a fare tutta una serie di analisi e di
lanciare, per certi versi, il cuore oltre l'ostacolo nel fare una
serie di previsioni su un documento di programmazione finanziaria
che se deve prendere in considerazione il fatto che nel 2021 il
Covid c'è e che probabilmente continuerà a esserci, quindi è anche
giusto che ci sia all'interno del documento di programmazione
economico politico e finanziario che oggi andiamo a trattare.
Sicuramente nelle parti successive del DEFR è assolutamente
rilevante il fatto che si prende in considerazione l'assoluta
necessità da parte di quest'Aula... e che questo Governo, questa
maggioranza e questo Consiglio ha intenzione di provare a fare...
di tutta una serie di attività, ovviamente espressione di una
maggioranza politica... che devono avere il compito sia di essere e
di avere uno sguardo di più lungo respiro, ma allo stesso tempo
anche di provare a fare tutta una serie di interventi e di
immaginare una serie di iniziative che abbiano un corso politico
più lungo, che parte con un triennio e che ha l'obiettivo di
lanciare il cuore oltre l'ostacolo per quanto possibile...
ipotizzando e immaginando tutta una serie di iniziative, ovviamente
di matrice politica, ma che hanno come risultato quello di
cominciare a dare anche uno sguardo al futuro di speranza per la
Valle d'Aosta.
Presidente -
Si è prenotato il presidente della Regione
Lavevaz a cui passo la parola.
Lavevaz (UV) -
Io volevo semplicemente aggiungere qualche
riflessione, qualche breve cenno a quanto detto in maniera puntuale
dall'assessore Marzi, più in particolare alcune riflessioni
sull'attuazione del programma.
Come detto, il documento di economia e finanza regionale è uno
strumento di programmazione principale che deve declinare negli
anni di competenza i progetti e le priorità del programma di
governo che è stato approvato a inizio legislatura.
Come ha detto l'assessore Marzi, l'ospite indesiderato è questa
emergenza Covid che ha drasticamente mutato, oltre che il quadro
sanitario, anche quello socio-economico della nostra Regione, le
agitazioni di piazza di questa mattina ovviamente ne sono l'esempio
più lampante. Questa emergenza ha reso quindi necessario
individuare, quale priorità strategica per tutta l'Amministrazione
regionale del 2021, gli interventi per contrastare in qualche modo
gli effetti di questa pandemia; si è dovuto quindi gioco forza
strutturare un documento che mettesse naturalmente in evidenza le
misure legate all'emergenza Covid e in qualche modo un pochettino
in subordine le iniziative legate all'attuazione del programma di
legislatura.
Oltre quindi alle ulteriori misure che abbiamo approvato nella
seduta di oggi, in particolare con la legge sulla sospensione dei
mutui, la lavorazione della misura più strutturale di cui ha fatto
cenno poc'anzi anche l'assessore Bertschy facendo riferimento
all'incontro avvenuto nella tarda mattinata di oggi, quindi la
misura più strutturale è quella che andrà a dare le risposte più
importanti alle aziende valdostane con i ristori alle attività
economiche, saranno strutturate in maniera armonica rispetto agli
interventi nazionali che sono stati approvati in queste ultime
settimane. Ormai, come detto, tale misura è in fase avanzata di
lavorazione e sarà quindi presentata secondo i tempi stabiliti,
tempi che fin dai primi mesi di legislatura abbiamo definito in
maniera puntuale come la fine di aprile, cioè il primo giorno utile
in cui sarà possibile approvare questa misura di assestamento sarà
ovviamente il giorno in cui approveremo il rendiconto che metterà a
disposizione le risorse necessarie.
Come stiamo vedendo ancora in queste settimane, ahimè, nel corso
del 2021 dovremo ancora affrontare in maniera importante gli
aspetti sanitari di questa pandemia sia sulla gestione della
profilassi legata al fatto che questa emergenza non è terminata e
quindi anche alla recrudescenza di questo virus, ma così anche
sulla gestione dei vaccini, che rimane il punto fondamentale di
gestione dell'emergenza in questo momento, quindi è assolutamente
fondamentale impostare il lavoro sulla crisi sociale e sulla crisi
economica che ne sono derivate e che stanno entrando anche queste,
ahimè, nel pieno della loro virulenza se possiamo usare questo
termine.
Molte delle priorità che abbiamo inserito quindi nel nostro
programma di governo sono state in qualche modo quindi ricalibrate
per reagire in maniera più efficace a un quadro quanto mai inedito,
come ha detto l'assessore Marzi, come quello della pandemia che
stiamo vivendo. Ovviamente, dopo aver messo le toppe, cioè agito
nella maniera più rapida possibile sulle misure più emergenziali,
come quella che abbiamo approvato oggi, bisognerà, come ha detto
l'Assessore poc'anzi, gettare il cuore veramente oltre l'ostacolo e
lavorare in prospettiva della ripresa, in prospettiva della
ripartenza del sistema produttivo valdostano, quindi questo
attraverso delle politiche attive, più strutturate e più
strutturali anche rivolte in particolare all'occupazione e alle
politiche occupazionali in generale.
Al fine dell'ottenimento e perseguimento di questi obiettivi,
che sono prioritari per il prossimo triennio, riteniamo
indispensabile - e su questo nel DEFR lo abbiamo declinato in
maniera abbastanza chiara -, è assolutamente ormai necessaria
un'organizzazione diversa dell'ente ma non soltanto dell'Ente
Regione, più in generale di tutto il comparto, quindi con riguardo
anche alle attività e alle mansioni degli Enti locali, sia in forma
singola che in forma associata ma anche gli enti strumentali, le
società partecipate, eccetera, questo proprio nell'ottica di una
prospettiva più di lungo periodo che permetta un miglioramento
dell'efficienza e dell'efficacia di tutta l'Amministrazione
pubblica quanto ai servizi rivolti ai cittadini.
Anche riguardo ai servizi pubblici, prima di chiudere, credo che
vada fatto un cenno laddove l'organizzazione di tutti i servizi è
indotta in qualche modo dalla limitatezza delle risorse economiche
rispetto al contrario a una richiesta di fabbisogni della
popolazione sempre più importante e più pressante deve essere
affrontata in maniera importante in modo da far convergere le
azioni degli enti del settore pubblico, da tutte le società, come
dicevo adesso, partecipate, eccetera, secondo indirizzi che siano
chiari e distintivi delle competenze di ciascuno ma che permettano
in qualche modo di essere pregnanti e puntuali sui problemi.
Io non ho intenzione di entrare nelle iniziative dei singoli
settori, lascerei piuttosto l'eventuale replica agli Assessori
competenti, l'approfondimento di eventuali aspetti che dovessero
essere richiesti da approfondire nell'ambito del dibattito che
inizierà ora.
Presidente -
Apriamo la discussione generale sul
documento economico-finanziario. Il consigliere Aggravi si è
prenotato per chiedere la parola, ne ha facoltà.
Aggravi (LEGA VDA) -
Lo abbiamo già detto nel corso delle
prime battute di questa consiliatura, lo abbiamo poi ripetuto in
sede di discussione del bilancio di previsione tecnico di dicembre
scorso e lo ripetiamo ora: ci aspettavamo questo documento molto
prima della data attuale. Quest'affermazione non è scontata
polemica politica, bensì tiene conto delle motivazioni date alla
Comunità valdostana per presentare la nascita di questa compagine
di maggioranza.
Sin dalle prime dichiarazioni i membri di Governo hanno
sottolineato come alla base del patto politico ci fossero una serie
di programmi e prospettive comuni che avrebbero permesso, tra
l'altro, una pronta risposta all'emergenza economica e sociale,
nonché sanitaria, che la Valle stava e sta vivendo dopo l'uscita
dalla maledizione dell'ordinaria amministrazione.
A queste affermazioni ci saremmo aspettati un programma di
legislatura con molti punti chiari e definiti e una serie di
priorità pronte all'uso amministrativo, così non è stato e, come
più volte sottolineato, per molti temi restano dubbi e ombre che
neppure in questo DEFR troveranno risposte. Assistenzialismo,
strategia dei trasporti, il futuro degli impianti a fune, del
nostro turismo, Ospedale e sanità territoriale, riforma della
normativa sulle discariche e rifiuti e potrei proseguire.
Prima di concentrarsi sui singoli temi, è bene soffermarsi
sull'emergenza che ancora aspetta risposte non soltanto di
provenienza nazionale.
Concordiamo sicuramente con la necessità di individuare quale
priorità strategica per tutta l'Amministrazione regionale sul 2021
gli interventi per contrastare gli effetti dell'epidemia sul
tessuto sociale ed economico della Regione, ma leggere che un
gruppo di lavoro sia in fase di costituzione incaricato di
predisporre la parte dell'articolato dedicata alle azioni
anti-Covid ci lascia alquanto perplessi. Ha senso dire una cosa del
genere nel DEFR? Senza dubbio sono poi elencate azioni anche
condivisibili, non del tutto sufficienti, per questo ci saremmo
aspettati un primo capitolo definito e puntuale sulle priorità da
porre in essere per rispondere all'emergenza anche meglio di quanto
sta facendo Roma, e lo diciamo coraggiosamente considerata la
nostra attuale partecipazione al Governo nazionale. Ci auguriamo
però che quanto annunciato dal Vicepresidente poc'anzi possa poi
dare dei contenuti in più a quello che leggiamo nel DEFR. Signori
del Governo, poche ma chiare misure che possano essere
immediatamente spendibili e vadano a salvare quella parte di
tessuto economico che questa volta è al collasso, anche qui mi
ripeto rispetto al dicembre scorso. L'opposizione ha sempre
dimostrato che sui temi concreti e validi il dialogo e la giusta
non ruffiana collaborazione potrà esserci, cito ancora l'esperienza
della legge n. 8 e non solo, così come sulla legge a supporto dei
lavoratori stagionali: quella dei mutui, ma il tempo è scaduto e le
manifestazioni ce lo stanno dimostrando ogni giorno di più.
Alcune considerazioni in merito all'organizzazione della
macchina amministrativa, sorvolo per decenza sull'ormai patetica
revisione normativa della legge n. 22 citata in ogni DEFR che ho
avuto l'occasione di leggere, perché, con quanto si sta facendo a
tal proposito, parlare di revisione è quasi irrispettoso per
l'importanza che tale normativa riveste per la nostra Regione. Un
caso su tutti è quanto avvenuto con la famosa delibera della Giunta
regionale n. 140 di cui abbiamo già avuto modo di parlare, una
delibera con la quale di fatto si è normata una procedura di cui
non si trova traccia nelle disposizioni organizzative della
Regione. Non vado oltre perché il discorso sfocerebbe in ambiti fin
troppo tecnicistici e anche per rispetto nei confronti
dell'Amministrazione tutta, che oggi più che mai necessita di poter
lavorare con tranquillità. È molto interessante il passaggio che
riguarda il piano triennale dei fabbisogni del personale, un
documento che nelle ultime delibere in materia di personale ha
raggiunto connotati quasi magici con una serie di rimandi al suo
aggiornamento che mi preoccupa non poco. È vero che vi è stato a
partire dal 2019 il superamento del concetto della dotazione
organica a favore del fabbisogno, espresso in termini quantitativi
e qualitativi per il perseguimento e il raggiungimento degli
indirizzi e obiettivi strategici previsti nei programmi di
legislatura, ma più di una domanda sorge spontanea, come viene
determinato realmente il fabbisogno? L'Amministrazione ha davvero
necessità di avere tutte queste dirigenze? Quale ruolo vero
vogliamo dare ai tanti validi funzionari di cui oggi ci ricordiamo
soltanto in sede di necessità, vedi il caso delle reggenze? Siamo
sicuri che tutte queste strutture siano utili al perseguimento
degli obiettivi amministrativi? E potrei andare avanti.
Chiudo con una battuta dato che citate l'audit, la struttura
regionale di audit, Signori del Governo, l'avete soppressa voi tra
i primi atti di questa legislatura. La necessità di riformare
radicalmente l'impianto normativo inerente le leggi regionali
vigenti in materia di sviluppo economico, ricerca e innovazione, ci
trova sicuramente concordi. Tra l'altro, siamo anche contenti di
trovare nel perimetro tracciato il riferimento alla legge n.
17/2007 sulle crisi di impresa, per cui il nostro gruppo consiliare
ha depositato una proposta di legge di modifica al fine di
riattivare questo importante strumento per poterla rendere
finalmente utile alle necessità del tessuto economico
valdostano.
Ci dispiace tuttavia riscontrare che non è più parte dell'agenda
di Governo l'idea di ricostituire un'agenzia del lavoro o un
veicolo strumentale all'Amministrazione utile per rendere
maggiormente efficienti ed efficaci le politiche attive del lavoro
e di sviluppo economico di cui abbiamo tanto bisogno. In tal senso
la stessa potrebbe essere integrabile per l'elaborazione, tra
l'altro, del modello di zona franca della ricerca e sviluppo, il
cui percorso, speriamo, possa essere più condiviso possibile ma
vedremo.
Un aspetto che va sicuramente trattato diversamente e con più
coordinamento fra gli attori coinvolti, almeno dal nostro punto di
vista, è quello relativo al nuovo modello che si intende dare alla
formazione professionale. Perché non pensare a percorsi
professionalizzanti ITS stabilmente presenti sul nostro territorio?
È un bene iniziare con la collaborazione con realtà prossime già
avviate ma crediamo che si debba valorizzare di più il legame con
le nostre aziende e le nostre specificità produttive. Questo
progetto non deve essere visto come un qualcosa di più dell'offerta
formativa, bensì come l'Università, un volano utile anche ad
attrarre risorse provenienti da fuori Valle. Ci concentriamo
sempre, almeno a parole, sulla necessità di nuovi insediamenti
produttivi ma se non creiamo le giuste condizioni di sviluppo della
relativa manodopera e annesse competenze in un mondo con sempre
meno risorse economiche disponibili e possibilità di spesa, non
avremo alcun risultato.
Un esperto del settore dell'innovazione tempo fa diceva di
diffidare da coloro che dicono vi sia la necessità di più
innovazione, questo perché dovrebbe essere una caratteristica
innata delle cose quella di innovarsi. Così dovrebbe essere per la
macchina amministrativa regionale e non solo, troviamo nel DEFR due
approcci che meriterebbero un maggior livello di integrazione,
sempre a nostro modesto modo di vedere, quello relativo al
digital divide
e quello inerente l'evoluzione degli
strumenti innovativi della Pubblica Amministrazione a favore di
imprese cittadine. Forse, cari Assessori, competenti è meglio che
due approcci vengano uniti in un unico modello di sviluppo, onde
evitare, come in certe passate situazioni, che l'abbondanza di
risorse, oggi per definizione sempre più scarse, magari anche messe
a disposizione dall'Europa, finisca per rendere il tutto meno
performante di prima.
Ricordiamo bene, sempre parlando di emergenza Covid, come la
macchina amministrativa finì anche per affermare che fosse meglio
tornare ai modelli cartacei piuttosto che gestire il tutto per
mezzo delle piattaforme informatiche, e questo lo dico a futura
memoria. Con riferimento alla questione energetica, riteniamo
necessario, così come già detto nel corso di altre sedute del
Consiglio, porre attenzione sulla questione relativa alla
disciplina delle grandi derivazioni d'acqua a scopo idroelettrico.
Troviamo infatti nel DEFR un semplice accenno a completare la
disciplina dei procedimenti di concessione di derivazione di acqua
e poi successivamente, nell'ambito degli obiettivi strategici del
gruppo CVA, l'affermazione per cui si intendono individuare
specifiche e particolari procedure per la riassegnazione delle
autorizzazioni delle grandi derivazioni per le società interamente
pubbliche. Sicuramente ci saremmo aspettati qualcosa di più,
soprattutto nella parte relativa al futuro delle nostre acque, ma
siamo fiduciosi che al più presto si possa discutere in quest'aula
una legge che possa scongiurare l'azione sostitutiva dello Stato
centrale in questo ambito.
In tema di trasporti abbiamo potuto iniziare a esaminare la
documentazione messa a disposizione dall'Assessorato in merito
all'analisi costi-benefici per il piano regionale dei trasporti.
Non volendo entrare nel merito del documento, che sarà sicuramente
oggetto di ampio dibattito, mi chiedo, come ho già avuto modo di
chiedere all'Assessore in sede di audizione, se l'adozione di tale
piano comporterà una revisione, almeno parziale e necessaria, del
programma strategico degli interventi per la ferrovia, questo
perché molte scelte che andranno fatte oggi non sono contemplate
sufficientemente nell'ambito del programma. Un esempio? Dove
troviamo le risorse per il tram treno fino a Entrèves?
Pensare a nuove forme di coinvolgimento di soggetti privati in
queste progettualità resta un tabù per alcune frange di questa
maggioranza? Per citare un esempio, ma non soltanto perché anche in
merito allo sviluppo della mobilità cosiddetta "sostenibile" e
delle interconnessioni tra i vari vettori di trasporto, un
programma degli interventi andrà fatto, le risorse andranno
identificate, il futuro non è fatto di sola ferrovia o, meglio, del
modello legge regionale n. 22/2016, le leggi restano, il mondo e la
tecnologia si evolvono. Stesso discorso andrà fatto quando vedremo
il tanto atteso
masterplan
dell'aeroporto, perché
sinceramente non ho capito da quanto mediato sul DEFR quale futuro
vi augurate per il nostro scalo, speriamo non sia un fastidioso
scalino.
Finalmente, lo dico con vero piacere, troviamo nero su bianco
l'idea di voler azzerare, almeno per l'anno 2021, l'importo
dell'addizionale IRPEF con riferimento al primo scaglione di
reddito, una misura che ci trova da sempre concordi e sulla linea
di varie proposte fatte nel corso della scorsa consiliatura volte
proprio ad abolire e calmierare una delle gabelle più distorsive
del sistema fiscale italiano, ma crediamo serva uno sforzo in più e
speriamo che qualcuno della vostra compagine di Governo di
maggioranza non riproponga la brutta idea di aumentarla con
riferimento agli altri scaglioni di reddito, intanto ci ha già
pensato il Comune di Aosta.
Osservo anche che è stata messa da parte l'idea della
costituzione del fondo immobiliare che non abbiamo mai compreso
fino in fondo per quanto riguarda il patrimonio regionale per dar
spazio a forme di collaborazione pubblico-privato, che da sempre
riteniamo essere la via maestra per il futuro sviluppo del nostro
patrimonio pubblico. A tal proposito mi chiedo perché nulla si dice
nel DEFR riguardo al futuro di Palazzo Cogne?
In conclusione vorrei porre l'attenzione su due aspetti di
natura più politica che tendono a confermare quanto detto
all'inizio del mio intervento. In questo DEFR ritroviamo il
paragrafo sibillino già letto sul vostro programma di legislatura
relativo al futuro del collegamento di Cime Bianche, ovvero
mantenere il ruolo centrale del Consiglio regionale nelle scelte
definitive da assumere per l'ipotesi di impianti di funivia nel
Vallone, "bla bla bla", lo conoscete benissimo. Insomma, l'ennesimo
calcio in avanti al pallone in attesa che succeda qualcosa di
miracoloso? Vedete, questo non è un mero puntiglio politico come in
molti possono pensare, bensì la punta di un iceberg che ne nasconde
tanti altri che ancora non abbiamo citato. Che ne sarà infatti del
futuro del piano tutela delle acque e della nostra industria
idroelettrica? Che ne sarà dello sviluppo dei nostri comprensori
sciistici e in generale delle terre più alte della nostra Valle?
L'esempio sul futuro della ferrovia è lampante dove l'integralismo
dottrinario di parte, di un modello i cui limiti sono sempre più
evidenti, e non sto assolutamente parlando contro
l'elettrificazione della linea ma di come si vuole affrontare, ad
esempio, il discorso Aosta/Pré-Saint-Didier/Entrèves, ma così sarà
anche per il futuro della nostra industria idroelettrica - lo
citavo prima - dello sviluppo di tecnologie
green
, che molti
fondamentalisti "gretini" trattano alla stregua della stregoneria,
sì, sto pensando all'idrogeno.
Vogliamo poi parlare del futuro della legge regionale n.
31/2007? Ho fatto per l'appunto una specifica domanda in sede di
audizione alla quale ho ricevuto una o due risposte distinte in
parte discordanti. Nel DEFR troviamo indicato che sarà necessario
colmare i vuoti normativi che hanno consentito scelte
potenzialmente pericolose per la tutela dell'ambiente con
particolare riguardo alle discariche regionali. Sarà avviato un
iter di revisione della legge n. 31/2007. Bene, ma perché il primo
passo di questa revisione è frutto della presentazione di una
proposta di legge di uno dei gruppi consiliari della maggioranza e
non del Governo regionale? Se abbiamo ben capito, per differenza di
vedute. Ebbene, questa è la strada che intendete percorrere, cari
Signori del Governo, nel prossimo futuro ogni qualvolta ci siano
divergenze di vedute? Depositare una proposta di legge e poi
cercare i voti in Commissione e in aula? Alla faccia della
maggioranza decisa e coesa e non stiamo certo parlando di temi di
secondaria importanza. Non voglio tediarvi oltre, penso che gli
elementi che ho dato alcuni e quelli che probabilmente nasceranno
io mi auguro da questo dibattito, confermino che ci sono molti
punti aperti e sinceramente ci saremmo aspettati qualcosa di più,
l'ho già detto, per rispondere all'emergenza Covid ma siamo
fiduciosi e aspettiamo con molta attenzione quello che ci verrà
proposto.
Io credo che, a fronte di queste considerazioni e aspettando
appunto di esaminare le linee guida, le proposte che verranno fatte
per l'emergenza Covid, le nostre proposte le abbiamo già fatte, le
abbiamo argomentate sia negli ordini del giorno precedenti sia
negli ordini del giorno che verranno proposti. Quello che mi sento
di dire è che il tempo è scaduto ed è il momento di dare una
risposta concreta perché altrimenti la situazione si aggraverà ogni
giorno di più.
Presidente -
Il consigliere Carrel si è prenotato, ne ha
facoltà.
Carrel (PA) -
Semplicemente per fare un quadro, come
giustamente ha detto l'assessore Marzi, il DEFR è un documento di
programmazione, un documento che deve rispettare le linee definite
dall'allegato 4.1 del decreto legislativo n. 118/2011 ma ciò cosa
vuol dire? Vuol dire che il DEFR è il primo documento con cui
dobbiamo cercare di tradurre il programma di legislatura in un
programma triennale che poi dovrà ovviamente sfociare in atti e
quindi in obiettivi. Credo che chi ha avuto il tempo e il coraggio
di leggere queste 124 pagine abbia trovato veramente pochi
obiettivi misurabili, pochi obiettivi su cui si vuole puntare per
andare a capire dove voi come maggioranza, voi come Governo, volete
guidare la nostra Regione nel prossimo triennio. La mancanza di
obiettivi misurabili quindi appunto è sicuramente un elemento che
fa mancare la base del DEFR, cioè l'obiettivo di programmare
un'attività. Vi sono tantissime iniziative, alcune condivisibili,
alcune meno e ne ha elencate sicuramente anche il collega Aggravi,
ma non si capisce dove vogliamo andare. Dico questo perché chi ci
ascolta e chi ha avuto modo di ascoltare anche varie informazioni
che sono uscite sul DEFR, ha sentito spesso e volentieri, e cito:
"l'obiettivo del Governo in questa fase è mettere cifre congrue a
disposizione del tessuto economico per favorire la ripartenza".
Bene, nel DEFR tutto ciò non c'è, nel senso che si parla sì dei
ristori, si parla di questa legge, di questo gruppo di lavoro, ma
non c'è un quanto, un quando e un dove, non c'è una linea.
Abbiamo appreso questa mattina, avevamo già sentito il
Presidente se non erro, che si tratta di circa 50-60 milioni di
euro ma non abbiamo un quadro generale. Ci ha detto l'Assessore che
dobbiamo ancora discuterne, che ne discuteremo ma nel DEFR, con
questo DEFR non abbiamo le risposte. È quindi giusto dirlo
chiaramente a chi ci ascolta, con questo DEFR non si mangia, ma
perché il DEFR è un documento di programmazione, è un documento che
dovrebbe essere approvato entro il 30 di giugno dell'anno
precedente, ovviamente perché la nostra Regione ha avuto una crisi
sanitaria abbinata a una crisi politica, non ha potuto approvarlo
entro il 30 di giugno, ma lo avevamo chiesto con degli ordini del
giorno già a dicembre, volevamo che questo documento fosse
approvato già a fine febbraio proprio per cercare di velocizzare
tutti gli iter che conosciamo bene ma, ahimè, ci troviamo qui ormai
a metà aprile a doverne discutere e ad apprendere un po' il vuoto
che c'è all'interno di queste parole e di queste pagine. Lo dico
perché - e vado a cercare di fare una sintesi sugli argomenti in
modo da permettere una più facile comprensione per chi ci ascolta -
, per esempio, nel capitolo 1.4 "Istruzione e Università", parlando
appunto dell'annoso problema delle aule sempre carenti rispetto
alle esigenze e con delle soluzioni spesso provvisorie, si va a
definire che in via Chabod ci sarà la sede del Liceo Scientifico,
in via Torino la sede del Liceo Musicale Artistico e la sede del
Conseil des Commis
, invece lì si ricaveranno venti aule da
usare a rotazione per vari interventi di ristrutturazione che
verranno realizzati.
Ebbene, in fondo vi è scritto: "dovrebbe essere completato,
finanziamenti permettendo, entro il 2026". Questo è alquanto
preoccupante in quanto quando si fa della programmazione, spesso e
volentieri si decide quali sono gli obiettivi, quali sono le
risorse, a chi compete arrivare a questo obiettivo in modo poi da
potersi misurare e raffrontare fra uno, due, tre anni per capire a
che punto siamo e a che punto siamo arrivati, questo è sicuramente
un problema. Sempre parlando dell'istruzione, abbiamo letto che,
per quanto riguarda il precariato si cita: "nel risolvere la
difficile situazione del precariato anche nel quadro delle
competenze statutarie", esattamente ciò che vi era scritto nel
programma di governo, una frase paro paro a quella del programma di
Governo.
Ovvio è che se questo documento di programmazione è realmente un
documento visto con gli occhi del Governo, che cerca di mettere
degli obiettivi, soprattutto dopo sei mesi di Governo e dopo aver
su questo tema a lungo dibattuto anche con delle nostre iniziative,
la situazione è esattamente quella del 20 di ottobre, questo dal
nostro punto di vista non significa programmare, ma significa
mettere sul tavolo un problema senza dire qual è la via d'uscita e
senza indicare qual è la via che si intende appunto perseguire.
Per quanto riguarda il programma di Governo generale, quindi a
pagina 61, vi è addirittura scritto, e ci lascia un po'
preoccupati: "riprendere il dialogo con il Governo centrale
costruendo un rapporto di rispetto reciproco". Ciò cosa significa?
Un po' ci spaventa perché andare a dire: "riprendere il dialogo con
il Governo centrale" ce lo avete detto e ce lo dite ogni volta che
si fanno le comunicazioni del Presidente, ma anche lo leggiamo sui
vari organi di stampa, vi è un rapporto con il Governo centrale,
dire: "riprendere il rapporto con il Governo centrale" ovviamente
ci lascia un po' spaesati, "costruendo un rapporto di rispetto
reciproco", perché adesso non c'era un rapporto di rispetto
reciproco? Cosa e come ci stiamo interfacciando con il Governo
centrale? Questo è sicuramente un altro aspetto.
Per quanto riguarda poi le politiche giovanili, credo che queste
meritino un'attenzione particolare in quanto la situazione che
stiamo vivendo, soprattutto per i giovani, soprattutto per gli
adolescenti, i bambini, è una situazione molto, molto delicata e
meriterebbero più delle 16 righe, cioè un terzo di pagina, che sono
scritte nelle 124 pagine del DEFR e credo che non sia congrua la
dichiarazione che nel prossimo triennio agiremo con una logica di
continuità con quanto attivato.
Credo che le politiche giovanili che abbiamo nella nostra
Regione siano assolutamente buone, ma è necessario, soprattutto se
questo documento riguarda il triennio, agire con maggiore
incisività e iniziare a programmare dei progetti che siano dei
progetti che guardano anche a tutte le difficoltà che i giovani in
questo triste periodo stanno affrontando.
Poi se continuiamo a leggere questo documento, andiamo sul tema
della cultura, dove vediamo che si parla di digitalizzazione dei
documenti inerenti la Regione come manoscritti, libri, documenti di
archivio. Ci dispiace, perché noi avremmo sicuramente anche
parlato, e ne avevamo già parlato anche in quest'aula, di
digitalizzazione delle visite guidate, di possibilità di andare ad
acquistare il biglietto e avere una presentazione senza togliere la
visita guidata del castello reale ma andando ad arricchire questa
visita grazie alla digitalizzazione e - perché no? - concentrarci
proprio grazie a questo contatto diretto con chi acquista i
biglietti tramite la digitalizzazione, anche promuovere altre
realtà: penso alla visita di un castello come quello di Issogne,
una presentazione prima della visita, la visita e dopo alcuni
consigli su altre mostre, musei, altri beni culturali che potremmo
visitare.
Io credo che non vedere citata questa operazione in un documento
così importante di programmazione sia un peccato, anche perché
penso che con questo tipo di azioni si avvicinino i giovani molto
più che con una semplice e mera gratuità. Non si parla nemmeno del
ruolo della Soprintendenza verso l'esterno, non si pensa e non si
valorizza una nostra competenza primaria, perché questa è una
nostra competenza primaria, e nulla è citato sul DEFR e poi - e lo
dico con un po' di rammarico anche perché ho portato, se non erro,
a novembre un'iniziativa proprio sui dipendenti della Società di
Servizi - si va a citare che la Società di Servizi S.p.A. che
attualmente fornisce alla Regione il personale addetto alla
custodia, vigilanza e guida consente l'apertura dei castelli e dei
siti durante l'anno per soddisfare l'afflusso turistico. Scritta
così sembra che il personale o, meglio, la Società di Servizi
S.p.A. abbia l'unico scopo di aprire i nostri castelli e le nostre
mostre.
Io credo e ho sempre pensato che chi ha il "potere" di fare una
visita guidata di trenta minuti e spiegare i nostri castelli
rappresenta in mezz'ora il lavoro di anni di tantissime persone e
non credo che il suo unico compito sia quello di aprire un castello
o aprire una mostra. Per questo motivo queste persone devono essere
valorizzate, devono essere formate. Non abbiamo parlato e non si
parla in questo documento dell'importanza di avere delle persone
formate che permettono le visite guidate in francese, in inglese,
in tedesco. Non si è parlato della formazione anche a livello
turistico di queste persone che fanno accoglienza e che
rappresentano la Valle d'Aosta per quanto riguarda il turismo
culturale. Credo quindi che sia sicuramente un altro aspetto su cui
noi avremmo gradito maggiore attenzione o, meglio, un disegno e
delle parole sicuramente più precise e degli obiettivi molto più
chiari.
Per quanto riguarda il turismo, invece ho notato che si parla
giustamente sempre più del rapporto con l'IPRA, ma mi dispiace non
vedere citata l'Università della Valle d'Aosta, la quale ha anche
dei corsi, soprattutto in magistrale, che sono dei corsi specifici.
Perché non coinvolgere l'Università della Valle d'Aosta in uno
studio di un marchio di ombrello e del disciplinare del marchio di
ombrello? Perché non coinvolgere gli studenti che frequentano
l'Università della Valle d'Aosta nel disegnare il futuro del
turismo della nostra Regione? Potrebbe essere un sistema che
potrebbe sia attirare persone dall'esterno ma anche valorizzare chi
si iscrive alla nostra Università.
Ho citato il marchio d'ombrello, anche perché durante la
Commissione un mio collega, forse il collega Brunod, aveva chiesto
all'Assessore quali erano i tempi della realizzazione di questo
marchio e del disciplinare inerente a questo marchio e la risposta
è stata che non si possono ancora definire.
Bene, io credo che anche a livello turistico sia necessario
dimostrare - e qua nel DEFR non lo troviamo - che quello
spot
prenatalizio non era uno spot sporadico ma era qualcosa
di più, non ho trovato all'interno del documento un
planning
e un'idea di come vogliamo promuovere la nostra Regione verso
l'esterno e di quanto. Non sono citati i grandi eventi sportivi,
anche se sappiamo che si stanno facendo delle riunioni per
organizzare delle gare di Coppa Europa o di Coppa del Mondo che
magari addirittura riguardano due Paesi, non si ha il coraggio di
citare il Giro d'Italia o il Tour de France.
Mi sembra che questo documento sia un documento in cui siano
rappresentati tutti i sogni del Governo, sia un libro dei desideri,
ma non ci sia nulla di concreto, nulla di tangibile, nulla di
misurabile, e questo ovviamente, dal nostro punto di vista, è molto
preoccupante perché un documento di programmazione è un documento
su cui poi ci si può confrontare anche lungo il triennio per andare
a verificare cos'è stato realmente portato a termine e cosa invece
non è stato portato a termine.
Io credo che, per programmare dove si vuole andare, bisogna
conoscere la meta, bisogna capire quanta benzina si ha nella
macchina e quali risorse si hanno e questo documento, purtroppo,
indica tantissime strade, ma non quella che realmente la
maggioranza vuole percorrere e non indica quanto dobbiamo
impegnarci, quanto personale, quante risorse e soprattutto dove
questa maggioranza vuole portare la Regione Valle d'Aosta.
Presidente -
Altri intendono intervenire? Nel caso vi
invito a prenotarvi. La parola al collega segretario Distort che si
è prenotato.
Distort (LEGA VDA) -
Mi permetto di condividere con
l'Aula le mie riflessioni in merito a quanto contenuto nel
documento di economia e finanza.
Parto dal tema più cruciale: il tema relativo alla sanità. Ho
letto quanto è stato riportato e, pur non essendo un tecnico del
settore, mi permetto, con tutta sincerità, di evidenziare il fatto
che percepisco, ho la sensazione che quanto è stato riportato della
mano dell'Assessore, nonché medico, ci sia poco. A me ha stupito, e
devo dirle, Assessore, quando avevo portato all'attenzione del
Consiglio un'interpellanza in merito alla sanità territoriale, alla
Casa della salute, agli ospedali di comunità, lei nella parte
finale della risposta, in un discorso a braccio, quindi che ha
espresso esattamente la sua posizione e la sua autorevolezza, ha
detto: "recepisco sicuramente i suoi spunti sugli ospedali di
comunità in quanto sarà da valutare bene quali strutture o meno
poter utilizzare a tale finalità. Ammetto che non è una cosa facile
cercare di riorganizzarla ma questa è la volontà di questo
Assessorato e ci stiamo adoperando in tal senso".
In questa parte finale del suo intervento io ho letto tutta la
sua volontà, ho letto la sua capacità di visione, non è una
sviolinata che sto facendo ma è una constatazione. In quanto
riferito invece non la percepisco, evidentemente è qualcuno che ha
preparato questo rapporto sulla salute e che l'ha preparato
evidentemente non con la visione né del medico che ha veramente nel
cuore come imperativo categorico l'attenzione alla salute, né
dell'Assessore come visione. Ho percepito quindi non una
programmazione di insieme, ma semplici tacconi basati su una
visione fondamentalmente ospedalocentrica.
Non posso quindi credere che in questa elencazione, in questa
esposizione ci sia la mano di un Assessore medico e mi permetta
indubbiamente intelligente. Chi le ha scritto queste cose
appartiene a una visione passata, quella stessa visione che nella
gestione del Covid non è stata in grado di reagire nel modo
corretto. Non ha avuto la forza, non ha avuto sufficiente forza,
quindi io la invito, Assessore, ad affermare maggiormente la sua
visione di cui io mi fido, tanti si fidano.
Per quanto riguarda il discorso dell'istruzione e Università,
avrò modo di approfondire il tema nell'ordine del giorno che verrà
discusso più avanti, però è sicuramente interessante, quanto meno
curioso, scoprire che l'ipotesi della sede del Liceo Bérard
provvisorio, frutto di un accordo, di un contratto di locazione, di
realizzazione di un'opera che doveva, era nel suo intendimento
provvisoria sia diventata permanente. Ora, da un punto di vista
architettonico, esprimo sicuramente le mie riserve sul fatto che si
sia occupata un'area che paesaggisticamente ha ben altra vocazione
senza contare un vincolo archeologico che è ancora da capire come
possa essere compatibile con una costruzione, però è comunque
curioso che a distanza di un anno ecco che la scuola allestita in
modo modulare poi diventa assolutamente permanente, così come
diventa curioso sapere che la scuola polmone che si era
fortunatamente superata come visione ritorna in auge però
semplicemente un po' più piccola.
Chiaramente, per quanto riguarda la parte relativa
all'Università, spiace non poter leggere la visione relativa a uno
studentato, all'alloggiamento, cioè l'Università è un'opera, è
un'attività che di per sé è aperta anche a un pubblico proveniente
da fuori territorio, deve essere attrattiva e questo è
nell'intendimento di un Ateneo, per cui pensare che non ci sia
l'attenzione relativa a un'opera di studentato è sicuramente
deludente in fase di lettura, fermo restando che poi la capacità di
intelligenza delle persone può essere messa in atto anche in tempi
successivi, però non è specificato.
Per quanto riguarda la cultura, è un po' una sorta di mio
bambino, qui è veramente duro e doloroso avere la sensazione di
leggere una composizione autoreferenziale evidentemente scritta da
tecnici ma in maniera assolutamente compilativa, accademica, di
vecchio stile, potremmo dire: "
nihil sub sole novi
", niente
di nuovo sotto il sole, nessuna visione traspare, non si evincono
scelte progettuali di ampio respiro, un mero elenco di interventi
stracciati dal programma operativo della Sovrintendenza ai beni
culturali cui sono stati poi aggiunti alcuni compiti inerenti alle
attività culturali e dello spettacolo, che tuttavia sono stati
purtroppo abbinati in maniera superficiale e un po' confusa
mescolando, tra l'altro, interventi ad azione diretta alla
disciplina di contributi.
Poi è doloroso percepire la totale mancanza di riconoscimento
alle professioni operanti nel settore senza alcun riferimento alla
crisi contingente e alle prospettive future in termini di scelte
occupazionali finalizzate a sostenere competenze e professionalità
acquisite.
Mi pare grave il fatto che alla Società di servizi si affidi
anche il compito di erogatori di servizi di guida, cosa che non
solo non spetta al personale incaricato della partecipata
regionale, ma che crea confusione tra chi è addetto alla mera
guardianeria e assistenza in sala e invece con il mestiere di guida
che è stato costruito attraverso un percorso professionale;
insomma, mi sembra debole e mi sembra di nuovo un'occasione
persa.
Per quanto riguarda il commercio, noto di nuovo un riferimento
al fatto che, laddove il privato ha difficoltà a perseguire la
sostenibilità economica, arriva la politica dei contributi
straordinari, dei contributi a fondo perso. Allora mi permetta, se
il privato non è interessato a investire, significa che è tutto da
riprogettare, il commercio deve attivarsi per attrattività propria,
allora bisogna lavorare su altri meccanismi, non sul meccanismo
compensativo del contributo, perché il mercato ha le sue leggi e,
nel momento in cui il mercato segue le sue leggi, il mercato è
forte. Nel momento in cui non le segue, nel momento in cui bisogna
intervenire con ruoli compensativi, a questo punto siamo già fuori
dal mercato, diventa una forzatura, non è questa la visione che
spetta a una classe amministrativa.
Andando avanti, energia. L'energia è una parola che ha in sé il
concetto di azione, quindi di attività umana, di trasformazione, ce
l'ha in sé, invece in quanto riportato io percepisco un percorso in
punta di piedi, come una sorta di manifesto della decrescita
felice. Non c'è chiarezza nel concetto di sfruttamento
dell'energia.
Noi siamo in una zona, in un territorio che, grazie a Dio, è
collocato in pozzi petroliferi, i nostri pozzi petroliferi si
chiamano acqua con tutto il rispetto di questo bene, ma, proprio
per il rispetto di questo bene, l'umano ingegno deve mettersi in
moto e la visione di una classe dirigente deve tener conto anche di
opere, anche di grandi opere. Non è menzionato che tipo di politica
e di visione c'è nei confronti delle microcentrali idroelettriche,
non è percepito, è come se non fosse toccato, è un tasto dolente,
ma addirittura non è specificato, se non con un generico richiamo a
CVA e al ruolo di CVA, non è specificato un orizzonte, una visione
di efficientamento delle centrali idroelettriche esistenti dal
punto di vista delle tecnologie da impiegare, non è menzionata
l'ipotesi di realizzazione di nuovi invasi: parlo, per esempio, di
un progetto finito in qualche cassetto del vaso, del bacino di
raccolta a Cretaz nel comune di Cogne previsto per sviluppare una
quantità di energia di tutto rilievo. Dobbiamo avere anche il
coraggio di affrontare questi temi e questi temi non sono
violentare la natura, non sono violentare il paesaggio, ma sono
rispondere in maniera responsabile a una società matura.
Per quanto riguarda i trasporti e la mobilità sostenibile, io
non voglio continuare una mia politica che apparentemente viene
percepita come antielettrificazione, però io vorrei che ci fosse
una politica della chiarezza sotto questo punto di vista e, nel
momento in cui si parla di ferrovia, probabilmente c'è un refuso,
perché c'è scritto che l'elettrificazione della tratta ferroviaria
Aosta/Ivrea è pensata per velocizzarla. Deve essere un refuso
perché 30 secondi di velocizzazione non penso che sia un elemento
che meriti questa posizione nel DEFR.
Per quanto riguarda le opere pubbliche e territorio, chiaramente
si mescolano alcuni argomenti che sono ripresi un po' in un
settore, un po' nell'altro; qua si parla di gestione della
vulnerabilità idrogeologica del nostro territorio, e torno al
concetto di grandi opere o comunque di opere medie. Esiste un
sistema estremamente importante prodotto dall'ingegneria
ambientale, che consiste in realizzazione di dighe di laminazione
delle piene. Noi sappiamo che i fattori meteorologici avversi
saranno sempre più frequenti, quindi piogge straordinarie, veloci,
impattanti che genereranno piene, queste genereranno
destabilizzazione idrogeologica del nostro territorio. Il pensare a
realizzare opere di regimentazione che comprendano le dighe di
laminazione delle piene vuol dire pensare e avere una visione di
tutela, di cura, di attenzione e di prevenzione sul suolo.
Sempre per l'aspetto idrogeologico, si parla di un rapporto
virtuoso con la Fondazione Montagna Sicura, ben venga, ma dobbiamo
avere una visione d'insieme e la visione di insieme presuppone
anche andare al di là, significa osare, osare anche la possibilità
di istituire un Centro internazionale di studio idrogeologico che
abbia la Valle d'Aosta come laboratorio accademico. Noi abbiamo
nello stesso territorio tutte le categorie di rischio
idrogeologiche condensate nello stesso territorio. Questa è la
visione, altrimenti è un'elencazione da agenda nel termine
letterale del termine: cose da fare.
In opere pubbliche e territorio vedo un richiamo ai contratti
pubblici, però con una lunga elencazione della parte relativa ai
contratti pubblici senza menzionare minimamente al fatto di poter
pensare a una legge regionale sui lavori pubblici. Siamo ancora e
rimaniamo tuttora, continuiamo a rimanere servi del provvedimento
statale n. 50/2016. Allora diciamolo, non intendiamo portare avanti
una legge regionale dei lavori pubblici, noi continueremo a
rimanere sudditi della legge nazionale.
Infine una voce che è richiesta da ordini professionali a gran
voce è la revisione dell'elenco prezzi, nessuna menzione alla
revisione dell'elenco prezzi, dove dobbiamo aggiornare non solo i
prezzi ma dobbiamo aggiornare le voci, dobbiamo creare le voci
nuove. Il mercato ha prodotto una quantità di voci nuove
nell'ambito dell'edilizia che non sono minimamente presenti sul
prezziario e i professionisti devono scervellarsi con le analisi
per andare di volta in volta a definire un equo prezzo.
Il 110 percento citato, se ne parla anche nel capitolo
successivo, nel paragrafo successivo sull'ambiente; in realtà, non
se ne parla esplicitamente, se ne parla implicitamente, tra
l'altro, strano che, di fronte a una questione che riveste
l'attenzione pubblica quotidiana di diverse testate giornalistiche
noi in un DEFR non si faccia nessuna menzione, però può avere il
suo senso, perché siamo il documento di finanza regionale e quindi
non stiamo a esprimere le nostre sudditanze alle disposizioni
statali, però è comunque fondamentale. È inutile pensare di dire
intervenendo nel settore delle costruzioni puntando sempre più
sull'utilizzo di energia pulita e rinnovabile avere come obiettivo
l'abbandono delle fonti fossili entro il 2040, pensare di mettere
in atto tutta una serie di iniziative tese a garantire e a tutelare
la qualità dell'aria, quindi dell'ambiente. Ci dimentichiamo poi
del fatto che esiste una misura del 110 percento per la quale io mi
è venuto in mente che potrei avere un'alleata che finora ho
sottovalutato come alleata ed è esattamente lei, assessore Minelli.
Lei potrebbe diventare la mia alleata in questa battaglia del 110
percento, lei che è in Giunta parli al suo collega Marzi, lo
convinca, perché il fatto è questo: l'ambito dell'edilizia crea dal
30 al 40 percento delle emissioni a carico della qualità dell'aria
e dell'ambiente, allora c'è il 30 percento di interventi di
efficientamento sugli edifici condominiali e su altri, ma
fondamentalmente su edifici condominiali, che è bloccato per le
questioni relative alla definizione della legittimità edilizia per
questioni puramente burocratiche. Che cosa succede? Che il 30-40
percento di edifici il cui percorso di efficientamento è impedito
da questa situazione vuol dire che influiscono su quel 30-40
percento di emissione e, se la matematica non è un'opinione, vuol
dire che quanto meno il 10 percento di tutte le emissioni che vanno
a finire nell'ambiente è bloccato da un problema di tipo
amministrativo. È quindi un'illuminazione aver scoperto la
possibilità di avere un'infiltrata nella Giunta.
Per quanto riguarda il discorso del recupero dei materiali per
il piano dei rifiuti, ricordiamoci che il recupero non può avvenire
al 100 percento, cioè non esiste la soluzione di recupero al 100
percento, quindi dobbiamo avere anche una visione che tenga conto
del fatto che c'è una parte e non è una parte marginale di rifiuti
che non possono essere recuperati, quindi bisogna trattarli, non si
può non accennarli nemmeno.
Infine, per quanto riguarda le risorse naturali, non ho visto
nessuna menzione a una pianificazione per lo sfruttamento e
l'incentivazione delle risorse naturali da cui discende e
discenderebbe tutta un'attività virtuosa della filiera del
legno.
In conclusione quindi continuo a ribadire quanto già espresso
poco più di un anno fa, c'è un eterno assente nel concepimento del
documento di economia e finanza regionale, l'eterno assente si
chiama urbanistica, è presa, strattonata, utilizzata, messa lì come
toppa di qua e di là, dove serve perché ci si rende conto che c'è
bisogno di effettuare delle modifiche a leggi urbanistiche, però la
trattazione del tema non esiste. E qui voglio spezzare una lancia
sindacale, assessore Marzi, l'importanza che si dà a un settore è
espressa anche dall'importanza che si dà all'organico, al
personale, e metto in evidenza che l'organico della struttura
pianificazione territoriale mi sembra un po' sottodimensionato. Non
sono stato pagato dal personale degli uffici però, per onor del
vero, devo dire che la situazione è questa.
Per concludere, il collega Carrel ha definito che questo è un
libro dei sogni, io vado oltre e dico che non è un libro dei sogni,
questo è un libro dei ricordi, ma dei ricordi di un passato che non
è il passato valoroso da riproporre perché ha in sé una ricchezza
da custodire e da conservare, è un passato prossimo che ormai sa
soltanto di vecchio e non è in questo modo che si affronta la
visione di un documento di questo tipo.
Presidente -
Si è prenotato il consigliere Baccega.
Intorno alle ore 18:00 sospendiamo per arieggiare i locali,
pertanto probabilmente l'intervento del consigliere Baccega, a cui
do la parola, sarà l'ultimo prima della pausa.
Baccega (PA) -
Stavo facendo una valutazione del tutto
personale, la forza e l'energia di avere una maggioranza di
spessore, avere i numeri, nel senso che noi siamo qua a discutere
un documento importante e ovviamente siamo noi a intervenire, non
c'è alternanza, non c'è possibilità di sentire anche degli
interventi a supporto che potrebbero essere interessanti da parte
dei colleghi di maggioranza.
Come immaginate, non essendo possibile per questioni di tempo
affrontare nella sua completezza tutto il documento presentato, ci
siamo suddivisi un po' i compiti anche per capitoli, per argomenti
e per stimoli. Va detto che la proiezione del contesto economico
nazionale e regionale è tutt'altro che favorevole e che il quadro a
tendere della finanza pubblica e privata non prevede a breve e a
medio tempo elementi di positività, quindi bisogna con grande
attenzione e impegno guardare alle risorse dell'Europa dello Stato
in quanto il bilancio regionale in parte entrate, allo stato delle
previsioni, non sarà sufficiente almeno nel prossimo biennio. Per
questo ci aspettavamo appunto un documento di economia e finanza
regionale più coraggioso ma soprattutto più chiaro.
Entrando nel merito del progetto del DEFR e partendo dalla
sezione terza, riteniamo che ci proponete un piano che traguarda il
2023 con indicazioni di risultati previsti che noi non troviamo.
Scrivete che viene presentata una sintesi degli interventi previsti
nel triennio 2021-2023 in attuazione del vostro programma di
governo e che la Regione si impegnerà a perseguire e poi
compatibilmente con le risorse finanziarie a disposizione, questo è
coraggioso ma assolutamente preoccupante. Proprio
quest'affermazione ha determinato un quesito che ho posto in
Commissione a quasi tutti gli Assessori, ovvero, per conseguire gli
obiettivi che ognuno di loro nei differenti dipartimenti aveva
individuato, quali incrementi di budget erano stati richiesti in
aggiunta alle risorse già disponibili dal bilancio tecnico
approvato visto che si era già avviata da tempo la fase di
richiesta delle risorse. Al momento certamente non è il caso di
evidenziare l'una o l'altra richiesta, ma vi anticipo che sarà
durissima e complicato trovare la quadra a meno che non riusciate
davvero a definire le priorità che mancano in questo documento di
economia e finanza regionale. In alcuni casi le risorse individuate
sono certamente sottostimate ma, riportandoci a quanto ha
sottolineato qualche Assessore sostenuto dai suoi coordinatori,
sono indispensabili e qualcuno ha anche sottolineato che avrebbe
fatto sentire la sua voce, ben venga.
Va detto che ci vedono favorevoli le azioni, le iniziative, gli
interventi economici che saranno attivati per dare una boccata di
ossigeno a imprese e lavoratori autonomi per superare la fase
emergenziale della crisi, questa mattina ne abbiamo avuto un
ulteriore riscontro, purché le risorse siano distribuite a tutti
senza lasciare indietro nessuno e in modo adeguato.
La critica è che siamo pesantemente in ritardo, questo va detto,
quindi il concetto è dobbiamo fare azione, dovete fare azione. Lo
hanno certamente sottolineato in audizione in II Commissione le
associazioni e i sindacati, al di là della
Chambre
che nel
suo documento ha dato apprezzamento su tutto e a ogni capoverso,
ovviamente sono diligenti e allineati. Il SAVT: "basta con le
parole, servono i fatti", l'UIL: "condividiamo alcune scelte ma
sono solo annunci", CGIL: "è importante sapere quando tradurrete in
azioni quanto scritto", la CISL: "non lo vediamo in termini
negativi", come noi peraltro "ma ci aspettiamo concretezze che
potremo avere solo al rendiconto e alla distribuzione dell'avanzo".
Questo è il dato di fatto. Un po' tutti quindi ci saremmo aspettati
di poter avere una pianificazione molto più chiara, quindi
obiettivi, azioni, risorse e tempi certi. Questo è quanto si chiede
a un documento di questo tipo.
Avremmo certamente auspicato un passo avanti rispetto al
passato, devo dire che il DEFR del 2020/2022, quello presentato dal
presidente Testolin, era più trasparente, per ogni obiettivo di
Governo era stata predisposta apposita scheda che conteneva dati
importanti, gli obiettivi correlati, i risultati attesi, le
attività svolte o già avviate, le attività previste, l'eventuale
coinvolgimento di altri soggetti, qui non compare. Anche il piano
dei lavori pubblici era più chiaro e incisivo, schede che
individuavano l'Assessorato, il dipartimento, la struttura, il
titolo dell'intervento, il Comune eventualmente coinvolto
nell'opera pubblica, l'importo presunto, lo strumento finanziario,
l'ammissione, il programma di bilancio e poi la tipologia
dell'intervento, il settore e la categoria di intervento. Direi
tanta roba, tante cose ma c'era trasparenza, quindi un passo
indietro nell'ipotesi di un controllo e una verifica dove invece ci
si aspettava un effettivo rilancio.
Ci proponete in questo testo una semplice elencazione di temi.
Siccome, quando abbiamo parlato del bilancio che avete presentato,
dissi: "ci rivediamo al DEFR", quel bilancio era un romanzo, questo
è un capitolo delle buone intenzioni e delle mancate opportunità,
un cambiamento strategico per non entrare nel merito? Non lo so,
forse.
Riconoscendo che il testo delle buone intenzioni lo si può
leggere solo in questi termini, riteniamo che ci sia difficile dare
una valutazione positiva in quanto in molti capitoli siamo ben
lontani dalla concretezza del fare.
Entrando nel merito di alcuni dipartimenti, sottolineo che non
vediamo nessuna efficace idea di riorganizzazione per poter meglio
utilizzare le risorse europee, lo abbiamo già anticipato in
Commissione all'Assessore, se vogliamo portare a buon fine i
progetti presentati o che si presenteranno in Europa, e l'ho
vissuto di persona, e spendere meglio le risorse che arrivano
dall'Europa, bisogna cambiare paradigma organizzativo. Non tutte le
strutture hanno personale a sufficienza e preparato con le adeguate
competenze per seguire tutti i progetti. La criticità forte sta
nelle SRAI e un'ipotesi di efficacia ed efficienza poteva stare
nell'individuazione di una struttura o, meglio, di un dipartimento,
che seguisse tutti i progetti di tutti gli Assessorati, su questo
fronte niente di nuovo.
Per l'edilizia scolastica ci è stato presentato dall'Assessore
quel percorso di riorganizzazione delle scuole dell'Istituto
superiore della città, quello che in qualche modo ci preoccupa un
po' è che mancano le risorse, quindi, finanziamenti permettendo, è
un po' una preoccupazione. Io invito a ritornare a vedere quella
delibera del 2016, la n. 572, che in qualche modo tracciava con i
finanziamenti inseriti il percorso fino al 2030 degli istituti,
ovviamente va riaggiornata. Manca nel progetto istruzione la parte
quanto mai attuale che anche, a seguito del decremento delle
nascite, lo ha sottolineato in questi giorni con la giusta
preoccupazione l'assessore Caveri... che nuovamente è tornato alla
ribalta proprio a seguito della pandemia e mi riferisco al percorso
di istruzione che si era avviato in passato, ovvero l'istruzione
educativa 0-6 anni sicuramente all'ordine del giorno dei tavoli
nazionali.
Su questo punto andremo a confrontarci, abbiamo presentato un
ordine del giorno che valuteremo insieme. Sarebbe stato
interessante e innovativo nel programma triennale aprire il tavolo
del confronto su questo tema che è quello che chiederà appunto
l'ordine del giorno.
Due riflessioni sul tema dell'innovazione, tema che è
sicuramente diventato strategico nel Paese come da noi e, proprio
sulla base delle importanti risorse che arriveranno dall'Europa,
credo che si siano fatti finora dei passi importanti, interventi
infrastrutturali decisamente performanti tramite appunto la nostra
partecipata INVA e si deve pensare a nuove iniziative, a nuove
forme di economia da sviluppare che vedono la montagna incrementare
relazioni digitali che nel documento di economia e finanza vedono
proprio INVA protagonista per sviluppare per i soci ma anche per
quel 20 percento che lo statuto mette a disposizione anche per i
privati il suo fatturato che lo statuto gli attribuisce appunto per
aziende non socie.
C'è certamente uno storico di garanzia elevata, di fornitura di
servizi, di capacità e di professionalità che si è costruito nel
tempo nella nostra Regione e che con le nuove risorse si può solo
rilanciare ed è un'aspettativa per i cittadini, per le imprese, per
il turismo, per la sanità e per l'istruzione ma un po' per tutti i
settori strategici, quindi guardare con fiducia a livello generale
alle nostre partecipate e chiudere definitivamente con le
conflittualità e le interferenze che sono in atto.
Abbiamo avuto modo di sentire l'Assessore alla sanità e,
esaminato il capitolo sanità e servizi sociali, troviamo
sicuramente molte dichiarazioni di principio che sicuramente erano
presenti nei programmi delle ultime cinque o sei Giunte che si sono
succedute più o meno, ovviamente alcuni percorsi si sono avviati,
altri si sono fermati, lo sappiamo bene, ne cito qualcuno: "si
impegnerà l'Assessorato a predisporre il nuovo piano regionale per
la salute e il benessere", qui parla di una prima parte di
triennio, noi con il nostro ordine del giorno cercheremo di essere
propositivi, nel senso che se riusciamo a farlo al più presto, è
meglio per tutti; "l'Ospedale e l'assistenza sanitaria territoriale
saranno al centro della nuova programmazione" va benissimo; "si
dovrà condividere un nuovo modello di assistenza territoriale", non
ho sentito tutto l'intervento del collega Distort ma dedicarsi un
po' a questa formula di elencazioni di interventi che comunque
fanno un po' parte del passato... "valorizzare il nuovo ruolo dei
medici di medicina generale e dei pediatri di libera scelta", anche
questi temi andranno in qualche modo approfonditi perché non è
pensabile che si fanno accordi integrativi siglati negli ultimi
anni e soltanto nell'ultimo Consiglio regionale sappiamo che meno
del 50 percento aveva aderito e dato disponibilità a collaborare a
inoculare i vaccini. Adesso so che venerdì c'è stato un ulteriore
approfondimento e ha portato a casa il risultato che vanno a
vaccinare nei centri vaccinali e meno male; "risulta indispensabile
riorganizzare i servizi territoriali", eccetera.
Maggiori risorse, questo è inevitabile, quindi la sanità ha
bisogno di maggiori risorse, non si parla del trasferimento della
psichiatria in ambito ospedaliero, voglio sottolinearlo perché
questo è un adempimento legislativo sul quale bisogna dare delle
risposte, si parla della risoluzione del problema delle liste di
attesa, anche qui avremo modo di parlarne in futuro.
Sul tema delle strutture residenziali, territoriali,
socio-sanitarie e socio-assistenziali finalmente torna in auge la
battaglia che fu portata in Consiglio regionale a fine 2019, che
sosteneva di dover avere sul territorio quattro o cinque strutture
che avessero una valenza sanitaria, non le microcomunità che
c'erano allora, ma che ci fosse l'USL a poterle gestire. Credo che
chi era presente allora... la battaglia su Variney fu per me un
momento infuocato, però adesso Variney si è riaperta secondo quella
indicazione, si è resa operativa la struttura di Perloz l'estate
scorsa, adesso potrà essere aperto Morgex, che vi assicuro è una
struttura a 5 stelle, sarà pronta a breve, aspettano la visita
dell'OTA, che è sotto la guida dell'ARPA, bisognerebbe fare
presto.
Giustamente il DEFR dice: "sarà opportuno individuare una nuova
struttura in Media Valle", lo evidenzia, quindi sono lieto che
questo percorso trova la disponibilità dell'attuale maggioranza,
dico solo a quelli che c'erano prima che abbiamo perso due anni. È
interessante la strategia che si rappresenti come priorità
strategica la riorganizzazione dei servizi residenziali,
semi-residenziali e domiciliari in un'ottica di regia unica.
Ovviamente non si dice come affrontare questo tema, c'è la volontà
davvero di rivalutare il numero minimo dei posti in micro? È un
tema che era venuto fuori. C'è la volontà di finanziare attraverso
la legge n. 80 interventi significativi già richiesti per portare
al numero minimo di 24 posti letto alcune strutture che sono sul
territorio anche situate in ambiti della nostra regione che hanno
l'esigenza di portare 24 posti alla microcomunità? Questo mi sembra
uno dei risultati positivi, che si debba andare in questa
direzione, e apro una breve parentesi: nel rispondere nel 2019 a
un'interrogazione del gruppo MOUV sull'istituzione di un'azienda
speciale sollecitata da un'affermazione che nelle premesse diceva:
"lette le affermazioni del sindaco di Verrayes, già Presidente
dell'Union Valdôtaine, che precisa: le strutture gestite dagli Enti
locali sono diventate delle eccellenze - e questo è vero - che
permettono di assicurare l'organizzazione efficace dell'assistenza
domiciliare e che non possono andare sotto un organismo centrale
soprattutto se delle economie di scala non sono così evidenti...".
Lo avevamo affermato appunto più volte in Consiglio regionale ma,
ahimè, quel percorso fu interrotto sempre dal Consiglio regionale,
cambiare idea è sempre una buona cosa.
Bene la dichiarazione di attenzione al mondo della disabilità,
qui bisogna costruire una riorganizzazione di carattere generale
piuttosto importante, ma sono sicuro che l'Assessore in questa
direzione ha competenze e riuscirà a dare una risposta importante.
Si parla di attenzione alle donne vittime di violenza, benissimo,
ma la nostra sollecitazione fatta attraverso un'interpellanza per
la realizzazione di una struttura mamma-bambino in questo momento
su questo DEFR non trova ancora spazio nonostante le dichiarazioni.
Non c'è nessun accenno rispetto alle strategie da adottare con le
strutture private presenti nella nostra regione, in questi mesi,
purtroppo, abbiamo assistito a tante problematiche che sono nate
con alcune strutture accreditate, quale sarà il futuro rapporto di
collaborazione? Questo è importante che lo si conosca.
Il fattore famiglia, per cui si era sviluppato un confronto
importante e con gli amici della Regione Veneto, è stato un po'
lasciato nel dimenticatoio, quindi, da questo punto di vista, io
credo che anche lì abbiamo presentato un ordine del giorno e
finalmente speriamo si possa andare in questa direzione.
Non si parla di indirizzi all'USL ma ci sarà un provvedimento in
itinere immagino. Nel DEFR non si parla ovviamente del nuovo atto
aziendale, ora che è composta la nuova Direzione strategica, quindi
ha assunto quella forza che doveva avere, finalmente con un
Direttore generale credo sia importante avere qualche notizia
rispetto a questo nuovo atto aziendale. La prospettiva a tendere è
di nuove assunzioni in sanità, che sono sicuro che saranno
dipendenti dalle risorse messe a disposizione, però mi sembra che
la pandemia abbia dato con chiarezza contezza del fatto che in
sanità è necessario assumere nei diversi ruoli, nei differenti
ruoli.
L'esigenza di modificare la legge n. 5 non è menzionata e
concludo questa parte che riguarda la sanità sottolineando che il
DEFR 2020-2022 concludeva il percorso dicendo che gli stanziamenti
concernenti la spesa sanitaria corrente previsti nel bilancio di
previsione andranno implementati per il sostegno al settore, e
questo si dovrà fare ancora di più questa volta.
Per quanto riguarda i lavori pubblici, opere pubbliche e
territorio, c'è un ampio capitolo dedicato a questo importante
settore, che è riservato esclusivamente alla gestione delle acque,
alle concessioni delle derivazioni idriche ma di approvazione del
piano di tutela delle acque non mi pare di aver visto nulla, potrei
essere smentito perché avendo riletto più volte ma può essere
corposo...
Sul piano della tutela del territorio vi siete limitati a dire:
"il rischio zero non esiste". Troppo poco. Vi invitiamo a fare una
più attenta valutazione del nostro territorio ma soprattutto non è
possibile leggere che si dovranno ridurre i valori di rischio in
relazione alle disponibilità finanziarie. Non è una bella
prospettiva di sicurezza per i Valdostani. Rileviamo le solite
affermazioni, appunto le procedure sono da modificare quindi c'è un
copia-incolla di percorsi che in qualche modo si richiamano da un
DEFR all'altro.
Dal rapporto con l'ANAS agli innumerevoli cantieri da ultimare
nessun cenno ma abbiamo previsto un'interrogazione e ne parleremo
non so se in questo Consiglio o nel prossimo, dell'ampliamento
dell'Ospedale Parini avete scritto con un'ambiguità devastante,
siete andati alla fiera dell'incertezza all'insegna del "non so che
cosa fare", lo hanno sottolineato con forza anche i sindacati in
Commissione. Da una parte scrivete che "si dovrà verificare la
compatibilità tecnico-progettuale ed economica, nonché la
realizzazione in termini cronologici adeguati dell'attuale progetto
dell'Ospedale, ferma restando l'opportunità di sondare altre
soluzioni qualora gli esiti della verifica sopra descritta
risultassero non percorribili". Negli indirizzi alla SIV scrivete:
"rispettare gli esiti della valutazione costi-benefici effettuata,
rispettare l'autorizzazione di spesa per la progettazione e la
realizzazione del presidio unico ospedaliero COUP di Aosta". Tutta
questa incertezza, sapete bene, non ci porterà lontani. Su questa
cosa dobbiamo prima o poi fare chiarezza e capire dove andiamo.
Mi scuso se sono stato un po' lungo ma il documento è corposo, i
temi sono tanti. Noi cerchiamo con il nostro lavoro, da una parte,
di sottolineare qualche stortura, ma, dall'altra, cerchiamo di dare
anche delle suggestioni che vanno nella direzione di arricchire
questo documento, o comunque di arricchire un programma che in
questo momento un pochino...
Presidente -
Consigliere Perron, notiamo la sua
prenotazione e al momento sospendiamo per arieggiare i locali. Al
rientro sarà il primo a intervenire. Chiedo ai Consiglieri di
mantenere la più stretta applicazione delle disposizioni in materia
di prevenzione del Covid.
La seduta è sospesa dalle ore 17:55 alle ore 18:17.
Bertin (Presidente) -
Riprendiamo i lavori dopo la pausa.
Si era prenotato il consigliere Perron a cui passo la parola.
Perron (LEGA VDA) -
Riguardo al DEFR in generale, i miei
colleghi, sia i colleghi del mio gruppo che i colleghi della
minoranza, hanno ampiamente espresso le critiche a livello
generale. Io mi soffermerò su quattro tematiche: la prima riguarda
la proposta di rivedere i percorsi di istruzione professionale e
istruzione e formazione professionale per i quali abbiamo
competenza legislativa primaria. È una riforma che riteniamo
assolutamente urgente perché non riusciamo a risolvere il tema del
mismatch
tra domanda e offerta di lavoro. Cos'è il mismatch?
Il mancato incontro tra le esigenze occupazionali delle aziende e
le caratteristiche della forza lavoro disponibile, con il risultato
di avere in Valle il più alto tasso di abbandono scolastico a
livello di italiano nella fascia dei giovani tra i 18 e i 24 anni,
unito comunque a elevati livelli di disoccupazione giovanile nella
fascia di età tra 15 e 24 anni, che è doppio rispetto a quello dei
primi anni Duemila. È un dato preoccupante, che affonda le sue
radici in motivazioni culturali, come una marcata mentalità
anti-imprenditoriale nel mondo della scuola e un mancato raccordo
tra la stessa e il tessuto produttivo.
Vorremmo sapere, tra l'altro, se la riforma che avete annunciato
parta dalle esigenze degli attori economici e se ci siano rapporti
con Confindustria e Confartigianato riguardo alle necessità del
mondo dell'impresa. Il rischio altrimenti è quello di creare
qualcosa di scollegato dal mondo reale e di non centrare così
l'obiettivo, ma di questo tema parlerò diffusamente
nell'interpellanza che ho rivolto all'Assessore competente e quindi
ora non mi dilungo. Proprio perché ho insegnato in questi tipi di
scuole professionali, so qual è l'attenzione media e quindi cerco
di essere sintetico per non tediare.
Il secondo tema che vorrei approfondire invece non è slegato dal
precedente ma, anzi, deriva da una visione dei problemi che vuole
essere il più possibile organica, riguarda le politiche industriali
della Valle. Era già segnata nella S3 la priorità di invertire i
processi di deindustrializzazione che ci hanno colpito, che sono
frutto di una globalizzazione inarrestabile, a partire dalla fine
degli anni Novanta ma sulla quale dobbiamo intervenire. Riteniamo
che il tipo di industria più adatta debba affiancarsi alla
strategia di decarbonizzazione legata agli obiettivi più volte
citati della
Fossil Fuel Free
2040 e crediamo che un
investimento nel settore dell'idrogeno possa rappresentare un
importante obiettivo per il nostro futuro. Nel DEFR è appena
menzionato e crediamo che questo sia un errore. Sulle sue
potenzialità abbiamo già parlato con una nostra iniziativa qualche
mese fa e ne parleremo ancora.
Sempre riguardo al tessuto industriale, questa volta legato alle
piccole e medie imprese, che ricordo sono l'ossatura economica non
solo del nostro Paese dell'Italia ma anche della nostra Regione con
la presenza anche di molte microimprese, viene menzionato un
percorso di ingresso ai mercati esteri. Ci auguriamo che questo
percorso non resti soltanto un insieme di parole sulla carta.
Negli anni passati ci sono state richieste specifiche per un
aiuto nell'inserimento sul mercato estero, francese e svizzero, ad
esempio, imprese valdostane, mercato per sua natura, parlo di
quello svizzero, molto frazionato a causa dei vari cantoni con
diverse legislazioni: ecco perché un'interlocuzione istituzionale
potrebbe fare veramente la differenza per molte imprese che operano
sul nostro territorio, ma nulla è stato fatto in passato, quindi
vigileremo affinché questo tipo di richieste non cadano nel vuoto
visto che in questo DEFR è stato messo nero su bianco.
Il terzo tema che nel DEFR ho trovato davvero poco rappresentato
riguarda le politiche giovanili. È vero che nel DEFR si fa
riferimento alla legge regionale n. 12/2013, la quale declina come
obiettivo, tra i tanti obiettivi, quello di promuovere il benessere
e l'adozione di stili di vita sani, ma troppo poco si dice riguardo
all'abuso di stupefacenti e di alcolici, che è una vera piaga, che
può affliggere i ragazzi e danneggiare per sempre le loro vite.
Ricordo che il consumo di alcol che nella nostra regione è
estremamente tollerato e anche culturale fa dei danni molto più
gravi sugli adolescenti rispetto agli adulti e, tra l'altro, sulle
donne rispetto agli uomini per motivi proprio biologici.
Abbiamo tristi primati riguardanti l'abuso di alcolici e
depressioni. La situazione pandemica e l'isolamento dei ragazzi
lontani dalla scuola aggrava e aggraverà il problema, serviranno
interventi mirati in sinergia con le scuole e le Forze dell'ordine.
Anche il tema dell'alimentazione corretta e un'adeguata attitudine
allo sport va pianificato con energia già nelle scuole e non
lasciato alle sole iniziative delle famiglie.
Il quarto e ultimo tema riguarda la cultura e, in particolare,
la musica e i festival musicali. Apro questa parentesi su un tema
che conosco. Ci sono molte realtà italiane, e non solo, che hanno
costruito con il tempo festival di grande successo, i quali hanno
ospitato artisti di fama internazionale, tra gli esempi più noti
voglio citare: "l'Umbria Jazz", il "Pistoia Blues Festival", il
"Collisioni Festival", che è qua in Piemonte, oppure in realtà
alpine il "No Borders Festival" del Friuli, il "Montreux Jazz
Festival" svizzero e lo Zermatt Unplugged, tutte realtà molto
vicino a noi. Ciò che manca, ciò che ci è mancato è certamente una
visione internazionale, siamo stati troppo autoreferenziali e
questo ha consentito posizioni di privilegio e troppi soldi
pubblici che non hanno generato indotto per tutti ma vantaggio per
pochi. La musica dal vivo - e qui faccio un inciso economico,
grettamente economico anche se si parla di arte - genera a livello
italiano un giro di affari di circa 640 milioni di euro all'anno, è
un dato di qualche anno fa ovviamente pre-Covid. Il già citato
"Umbria Jazz", ad esempio, è in grado di generare un indotto
diretto e indiretto pari a tre volte l'investimento iniziale e il
festival diventa davvero musica per le orecchie di imprese e
istituzioni della città coinvolta. I primi investimenti erano di
circa 750 mila euro e generavano un indotto di oltre 2 milioni di
euro, adesso gli investimenti sono a 2,9 milioni di euro pubblico e
privato, e, tra l'altro, l'Umbria mi pare che metta qualcosa come
500 mila euro, cioè poco e hanno un indotto di oltre 6 milioni di
euro, quindi è un settore importante e crediamo che ci si debba
muovere in quella direzione, internazionalizzare non è così
difficile, lo fanno realtà molto vicine alla nostra e quindi ci
basterebbe semplicemente copiare.
Nel nostro programma elettorale abbiamo inserito inoltre un
progetto ambizioso che riguardava la SIAE in Valle, perché siamo
convinti che il settore della musica dal vivo e la sua
incentivazione possa dare notevoli riscontri appunto, come dicevo,
anche economici, oltre che culturali. Comunque su varie di queste
iniziative ci riserviamo ulteriori analisi e proposte, di certo
possiamo dirlo, a nostro giudizio, si può e si deve osare di
più.
Presidente -
Altri si vogliono iscrivere? Ha chiesto la
parola il consigliere Manfrin, ne ha facoltà.
Manfrin (LEGA VDA) -
Desidero innanzitutto ringraziare i
colleghi che mi hanno preceduto che credo abbiano fatto sia in
generale su questo documento di economia e finanza regionale, sia
in maniera più analitica su alcuni settori un'analisi molto lucida
che ha sicuramente tratteggiato la situazione politica, economica e
sociale che la nostra Regione sta attraversando e le risposte che
in teoria questa maggioranza vorrebbe dare, ma che nella pratica
riesce a mettere solo su carta e a volte in maniera molto vaga.
Devo rilevare, come ha già fatto qualche collega prima di me, un
imbarazzante silenzio da parte della maggioranza che su questo DEFR
non è intervenuta, se non per bocca fino ad ora del Presidente e
dell'Assessore alle finanze, uno scenario che anche negli anni di
contrapposizione che abbiamo vissuto all'interno di questo
Consiglio in realtà non avevamo mai visto, c'erano stati spesso
interventi che cercavano anche di spiegare, che evidentemente
evidenziavano quello che era un percorso effettivamente mediato e
concertato del DEFR, in questo caso invece mi sembra un
assemblaggio di vari pezzi nei quali ognuno ha deciso quali erano i
propri limiti, i propri confini e le proprie influenze, dopodiché
le ha messe su carta e si è detto: "questo si può toccare, questo
no" e su questo si è andati avanti.
Effettivamente - e mi costa dirlo - bisogna riconoscere che il
DEFR, così come ha detto il collega Baccega, della Giunta
precedente era molto più dettagliato rispetto a questo, questo
effettivamente è un DEFR che soprattutto in alcune parti è molto
generico e soprattutto è un DEFR, che, come detto, è paralizzato da
veti incrociati e quindi viene scritto con delle formule lessicali
volutamente oscure e fumose, ci sono ampi tratti scritti, così pare
dal tratto, dagli uffici e non certo dai componenti di questa
maggioranza e quindi è evidente che spesso, purtroppo, ci si trovi
dei riferimenti che, in realtà, magari qualcuno che sta in
quest'aula non sa cosa vogliono dire. Il problema è effettivo,
perché se i componenti di una maggioranza non riescono nemmeno a
scrivere che cosa vorrebbero fare della Valle d'Aosta, che cosa
vorrebbero inserire nel loro programma, questo è decisamente un
problema.
Dicevo prima che mi sono concentrato molto sulla parte delle
politiche sociali analizzando quanto è stato inserito su questo
tema e ho potuto apprezzare alcuni temi: per esempio, quello della
disabilità, dove effettivamente sono inseriti dei lati positivi, ma
ho potuto anche evidenziare alcune criticità che adesso vado a
elencare. Innanzitutto sulla questione degli ambiti di azione delle
politiche sociali "l'emersione di criticità che necessitano di
ridefinire i bisogni della popolazione", questo è quello che è
stato scritto, viene evidenziato nel DEFR che vi è la necessità di
fare "un monitoraggio puntuale per recuperare i dati necessari a
elaborare politiche specifiche in materia sociale e sanitaria".
Ebbene, a novembre 2020 vorrei ricordare a quest'Aula e a me stesso
che la richiesta di fare uno studio sulla povertà in Valle d'Aosta
era stata fatta, era stata fatta un'interpellanza che chiedeva
appunto - e un'iniziativa che era stata anche votata da questo
Consiglio... - che venisse fatto uno studio analitico sulla povertà
proprio in relazione al Covid, perché effettivamente gli effetti
negativi che questa pandemia ha avuto sono stati molteplici e uno
di questi è stato proprio sul punto di vista dell'economia, ma
semplicemente anche non quella di impresa ma quella dei redditi
delle famiglie che si sono visti sicuramente precipitare in una
spirale sempre più nera e che hanno necessità di poterne uscire e,
per poterne uscire, hanno bisogno anche di una sponda. L'ultimo
studio sulla povertà in questa regione risale al 2009, lo studio
analitico della povertà, quindi evidentemente uno studio che è più
vecchio di dieci anni non ci può aiutare in questo momento nel
quale abbiamo necessità di avere una fotografia della situazione
attuale e della quale abbiamo dati per di più vecchi, che appunto
non possono servire per tratteggiare la nostra azione politica.
Altra questione è quella della parcellizzazione, viene spiegato
sempre nel primo
incipit
della parte delle politiche sociali
che bisogna evitare la troppa parcellizzazione presente
attualmente. Ebbene, la parcellizzazione di cui si parla viene
superata dalla famosa misura unica di sostegno al reddito di cui
abbiamo parlato più volte, su cui anche in questo caso a dicembre
2020 abbiamo presentato un ordine del giorno che è stato votato da
quest'Aula e che ad oggi rimane lettera morta, perché ad oggi non
sappiamo effettivamente quali siano, per esempio, banalmente le
misure che si intendono raggruppare e quindi di quali risorse si
può disporre, con quali criteri vengono distribuite. Da dicembre ad
oggi sono passati parecchi mesi ma non abbiamo affrontato questo
discorso nemmeno in Commissione, quindi evidentemente siamo
decisamente in ritardo soprattutto perché gli effetti negativi
della pandemia non si fanno sentire da oggi ma si sono fatti
sentire da molto tempo prima.
È chiaro quindi che, per quanto si possa inserire all'interno di
questo DEFR, noi abbiamo già inserito, abbiamo già chiesto, abbiamo
già fatto approvare da questo Consiglio una richiesta di andare
verso una misura unica e nessun passo da quattro mesi a questa
parte è stato ancora fatto e quindi è necessario assolutamente
accelerare da questo punto di vista. È stato detto anche qui da
qualche collega che mi ha preceduto in riferimento alla popolazione
anziana... si dice che bisogna riorganizzare i servizi residenziali
e semi-residenziali e domiciliari in un'ottica di regia unica.
Ebbene, mi sento di dover dire e di dover lasciare agli atti di
quest'Aula che quella riorganizzazione deve riguardare però anche
le condizioni degli utenti che vivono all'interno di queste
strutture, perché non ci dimentichiamo che ci sono moltissimi
utenti, quelli che venivano incasellati una volta sotto la dicitura
"N3", cioè gli allettati, i malati gravi, che evidentemente vivono
in una situazione che necessita di un tipo di cure particolari, non
ci dobbiamo dimenticare però che ci sono tutta una serie di
categorie di anziani che hanno invece una possibilità ancora di
avere una socialità, di avere una propria autonomia, una propria
indipendenza e oggi purtroppo accade che essi vengano inseriti in
strutture dove la maggior parte degli utenti sono degli "N3".
Queste persone quindi si trovano a essere sostanzialmente
abbandonate all'interno di queste strutture senza avere la
possibilità di socializzare, senza avere la possibilità di potersi
muovere, senza avere una propria autonomia, anzi, spesso magari
vengono addirittura trasportate da una sala all'altra con la
carrozzella, perché è meglio così, così si possono evitare chissà
quali problemi. Spesso magari li si convince che indossare dei
dispositivi ed evitare di andare al bagno forse è più comodo, forse
è meglio, è più efficiente, però così si costringe una persona che
invece ha ancora la possibilità di essere autonoma, la si porta
progressivamente a essere allettata e questo chiaramente non è un
bene per la persona, non è un bene per la nostra comunità e non è
un bene per le famiglie che queste persone vanno a metterle
all'interno delle strutture. È evidente quindi che, nel ripensare a
questo tipo di servizi, va ripensato anche l'incasellamento di
queste strutture che devono sia fornire un servizio per chi è il
cosiddetto "N3" sia andare a intervenire però per coloro che hanno
ancora un'autonomia e dare la possibilità di esplicitare
quest'autonomia e questa socialità.
Si parla sempre nel DEFR delle politiche di sostegno alle
famiglie e la prima infanzia e quello che si dice è che nella
previsione di una maggiore ripresa nel corso del 2021 dell'attività
economica a seguito della pandemia bisogna diversificare e
potenziare i servizi in un'ottica di conciliazione lavoro-famiglia.
Su questo anche qui mi trovo a assentire in parte. Il sostegno alla
famiglia evidentemente non si manifesta o non si manifesta solo con
una conciliazione dei servizi, ci vogliono ingenti misure di
supporto che incoraggino le nascite e facciano vedere l'arrivo di
un figlio non come un costo, una sfida, un problema da affrontare
ma come un'opportunità di vita. Questo è l'obiettivo che dobbiamo
avere se vogliamo avere effettivamente un rilancio delle nascite.
Non si può effettivamente pensare di combattere il calo demografico
senza un vero sostegno alla famiglia, al di là della conciliazione
con il lavoro, che si può esplicitare attraverso la garanzia di un
asilo-nido, piuttosto che con un centro per la famiglia - non ci
dimentichiamo che abbiamo un centro per la famiglia molto attivo e
funzionante all'interno di questa regione, che magari potrebbe
essere un qualcosa da esportare anche in altre zone della nostra
regione -, piuttosto che con un assegno di sostegno alle famiglie o
anche la garanzia di una scelta di un plesso scolastico e magari
non di una scelta dettata dai numeri delle classi stabiliti a monte
che renda completamente inutile il piano triennale di offerta
formativa. Abbiamo visto che, per esempio, nell'iscrizione di
alcune scuole alcuni ragazzi che, sulla base del piano di offerta
formativa scelto da quella scuola, volevano scegliere quel plesso
scolastico gli è stato impedito perché bisognava prima mettere
altri ragazzi, oppure perché si era saturato il plesso e, siccome
non se ne volevano ospitare degli altri, non si volevano mettere i
professori a disposizione in aule e quindi questi hanno dovuto
ritornare e fare altre scelte. Evidentemente tutto questo contrasta
con la possibilità di sostenere la famiglia.
Per quanto riguarda il disagio psicologico che viene trattato, e
parlo dei giovani all'interno sempre della parte delle politiche
sociali, avremo modo di parlarne in maniera più diffusa e
approfondita in occasione dell'ordine del giorno collegato a
questo. Della misura unica di sostegno abbiamo già parlato ma nel
paragrafetto dedicato a questa leggiamo anche di iniziative volte a
prevenire o ridurre le condizioni di vulnerabilità e marginalità
sociale prestando particolare attenzione alle nuove povertà e si
dice anche "le categorie sociali maggiormente svantaggiate
sostenendo interventi territoriali per fronteggiare al meglio
l'esplosione di nuovi bisogni e per fornire risposte sia agli
utenti fragili, sia a una nuova potenziale utenza". Mi sento di
fare anche qui una riflessione, mi auguro che fra queste nuove
povertà - il problema non viene mai esplicitato in realtà, in
questo capitolo qui così come da altre parti non si spiega quali
sono le nuove povertà, non si spiega quali siano i nuovi potenziali
utenti, non si capisce esattamente a chi si rivolge - vengano, per
esempio, conteggiati quei genitori separati costretti magari a
pagare gli alimenti che pesano sull'ISEE ma che dall'altra parte
privano la possibilità di accedere ad alcuni aiuti che le attuali
leggi garantiscono, abbiamo il paradosso magari di un genitore che
paga gli alimenti all'altro genitore e questo genitore che paga gli
alimenti si vede pesare sul calcolo dell'ISEE questi alimenti,
quindi non può accedere agli aiuti, mentre l'altro genitore invece
ha la possibilità di accedervi magari perché fa un lavoretto in
nero e in più percepisce gli alimenti. Una situazione quindi
davvero paradossale che sicuramente ha necessità di essere
affrontata anche soltanto lavorando appunto sulla questione
dell'ISEE e il riconoscimento. È inutile peraltro dirvi quale sia
delle due controparti quella che novantanove volte su cento è
costretta a pagare gli alimenti, quindi possiamo capire da noi dove
ci andiamo a rivolgere.
Arriviamo così a una... che io definirei una
vexata
quaestio
, quella che compare sempre nelle maggioranze che
vedono una componente più o meno forte al loro interno, ovvero il
mitico terzo settore o collegato da questo... vedo che qualche
componente di Giunta ha alzato le antenne... sostenuto da quella
che viene definita, questo intervento salvifico, come la
coprogettazione e coprogrammazione. Questa è una formula molto
amata da chi vive di appalti perché sa che con questa
coprogettazione, questa coprogrammazione si può presentare un
banale progettino, fare una piccola descrizione e ci si può vedere
assegnati dei servizi di valori milionari, quindi evidentemente
questa formula per la gestione dei servizi, è molto ambita
trascurando però, quando si va a incasellare il discorso sul terzo
settore e sulla coprogettazione, un piccolissimo particolare, che
però è assolutamente essenziale ed è bene sottolineare in
quest'aula anche a futura memoria. È particolarmente in voga
infatti, come dicevo, l'idea di poter affidare dei servizi che fino
a ieri erano gestiti con normali gare che garantiscono, secondo
noi, appunto trasparenza, criteri oggettivi, competitività con
coprogettazione i cui vincitori finali devono assicurarsi solo di
aver scritto in questi lunghi panegirici, in queste lunghe promesse
che si fanno le parole giuste, però ci dimentichiamo sempre che la
coprogettazione non si può applicare a qualsiasi cosa. Vi leggo a
questo proposito - questo è importante - una delibera dell'ANAC: la
n. 32 del 20 gennaio 2016, che dice: "la coprogettazione si
sostanzia in un accordo procedimentale di collaborazione che ha per
oggetto la definizione di progetti innovativi e sperimentali di
servizi, interventi, attività complesse da realizzare". Cosa
significa "interventi innovativi e sperimentali"? Per esempio, che
non posso affidare - e lo dico assolutamente per puro esempio,
senza fare alcun riferimento concreto a nessun appalto in essere,
ci mancherebbe altro - un servizio di assistenza domiciliare per
gli anziani che fino a ieri veniva gestito con una gara, con la
coprogettazione spacciandolo per un servizio innovativo e
sperimentale. Evidentemente se io l'assistenza per gli anziani
domiciliare la facevo fino a ieri, l'ho fatta per decenni,
tendenzialmente fare una coprogettazione su questo non mi potrà
integrare la fattispecie di essere un servizio innovativo perché
non è innovativo per nulla perché c'è stato fino a ieri. Io ho
modificato le modalità con le quali vado ad affidare quel
servizio.
Allora evidentemente, come evidenzia l'ANAC, se io faccio una
cosa di questo tipo, magari non faccio esattamente tutto giusto. Lo
dico quindi prioritariamente perché di solito io vengo qui, avviso
prima che poi di tali questioni si interessino altri palazzi e
quindi, prima di interessare altri palazzi, lo mettiamo in chiaro
in maniera che magari a qualcuno non venga l'idea di cominciare ad
affidare
mentula canis
o
intuitu personae
e tutti i
servizi che vogliamo perché le cooperative devono mangiare. No,
magari facciamo quello che si deve fare, se ci sono servizi
innovativi e ritenete che questo sia il modo migliore per
affrontarli, utilizzate il sistema della coprogettazione ma
sappiamo benissimo che invece, per i servizi che non hanno alcun
carattere di innovatività e di sperimentalità, evidentemente la
strada dell'affidamento è sempre quella da preferirsi ed è sempre
quella che fino ad oggi ha disciplinato il modo di affrontare le
gare.
Anche qui vedevo che una particolare attenzione viene posta alle
donne vittime di violenza con l'approvazione del piano triennale
per gli interventi di prevenzione e contrasto alla violenza di
genere, mi auguro che nel contrasto alla violenza rientrino tutte
le vittime di violenza e non solo qualcuna, questo è importante
dirlo, abbiamo già avuto modo di elencare in quest'aula che ci sono
molteplici forme di violenza, quindi è giusto che tutte le vittime
di violenza vengano tutelate, questo è importante perché io non
farei distinzioni tra chi subisce violenza e chi subisce altra
violenza.
Sul settore dell'immigrazione, e chiudo, ci sarà anche qui modo
di intervenire con alcuni ordini del giorno perché non si sa perché
si è voluto inserire anche questo capitolo specifico
sull'immigrazione e sull'integrazione, perché è anche giusto che
all'interno di questa pandemia i Valdostani sappiano chi pensa a
loro e chi invece pensa ad altri.
Segnalo invece, ma questa è deformazione professionale, che non
si fa alcuna menzione da nessuna parte della parte di edilizia
residenziale pubblica che pure ha necessità assoluta di interventi,
lo abbiamo visto e lo vediamo con le molteplici iniziative che
abbiamo portato in Consiglio, con le questioni che abbiamo
segnalato a più riprese relativamente allo stato degli alloggi,
relativamente alla questione delle assegnazioni delle case,
relativamente alla manutenzione, relativamente ai controlli che
sono da fare, e io direi anche controlli a tappeto, quindi se c'era
una parte che manca, su questa parte direi che sicuramente
l'edilizia residenziale pubblica paga lo scotto di essere magari
stata trasferita dalle opere pubbliche alle politiche sociali e
purtroppo manca completamente. Ci auguriamo quindi che questa
parte, ma ci faremo buoni portatori di interesse, venga affrontata
perché non è sicuramente un settore che può venire escluso da un
documento così importante.
Presidente -
Si è prenotato il consigliere Brunod, ne ha
facoltà.
Brunod (LEGA VDA) -
Affronterò anch'io alcune tematiche
che sono molto collegate le une alle altre, infatti toccherò i
punti sullo sport, la mobilità sostenibile, gli impianti a fune e
il turismo, che, come ben sapete, sono tutti strettamente collegati
e devono viaggiare di pari passo su un DEFR, come hanno già detto i
colleghi che mi hanno preceduto, la cui immagine si è visto
chiaramente che corrisponde alla conformazione politica di questa
maggioranza dove si è preferito rimanere molto sul generico al
posto di approfondire le tematiche e gli argomenti molto importanti
e che necessitavano di andare in fondo. Questa comunque è stata una
scelta, la rispettiamo, anche se noi ci aspettavamo dei contenuti
molto più importanti.
Partendo dal tema dello sport, com'è indicato dal DEFR, oltre
alla definizione di misure compensative di ristoro conseguenti alla
pandemia da Covid e alle restrizioni operate a livello statale e
regionale per le professioni che a vario titolo operano nel settore
sportivo e similari, le priorità del settore indicate sono
concentrate nei punti programmatici, uno dei quali è riconsiderare
gli attuali strumenti legislativi volti al sostegno sportivo,
procedendo a una revisione della legge n. 3/2004: "Nuova disciplina
degli interventi a favore dello sport". Purtroppo non vi è nessun
passaggio dove si parla di un forte coinvolgimento dei nostri
grandi atleti delle diverse attività sportive sia invernali che
estive del presente e del passato come grande valore aggiunto per
quanto riguarda la parte relativa all'aspetto tecnico
nell'organizzazione degli eventi di vario genere.
L'esperienza e le conoscenze tecniche maturate in tanti anni di
carriera agonistica a livello internazionale sono elementi che
vanno sicuramente presi in considerazione se vogliamo crescere
qualitativamente sotto l'aspetto sportivo e ancor più per quanto
concerne l'appetibilità dei nostri eventi, settori strategici anche
dal punto di vista della promozione turistica della Regione Valle
d'Aosta. Ad oggi la Regione sigla dei contratti di sponsorizzazione
con gli atleti che svolgono discipline estive e invernali e che
possiedono tutta una serie di requisiti per accedervi. In tema di
sponsorizzazione, però, ci auguriamo che al più presto vengano
anche rivisti gli importi a sostegno delle categorie giovanili, con
la recente delibera di Giunta regionale del 9 agosto del 2019 sono
state approvate le disposizioni attuative del capo IV della legge
regionale n. 3/2004 inerente le sponsorizzazioni nel settore
sportivo, dove l'entità dell'importo riconoscibile a titolo di
sponsorizzazione è determinato in massimi 500 euro, oneri fiscali
inclusi, e addirittura con il vincolo che durante il periodo di
efficacia dei contratti stipulati non è ammessa l'instaurazione con
il medesimo atleta di ulteriori rapporti di sponsorizzazione. Siamo
fortemente convinti che tale importo irrisorio vada rivisto, anche
perché, per farvi un esempio, un ragazzo che pratica lo sci
alpinismo con un importo del genere non arriva addirittura a
comprarsi uno scarpone, non la copia per fare un esempio. Questo
non è il metro più corretto e stimolante per supportare e far
crescere i nostri giovani in campo sportivo.
Relativamente alle attività di supporto all'organizzazione dei
grandi eventi sportivi, sempre nel DEFR si cita che si provvederà
allo studio delle principali esperienze maturate presso altre
Regioni relativamente alla costituzione delle cosiddette "Sport
Commission". Su questo tema così importante per quanto riguarda la
promozione e valorizzazione turistica della Regione Valle d'Aosta
in campo internazionale non vi è nessuna indicazione precisa e
concreta su quali grandi eventi si vogliono portare prossimamente
nella nostra regione sia a livello estivo che invernale, come ha
già preceduto il collega Carrel nel suo intervento, anche perché
gli interventi di rilievo necessitano di una programmazione per
tempo. Soprattutto in questo periodo dove dovremmo cercare nel
migliore dei modi di superare la forte crisi legata alla pandemia,
la presenza di grandi eventi distribuiti nell'arco dell'anno e con
continuità nella programmazione, come anche ha citato il nuovo
Presidente del CONI Valle d'Aosta, saranno fondamentali per un
forte rilancio dell'immagine della Valle d'Aosta e quindi del
sistema turistico ed economico.
"Mantenere e migliorare, nel settore dello sci di fondo,
l'offerta attuale attraverso le misure già esistenti a sostegno
degli investimenti. Proseguire inoltre le valutazioni sulla
fattibilità di stoccaggio della neve (
snowfarming
) in
determinate località, per anticipare l'inizio della stagione, e
sulla realizzazione delle piste in quota". Su questo punto che è
citato nel DEFR sicuramente anche più avanti nella seduta del
Consiglio ci torneremo. Credo sia arrivato il momento dove dagli
studi e dalle valutazioni si debba passare convintamente ai fatti
attraverso la concretizzazione della tecnica dello snowfarming per
anticipare l'inizio della stagione dello sci di fondo. La pandemia
ci dovrebbe avere insegnato per bene quanto sia fondamentale e
strategico avere a disposizione molteplici percorsi di itinerari
per la pratica delle diverse attività
outdoor
a livello
sportivo ma anche per la salute della persona in maniera tale da
non essere vincolati al funzionamento degli impianti di risalita
quando ci sono delle restrizioni in corso. Su questo tema siamo
anni indietro rispetto a località come Livigno in Valtellina oppure
Riale in Val Formazza tanto per citare alcune località solo a
livello italiano, dove anno dopo anno stanno continuando a
investire risorse sullo snowfarming ottenendo ottimi risultati sia
in ambito sportivo che turistico.
"Proseguire la collaborazione con la scuola per la promozione
degli sport invernali". Noi non ci limiteremmo alla sola promozione
degli sport invernali ma sarebbe da guardare maggiormente una
promozione e valorizzazione più ampia dello sport in generale in
quanto nei settori giovanili è fondamentale imparare a praticare
più sport possibili come bagaglio tecnico per poi successivamente
fare delle scelte più mirate e specifiche su quale disciplina i
giovani vorranno intraprendere.
Sempre per quanto riguarda lo sport, constatiamo che non vi è
nessun riferimento allo sci alpinismo, disciplina in forte
espansione e dove il nostro territorio si presta perfettamente alla
pratica di tali attività. Anche in questo caso la pandemia ci
avrebbe dovuto far capire che tale disciplina outdoor è un settore
sul quale dovremmo puntare molto.
Un altro tema assente e altrettanto importante in ambito
sportivo e in modo particolare rivolto ai settori giovanili è la
tematica sul
doping
, un aspetto molto delicato che va
assolutamente trattato sia con il coinvolgimento delle scuole, sia
attraverso le associazioni sportive in quanto per una Regione come
la Valle d'Aosta, dove lo sport è un settore così importante sia a
livello professionistico che amatoriale, crescere ed educare i
giovani insegnando loro l'etica dello sport e i suoi veri valori è
fondamentale sia da un punto di vista sportivo che per la salute
dell'atleta.
Purtroppo da segnalare anche l'assenza di iniziative e indirizzi
rivolti al settore sportivo per disabili, una categoria che merita
grande attenzione anche perché lo sport deve poter essere praticato
da tutti, lo sport è vita e salute.
Infine, come ultimo punto riguardo allo sport, evidenziamo
inoltre per quanto riguarda tutto il settore degli sport popolari
valdostani:
tsan
,
fiolet
,
rebatta
,
palet
e
moura
coordinati dalla FENT Valle d'Aosta,
non vi è alcun passaggio nella sezione, nonostante l'importanza
storica che rappresentano per la nostra Regione, un ambito dove la
tutela, la promozione, lo sviluppo, l'insegnamento ai settori
giovanili, lo studio dei giochi degli sport tradizionali presenti
sul territorio della Regione necessita sicuramente di molta
attenzione.
Sul punto trasporti e mobilità sostenibile dove vengono indicate
le linee di fondo della politica del settore, al di là del momento
emergenziale, si possono individuare - leggo alcuni punti -
l'erogazione di contributi per l'acquisto di mezzi a propulsione
elettrica o ecosostenibile, approntare e attuare il piano regionale
della mobilità ciclistica proseguendo nella realizzazione della
ciclovia Baltea da Courmayeur a Pont-Saint-Martin collegata con la
rete ciclabile nazionale, nel piano si dovrà introdurre una
governance
regionale per lo sviluppo della rete di piste
ciclabili, oltre a promuovere la mobilità ciclistica attraverso il
graduale completamento della dorsale di Fondovalle, la definizione
di un chiaro quadro dei rapporti Regione-Enti locali, la
destinazione di adeguate risorse per la realizzazione della
gestione della rete, azioni di promozione per una migliore
conoscenza della rete già esistente dei percorsi ciclabili.
Bene l'erogazione di contributi per l'acquisto di mezzi a
propulsione elettrica o ecosostenibile, però troviamo abbastanza
assurdo il fatto che in contemporanea non sia stata fatta una
campagna di promozione e valorizzazione a livello nazionale e
internazionale di tutte quelle strade, piste poderali e sentieri
esistenti perfettamente idonei alla pratica di tale attività
turistico-sportiva attraverso una mappatura GPS e successivo
posizionamento di una segnaletica uniforme di tali itinerari e
tracciati su tutto il territorio regionale. Questo aspetto sarebbe
stato strategico per rilanciare, già da questa estate, il settore
cicloturistico su tutto il territorio regionale e quindi avrebbe
permesso di avere in ambito turistico un qualcosa in più da poter
offrire concretamente agli amanti delle due ruote, invece purtroppo
si dovrà ancora aspettare e quindi perdere parecchio tempo in
attesa che venga approntato e attuato il piano regionale della
mobilità ciclistica.
Impianti a fune: anche qui ci sono diverse priorità del settore
tra le quali rinnovare i principali comprensori sciistici
attraverso un rinnovamento o la realizzazione della linea
funiviaria in grado di modificare i flussi, potenziare le azioni
per una gestione unitaria delle aziende funiviarie, mantenere un
ruolo centrale del Consiglio Valle relativamente all'ipotesi di
impianti funiviari nel Vallone delle Cime Bianche e mantenere
un'offerta di attività sciistiche nei comprensori minori. Per
quanto riguarda il settore impianti a fune, ma che è strettamente
collegato con il settore turistico sportivo, segnaliamo che ci
saremmo aspettati molta attenzione allo sviluppo, regolamentazione
e promozione dello sci alpinismo e dei relativi itinerari e
percorsi, anche all'interno dei comprensori sciistici, un'attività
che negli ultimi anni ha visto crescere in maniera importante i
suoi praticanti anche in seguito alle forti limitazioni imposte
dalla pandemia. Sicuramente investire risorse per creare degli
itinerari dedicati allo
skialp
sarebbe una grande
opportunità per tante località della nostra regione per poter
ampliare la propria offerta turistica. Sempre sugli impianti a
fune, sarebbe stato anche molto importante e interessante trovare
all'interno del DEFR alcune considerazioni e valutazioni su
possibili maggiori aperture degli impianti durante la stagione
estiva per incrementare lo sviluppo turistico di tutta una serie di
località.
Turismo e commercio: faccio alcuni cenni della sezione sul
turismo dove si vuole creare una riforma sulla promozione del
marketing
nella prospettiva di creare un ente unico che si
occupi del marketing e della promozione e anche sarà ideato e
sviluppato un marchio ombrello con tanto di regole e discipline
d'uso. Noi nel settore turismo segnaliamo l'assenza di una
strategia concreta che abbia l'obiettivo di destagionalizzare i
flussi turistici. Anche in considerazione delle restrizioni della
crisi legate alla pandemia, ci saremmo aspettati particolare cura e
attenzione nel promuovere e valorizzare turisticamente la vasta e
prestigiosa rete sentieristica regionale già a partire da questa
stagione estiva in maniera tale da fornire un primo e immediato
segnale di ripartenza turistica della nostra Regione attraverso le
numerose bellezze paesaggistiche e naturalistiche che offre il suo
territorio.
Termino l'intervento facendo ancora un cenno sulla mancanza
all'interno del DEFR dell'importante e strategico ruolo del settore
Unione Valdostana Guide Alta Montagna e del Soccorso Alpino
Valdostano, dove le grandi professionalità delle nostre guide sono
fondamentali per far scoprire e promuovere le eccellenze della
nostra montagna in completa sicurezza. Il tutto ovviamente è reso
possibile solo se si crede convintamente in tali settori e si
dedicano le giuste risorse per raggiungere risultati eccellenti che
rispecchino l'importanza di tali realtà per il sistema montagna e
quindi anche turistico economico.
Presidente -
Si è prenotato per parlare il consigliere
Rollandin, ne ha facoltà.
Rollandin (PA) -
Molto è già stato detto sulle
caratteristiche di questo provvedimento. Vorrei semplicemente
riprendere alcuni aspetti che credo siano importanti e se partiamo
dalla proposta iniziale,
le DEFR 2021-2023 suit et met à jour la
délibération du Conseil régional n° 178 du 16 décembre 2020 portant
: "Prorogation au titre de la période 2021-2023 de la validité des
orientations contenues dans le DEFR 2020-2022" approuvé par la
délibération du 30 janvier 2020. Le DEFR représente également
l'outil principal établissant un lien entre la programmation
financière et la programmation de la gestion de l'organisme. Je
crois que c'est un peu dans ces derniers mots ce qui va manquer au
débat de ce soir.
In effetti, quando noi parliamo delle prospettive, quello che
manca è dove prendiamo i soldi. Già quando abbiamo ascoltato gli
Assessori competenti nel merito delle prospettive, si è parlato di
milioni che stanno mancando, 50-60 milioni solo per alcuni degli
interventi che andranno proposti con questo programma: dico questo
perché effettivamente diventa difficile oggi entrare nel merito di
alcune situazioni non sapendo in che modo, in che tempo e con che
organizzazione si arriverà a una definizione di questi aspetti.
Questo è importante perché già quando avevamo parlato di variazione
di bilancio, si è accennato a dire: "ma quello che è importante è
sapere i soldi dove arrivano". Ci sono dei cenni in questo
documento in cui si dice: "sono fondi statali", "fondi europei",
"fondi regionali" e poi i Comuni, perché bisognerà anche
intervenire sui Comuni.
Ora, questo tipo di impostazione credo che lasci dei vuoti,
perché obiettivamente, da quello che emerge, non sto a ricordare
che l'effetto pandemia ha colpito tutti, ci rendiamo conto che
sicuramente ci sono degli aspetti delicati da tenere in
considerazione, però se non ci sono i fondi a livello europeo, con
grande difficoltà si stanno facendo i progetti, alcuni sono stati
bocciati, alcuni non verranno nemmeno presi in considerazione, a
livello statale sappiamo quali sono le difficoltà, sempre per
intervenire a sostegno di tutte quelle situazioni che si sono
create come effetto pandemia, ne è la prova che anche durante
questa seduta abbiamo giustamente attivato una legge per
intervenire nel settore dove c'è maggiore difficoltà nell'ambito
delle famiglie in quanto perdono il lavoro e devono essere in
qualche modo aiutate; perché dico questo? Perché il resto del
documento e l'analisi che viene fatta è sicuramente importante,
corretta, quello che manca è: vogliamo fare questo intervento, dove
sono, chi paga, quando e come, questo non si riesce a capire perché
non c'è obiettivamente su questo nessuna indicazione. Questo è
l'aspetto più debole di tutto perché noi possiamo dire le cose più
belle, raccontarcele ma poi, quando arriviamo al dunque, da dove si
riparte? Dov'è che andiamo a riprendere i fondi? Molti hanno già
fatto riferimento alla sanità, alle conseguenze di una difficoltà
di avere tutte le attrezzature, le persone adeguate per
intervenire, così è stato fatto negli altri settori.
Vorrei dire anche due parole per quanto riguarda l'ambiente
collegato con l'agricoltura. Credo che questo tema meriti un
riferimento un po' importante, perché noi ultimamente abbiamo visto
che cosa significa avere l'apertura della nostra Valle alla
presenza di
soi-disants
agricoltori del Piemonte che vengono
in Valle d'Aosta per ottenere certi risultati a livello di
finanziamenti e sappiamo i disastri che hanno fatto. Ora, il tenere
in funzione l'agricoltura sia di montagna che di pianura è basilare
per la nostra Regione, quando parliamo di turismo, quando parliamo
di sci, quando parliamo di qualsiasi altra situazione, passiamo
attraverso l'agricoltura, non c'è storia, è tutto concentrato lì.
Oggi credo che altri meglio di me potrebbero parlarne, però penso
di poter dire qual è la situazione oggi, soprattutto nelle valli
laterali. Nelle valli laterali, con la situazione che si sta
delineando, chi si mette ancora a seguire queste pratiche gloriose
che abbiamo? Perché la montagna è fatta in un certo modo, puoi
avere le macchine più belle, però è importante avere le persone che
ci tengono ancora alla nostra Valle, ne abbiamo sempre di meno.
Questo è un aspetto che non può essere sottovalutato, noi dobbiamo
fare di tutto per alimentare quell'amore per la nostra terra, che
era alla base dei successi di cui oggi viviamo, però dobbiamo
ritornare lì e questo è un aspetto da non dimenticare, da dover
crederci e soprattutto cercare anche dalla scuola insieme a tutte
le altre indicazioni... Certo, c'è l'
Institut agricole
, che
ha fatto miracoli, che aiuta a far capire che cosa significa per
noi il governo della nostra terra, però non basta, anche nelle
scuole deve esserci un'incentivazione per far capire che cosa
significa, essere pronti per attivarsi anche a questo livello: ecco
perché dico tutto quello che in Valle noi abbiamo potuto avere nel
collegamento ambiente, agricoltura, turismo è lì sotto i nostri
occhi e continuerà a esserlo solo se noi riusciremo a mantenere
questa disponibilità.
Le proposte che sono state fatte, tutti gli investimenti che qui
vengono in qualche modo enunciati non hanno poi nella sostanza il
punto di riferimento per sapere da dove poi arrivano questi soldi,
il che mi dispiace, ma è un punto dolente che è difficile da
bypassare. Credo che, sotto questo aspetto, è evidente che se si
fosse potuto abbinare questo programma con i relativi finanziamenti
sarebbe stata tutta un'altra musica perché allora potevamo
discutere: "quest'anno si incentiva più un aspetto che un altro" ma
dobbiamo tener conto di cosa è che fa vivere la nostra Regione e di
questo non c'è un riferimento.
Io non voglio andare oltre riprendendo i singoli punti, gli
accordi che sono già stati fatti a suo tempo, quello che non è
riuscito anche nei programmi che erano stati presentati, ci sono
una serie di tematiche che andranno sviluppate e credo giustamente
affrontate. Ho sentito anche la disponibilità degli Assessori
competenti per entrare nel merito, però è urgente questo, non c'è
più tempo. Io credo che, se c'è un minimo di buona volontà, si può
superare questo problema anche avendo il problema della pandemia
che è quello che di fatto ci ha messo in grande difficoltà e lo
siamo ancora oggi. È chiaro che poi nell'insieme la nostra
presenza, la nostra capacità di mantenere anche nuove funzioni,
giustamente quest'anno si parla degli interventi, ho sentito
dall'Assessore all'agricoltura gli interventi che dovranno essere
fatti anche per il pascolamento, per altre situazioni che vengono
inserite proprio per andare in quella direzione, per sostenere,
sennò non c'è più nessuno. Io credo che quella è la direzione che
deve essere mantenuta, tenendo conto che su questo dobbiamo
sensibilizzare non solo a livello nazionale ma a livello europeo,
perché se non c'è questa capacità, queste nostre intenzioni
verranno bocciate, non ce le accettano, non hanno idea di che cosa
significhi mantenere per noi non i pascoli come sono in pianura, i
pascoli giustamente per avere nelle nostre valli laterali dei
risultati.
Io non voglio farla più lunga ma credo che su questo ci sia da
parte di tutti voi la stessa comprensione, le stesse conoscenze che
noi abbiamo, non dimentichiamo che, sempre collegato all'ambiente,
noi abbiamo investito sulle persone le misure che noi abbiamo
portato avanti per difendere il nostro territorio, per difendere
anche le foreste, quindi credo che su questo abbiamo delle persone
molto preparate che potranno aiutare a fare in modo che ci sia
un'organizzazione adeguata.
Non sto naturalmente a parlare di altri temi che sono già stati
esaminati, tipo il problema del lupo o altre questioni marginali
rispetto a quello che stiamo cercando di portare avanti adesso,
però credo che nell'insieme ci vorrà tutta la dedizione degli
Assessori competenti e dei tecnici affinché possa esserci un
risultato positivo, che è urgente.
Presidente -
La parola alla consigliera Spelgatti.
Spelgatti (LEGA VDA) -
Siamo al 7 di aprile, sono passati
praticamente quasi sette mesi dalle elezioni e noi siamo ancora qua
a parlare di programmi. Fuori la gente è disperata, il livello di
esasperazione e di tensione sociale sta aumentando sempre di più ed
è scontato questo, anche perché se alle persone togli tutto e
soprattutto non dai futuro e non dai la possibilità di lavorare, ma
non dai neanche dei ristori in compensazione del mancato guadagno,
chiaramente la disperazione diventa insostenibile e tutto questo
porterà a delle conseguenze ogni giorno sempre più pesanti. Il
problema è che dopo sette mesi sarebbero dovute arrivare delle
risposte concrete ed esse non ci sono, ma non solo, siamo ancora
qua al 7 di aprire a parlare del DEFR, quindi stiamo parlando del
programma, stiamo parlando del libro dei sogni, quello che si sogna
di voler fare, poi realizzarlo è tutto un altro paio di maniche ma
almeno il libro dei sogni... peccato che neanche i sogni ci sono
perché in questo DEFR non c'è assolutamente nulla.
I miei colleghi correttamente hanno tirato fuori moltissimi
argomenti che non sono stati trattati perché manca tutto. Il
problema è che poi sugli argomenti trattati non ci sono le
soluzioni, perché chiaramente viene detto tutto il contrario di
tutto dato che il tutto viene detto in una maniera assolutamente
arzigogolata per mettere insieme la mancanza di visione comune che
avete all'interno della maggioranza, per cui viene detto il niente
in maniera tale da trattare gli argomenti ma senza avere poi una
linea tracciata, poi soprattutto manca, ripeto, la visione.
È chiaro che siamo in una piena pandemia, la domanda è: come
pensate di uscirne? Qual è la visione che avete della Valle
d'Aosta? Che cosa sognate per la Valle d'Aosta? Quali sono le
misure concrete per la Valle d'Aosta? Ma guardiamo solo degli
esempi: l'emergenza è prima di tutto sanitaria ed economica, non so
quale delle due sia più grave, quale sia peggio, perché si muore
anche di mancanza di futuro, le conseguenze economiche saranno
devastanti. Quali sono le soluzioni economiche? Qual è la vostra
visione di Valle d'Aosta? Dove volete cambiare marcia, dove volete
andare e che cosa volete fare? Nel DEFR non c'è risposta.
Sanità: qual è la visione della sanità? Non c'è scritto niente!
Quattro righe scontate, ovvie, scritte e buttate giù, come sempre
un riassunto di tutto quello che si dice sempre sulla sanità, ma di
concreto non c'è assolutamente nulla tranne il passaggio
sull'Ospedale che non dice assolutamente nulla, però sappiamo che
in realtà si sta accelerando per andare verso questo Ospedale,
l'allargamento dell'Ospedale Parini senza domandarsi un attimino e
fermarsi perché invece lì, dove ci si dovrebbe fermare, non ci si
ferma e si accelera, su tutto il resto si è fermi.
La preoccupazione quindi c'è, ma prima bisognerebbe capire dove
si deve andare, che cos'è cambiato anche rispetto alla pandemia. È
cambiato qualche cosa? Di che cosa abbiamo bisogno? Dove vogliamo
andare? Ma poi bisogna analizzare tutto questo, sennò si va avanti
come i muli così e poi ci si ritrova come sempre con le cattedrali
nel deserto com'è sempre stato in Valle d'Aosta e facciamo gli
ennesimi danni ma sono danni da cui poi non si torna più indietro.
Ora, magari su questo vi invito un attimo a fermarvi su un
argomento.
Guardiamo poi un attimino invece dove vogliamo andare a prendere
i soldi. Sappiamo benissimo che adesso i soldi arriveranno
dall'Europa. Bene, e voi che cosa avete fatto per andare perlomeno
a risolvere le storture del sistema che fino adesso non ha permesso
alla Valle d'Aosta di accedere mai ai fondi europei se non in casi
rarissimi? Noi avevamo fatto un progetto molto concreto perché,
quando siamo arrivati lì, ci siamo stati pochi mesi al Governo,
cinque mesi, però abbiamo visto che assolutamente le cose non
funzionavano. Bruxelles è un ufficio che non serve assolutamente a
nulla, quando in realtà dovremmo avere dipendenti preparati
multilingue che vanno a portare avanti i progetti tutti i giorni
negli uffici a far sì che i progetti vengano scritti insieme alle
persone da noi pagate affinché possano portare avanti le esigenze
della Valle d'Aosta. Dopodiché, una volta scritti i progetti,
bisogna sapere esattamente tutto quello che sta in Europa e in quel
momento tutto quello che sta passando sui tavoli dell'Europa in
maniera tale da comunicare e creare un collegamento strettissimo
con gli uffici della Presidenza, che deve essere a capo chiaramente
di tutta la filiera, dopodiché ci vuole un collegamento
strettissimo tra la Presidenza e poi tutto il territorio, perché
anche ai Sindaci e a tutti i soggetti bisogna raccontare dove
devono andare a prendere i soldi, ma soprattutto bisogna creare poi
tutto il sistema all'interno della macchina, perché si devono
riuscire a fare i progetti, ci devono essere persone formate con
una cabina di regia che regola tutti i processi e poi anche tutti i
controlli, perché sappiamo benissimo che, anche quando riusciamo ad
avere un progetto, poi però perdiamo i soldi per strada, perché non
riusciamo a stare dietro alle tempistiche e a tutti i controlli,
quindi bisogna creare una struttura fortissima. Voi cosa avete
fatto? L'esatto contrario. Se già non funzionava prima, adesso
avete pure smantellato quello che già non funzionava, questo perché
nel dividervi le poltrone "dobbiamo mettere anche gli affari
europei", beh, lo diamo in mano a un Assessore che c'ha già in mano
mille altre cose e pure gli affari europei... chiaramente così
andremo lontano.
Leggo sulla digitalizzazione... sappiamo benissimo che il
capitolo più importante dei fondi europei... e i soldi che
arriveranno dal
Recovery Plan
arrivano appunto sul discorso
proprio della digitalizzazione, ma non abbiamo neanche più il
Coordinatore, quindi sul libro dei sogni ci sono scritte tante cose
da fare ma concretamente le fate? Avete implementato la struttura e
il dipartimento? Noi ci abbiamo provato in tutte le maniere facendo
anche delle scelte con
manager
che arrivavano da fuori e
tutto quanto, voi avete smantellato tutto, non c'è più nessuno,
però dobbiamo andare a prendere e a fare grandi progetti.
Concretamente come li fate? Neanche il Coordinatore abbiamo. Fuori
la gente, ripeto, sta sempre peggio. Almeno i sogni non
toglieteceli, fate qualche cosa!
Presidente -
Altri intendono intervenire? Ha chiesto la
parola il consigliere Sammaritani, ne ha facoltà.
Sammaritani (LEGA VDA) -
Molte cose sono state già
dette.
Per quanto mi riguarda, senza entrare troppo nei dettagli perché
poi forse all'esterno i dettagli a questo punto in questo momento
storico poi interessano abbastanza poco, però io sicuramente dalla
lettura di questo DEFR sono molto deluso, non stupito naturalmente,
perché che cos'è il DEFR? Lo dice la stessa presentazione del
documento, cioè il documento attraverso il quale il legislatore,
nel decennio appena passato, ha stabilito che una Pubblica
Amministrazione debba tracciare il quadro dei propri interventi a
partire dal programma di legislatura, allora si fa un programma di
legislatura quando si fa un Governo, dopodiché il DEFR è quel
documento che sposa un po' la politica all'aspetto tecnico, il
documento tecnico per eccellenza è il bilancio, il documento
politico per eccellenza è il programma di legislatura, il DEFR sta
un po' lì in mezzo, un po' politico e un po' tecnico.
Se il programma di legislatura di questo Governo, come abbiamo
già avuto modo di dire, io in particolare mi ricordo quando
esaminammo il vostro programma nell'ottobre dello scorso anno, era
un programma che in realtà sui temi importanti diceva poco o niente
addirittura, e molto spesso in modo alquanto confuso, in tipico
politichese, proprio perché, quando si mettono insieme anime troppo
diverse, non si può poi delineare delle linee di condotta precise
perché è impossibile, ci sono diverse anime, diverse pulsioni, uno
va da una parte e l'altro va da quell'altra e se quelle due parti
che vanno una da una parte e quella dall'altra stanno insieme a
governare che cosa volete scrivere? È chiaro che si deve usare il
politichese ed è evidente quindi che, come dicevo, questo DEFR mi
ha molto deluso ma non mi ha affatto stupito, perché effettivamente
è esattamente la prosecuzione di un non programma che è partito con
il programma di legislatura e continua evidentemente con il
DEFR.
Allora si leggono cose come quelle già citate, per esempio, dal
collega Baccega a proposito dell'Ospedale ma che era esattamente la
stessa cosa nel programma di legislatura, degli equilibrismi
pazzeschi, dove non si dice nulla perché "verificare la
compatibilità tecnico-progettuale ed economica, nonché la
realizzabilità in termini cronologici adeguati dell'attuale
progetto dell'Ospedale, fermo restando l'opportunità di sondare
altre soluzioni qualora gli esiti della verifica sopra descritta
risultassero non percorribili", se tu scrivi una cosa così in un
atto giudiziario, il giudice ti stronca perché ti dice - magari a
un esame -: "sei morto", perché se scrivi una cosa del genere, hai
fatto capire benissimo che non sai nulla, non sai dove stai
andando. Questo in tante altre parti, nella cultura, lo ha già
citato il collega Distort, un elenco dei lavori già iniziati da
anni che vanno avanti: il Forte di Bard, eccetera, ma quello lo
scrive chiunque, lo scrive un tecnico, perché avete fatto scrivere
questo DEFR ai tecnici, avete demandato a loro i problemi tecnici,
i tecnici ci stanno dicendo quali sono i problemi nei vari settori,
non ci dicono come si devono risolvere, ci dicono sì che vanno
risolti, questo ci fa piacere, è evidente, è per questo che si
parla di libro dei sogni.
Allora quando un Governo è così composto da forze che hanno
delle pulsioni inconciliabili fra loro, bisognerebbe forse che
qualcuno all'interno di quel Governo avesse un sussulto di dignità
e di etica dicesse: "ma forse così, in un momento critico come
questo, che mai abbiamo visto dal dopoguerra ad oggi, con queste
modalità non usciamo di sicuro vivi da questa situazione". Non se
ne esce perché o da una parte, o da quell'altra ma un progetto
bisogna averlo. Qui il progetto voi invece non l'avete, lo state
dimostrando chiaramente. Abbiamo delle necessità incredibili e
delle opportunità anche incredibili: per esempio, a proposito del
110 percento, abbiamo la possibilità di rilanciare l'economia già
solo con questo tipo di attività ma stiamo sentendo all'esterno che
i tecnici che ci stanno lavorando ci dicono: "tutti gli uffici
amministrativi sono bloccati, tutti chiedono i documenti di
regolarità degli immobili", eccetera, e gli uffici, soprattutto in
un momento di pandemia come questo, non riescono a rispondere.
Se non riesci a rispondere, non riesci a fare i progetti, se non
fai progetti, non partono i lavori, se non partono i lavori, non
riuscirai a soddisfare quei livelli di percentuale di lavori da
eseguire entro l'anno prossimo e tutto ciò sarà un treno passato
inutilmente. Questo significa moli di lavoro incredibili, gettito
fiscale e riqualificazione energetica degli immobili anche. Queste
cose qui non si possono tralasciare. Io non ho trovato niente sul
110 percento, se non delle dichiarazioni generiche della
riqualificazione energetica del patrimonio immobiliare ma non si
può fare così. Bisognerebbe creare delle
task force
immediate, dovevano già essere create qualche mese fa per dire:
"rinforziamo quegli uffici, diamo risposte ai cittadini, facciamo
partire prima possibile questi lavori, altrimenti non riusciremo
sicuramente a soddisfare i requisiti della legge". Questo vale per
tutto, per la cultura come abbiamo detto, per la scuola ho fatto un
ordine del giorno apposito, ne parleremo poi ma anche lì mi sa che
di visione ce n'è molto poca sul piano in particolare dell'edilizia
scolastica.
È quindi un DEFR estremamente deludente che è però chiaramente
l'espressione di quello che è attualmente il Governo regionale,
quindi un DEFR che io definirei un DEFR a "tiriamo a campare",
cioè, come si diceva una volta: "alla viva il parroco". Quando c'è
l'avversario che ci sta attaccando e non sappiamo più che pesci
prendere, un bel calcione al pallone in avanti e "viva il parroco",
ma con il "viva il parroco" mi sa che questa Regione non si
salverà.
Presidente -
Altri? Siamo in discussione generale. Il
consigliere Planaz si è prenotato per parlare da remoto, ne ha
facoltà.
Planaz (LEGA VDA) -
Spero che mi sentiate perché dalla
mia postazione di oggi non mi sento proprio a mio agio, forse è
meglio seguire certe operazioni dall'aula. È già stato anticipato
da tutti i miei colleghi l'amarezza per questo documento presentato
su queste 124 pagine che se si esaminano, dicono tutto e non dicono
nulla tenendo conto che siamo in una situazione pandemica senza
precedenti. Mi aspettavo, come forse tutti quelli che mi hanno
preceduto già nei discorsi ma non solo quelli di quest'Aula ma
tutti i Valdostani... io penso che tutti si aspettassero qualcosa
di più, qualcosa di concreto che andasse nel senso di andare...
visto che le risorse a disposizione sono sempre di meno e vi fosse
più concretezza nel dare risposte innanzitutto a tutte le
categorie, abbiamo visto oggi il disagio non solo in Valle d'Aosta
ma in tutta Italia per tutte le categorie di lavoratori che non
hanno potuto lavorare, non è che non volevano, non hanno potuto per
i vari DPCM, non sono tutte cause dettate dal nostro Governo
regionale. Dobbiamo, come sappiamo tutti, adeguarci alle norme
nazionali, però tutto questo porta un malessere generale e io penso
che sia compito nostro principale andare a intervenire
principalmente su questo periodo pandemico e su questa crisi.
Da un'analisi velocemente che ho fatto, dati allarmanti come in
questo periodo ci sono stati nel 2007 con la crisi finanziaria che
ha portato forse più larga parte di tutti i vari settori... forse
non è detto che sia meglio o peggio perché ha portato tutti, anche
questa pandemia sta portando tutti e anche nel futuro continuerà a
portare perché non ne usciamo... abbiamo i dati, i vaccini, non
vaccini, adesso ultimamente dal
(incomprensibile)
emerge che
l'efficienza dei vaccini non è poi così a causa del mutamento del
virus però dovremmo
(incomprensibile)
tutte le categorie che
necessitano oggi che non hanno potuto lavorare e questo DEFR dice
poco su questi interventi.
Senza parlare della sanità, lo hanno già anticipato persone che
hanno competenze più elevate della mia, abbiamo visto che abbiamo
un alto tasso, cercherò di tenermi in argomenti che non necessitano
di risorse, parlo di politiche giovanili, delle difficoltà
dell'inserimento dei giovani nel mondo del lavoro
(incomprensibile)
abbandono della scuola, siamo stati tutti
giovani, abbiamo quasi tutti avuto... abbiamo dei figli, a volte la
confusione nella direzione lavorativa che si prende andando avanti
nella vita... non è sempre chiara, così ci si ritrova dall'oggi al
domani ad aver intrapreso degli studi che poi non si rispecchiano
molto per le scelte fatte e magari si trova difficoltà a collocarsi
nel mondo del lavoro e qui bisognerebbe integrare queste cose, fare
in modo che i giovani abbiano la possibilità di avvicinarsi al
mondo del lavoro, di formarsi... e di avviarli nel mondo del lavoro
in un modo specifico, perché poi anche dall'altra parte chi si
trova ad assumere delle persone che non hanno le competenze poi ha
delle difficoltà a portare avanti anche l'azienda perché perde del
tempo nel formare del personale che non si è potuto formare
prima.
I miei colleghi precedentemente hanno già toccato quasi tutti i
settori, come al solito, mi soffermerò un po' più sul settore
dell'agricoltura che è stato anticipato dal collega Rollandin; come
tutti gli altri settori, è un settore fondamentale, vista la
giornata di oggi, vi do un dato positivo, la mia preoccupazione di
un anno fa, quando ancora ero Presidente dell'Associazione
allevatori, era il mercato lattiero-caseario e oggi i dati, per
fortuna, anche se lievemente, ci danno un senso di stabilità e un
lieve aumento, anche se non si va ancora a coprire tutti i costi di
produzione di questo prodotto, della produzione di latte in una
regione a specificità montana come la nostra, ma è un segnale che i
nostri allevatori hanno lavorato bene, anche chi commercializza la
fontina, anche se le decisioni commerciali prese non sempre le ho
condivise
(incomprensibile)
cautela ti porta in un andamento
che almeno in questo settore importantissimo, che è il mantenimento
del nostro territorio, come tanti altri, dia un segnale positivo, a
differenza di quello della carne che io vedo citato qua, la
promozione della carne e quant'altro, ma avrò modo di approfondire
meglio questa cosa in un ordine del giorno che ho presentato...
vedo la nuova programmazione del PSR, bisognerà fare un'attenta
(incomprensibile)
saper dove si vuole andare come anticipato
in altri interventi, voglio solo fare un cenno, non voglio che sia
una critica ma la
(incomprensibile)
programmazione per
arrivare al 2023 con la nuova programmazione
(incomprensibile)
e
non vedo nel 2021, 2022 e nel
2023, non sono solo cenni del Governo regionale, ma bisognerebbe
fare attenzione perché se noi non diamo la possibilità ai giovani
di integrarsi soprattutto in un periodo come questo
(incomprensibile)
del lavoro, di inserirsi in un settore che
forse trova ancora spazio, la dice lunga.
Questa mattina il collega Restano sul documento che ha
presentato ha citato la legge... adesso non mi ricordo più ma per
quanto riguarda gli anticipi in passato fatti dalla Regione per le
aziende agricole... e non avevano ancora percepito i soldi da AREA
e da AGEA, per questo bisognerebbe andare ad approfondire questa
cosa, ci sono molte aziende che non hanno restituito per il
semplice fatto che non hanno ancora ricevuto i soldi da AGEA, poi
ci saranno alcune aziende che bisognerà vedere di riuscire a dare
loro la possibilità di restituire i soldi
(incomprensibile)
AGEA e AREA ma non hanno la possibilità economica di andare a
restituirli, bisognerebbe fare una ristrutturazione del debito, ma
vorrei sottolineare che molte aziende non hanno ancora percepito le
liquidazioni del 2015-2016-2017, come già vi avevo illustrato
precedentemente e anche qui l'Assessore dovrebbe fare in modo che
AGEA e AREA... a volte ci sono delle pratiche, delle anomalie
bloccanti banalissime per le aziende o c'è stato il
refresh
,
lo scostamento del terreno a causa dei controlli effettuati da AGEA
che dovrebbero essere allineati con i pochi dati regionali e dare
la possibilità di cominciare a liquidare tutte queste domande
pregresse
(incomprensibile)
dei fondi regionali in questo
momento che possono servire in altri settori.
Ho visto un piccolo cenno sulle battaglie, avevamo presentato lo
scorso Consiglio le iniziative sulle battaglie, anche qui la
"
Bataille de reines
" non è la cosa più importante, però
visto che
(incomprensibile)
vorrei fare un piccolo cenno,
restiamo sempre in ambito di selvicoltura
(incomprensibile)
per fare un esempio, l'epidemia in corso blocca tante iniziative,
però quando si parla di animali
(incomprensibile)
c'è stato
un comunicato che anche se
(incomprensibile)
zona rossa si
continua con i censimenti...
(incomprensibile)
controllare
attività che sono in ambito lavorativo che concerne nel
mantenimento anche per portare avanti iniziative che riguardano
animali a volte anche...
(incomprensibile)
non si possono
fermare.
Poi ho visto un piccolo cenno sul progetto "WolfAlps" e non lo
vedo una risorsa per il mondo dell'allevamento...
(incomprensibile)
di un animale che oggi non serve
(incomprensibile)
non si risolve sicuramente
(incomprensibile)
una serie di cose, tanto per andare a
chiudere una cornice di un intero panorama, volevo dire qualcosa
anche nell'ambito dell'agricoltura. Ci sarebbe molto altro da dire,
però tutti non dovremmo vedere una critica in base alle iniziative,
le proposte o alle analisi che fa la minoranza, perché tante volte
portiamo la voce della gente, della popolazione...
(incomprensibile)
delle riposte
(incomprensibile)
io
spero per tutti, ma non solo per noi ma anche per tutta la
popolazione valdostana che non ci siano dei disagi e dare delle
risposte concrete il più presto possibile.
Presidente -
Non vedo altre richieste. Qualcun altro
intende intervenire? Vi chiederei anche se, considerata l'ora, non
sia opportuno rinviare a domani e riprendere domani mattina tenuto
conto che adesso sono le otto meno venti. Se siete d'accordo,
sospendiamo così. Ci aggiorniamo domani mattina alle ore 09:00.
Buona serata.
---
La seduta termina alle ore 19:38.
