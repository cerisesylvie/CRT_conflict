Classificazione
BILANCIO E CONTABILITA' REGIONALE



Oggetto del Consiglio n. 901 del 21 ottobre 2004 - Resoconto
OGGETTO N. 901/XII - Approvazione del Piano regionale
economico-finanziario (PREFIN) per l'anno 2005 e per il triennio
2005-2007.
Il Consiglio
Richiamato l'articolo 2 della legge regionale 20 luglio 2004,
n. 13 recante "Disposizioni in materia di pianificazione strategica
della Regione Valle d'Aosta. Modificazioni alla legge regionale 7
dicembre 1998, n. 54 (Sistema delle autonomie in Valle d'Aosta)" in
cui si prevede che per evidenziare le linee della pianificazione
strategica e definire la manovra di finanza regionale per il
periodo compreso nel bilancio pluriennale, la Regione formuli ogni
anno il Piano regionale economico-finanziario (PREFIN);
Visto che tale Piano redatto per l'anno 2005 e per il
triennio 2005-2007, predisposto dalla Giunta regionale, deve essere
presentato al Consiglio entro il 31 agosto, come previsto
dall'articolo 5 della medesima legge;
Visto la legge regionale 20 luglio 2004, n. 13;
Richiamata la deliberazione della Giunta regionale n. 5016
del 30 dicembre 2003;
Visto il parere favorevole rilasciato dal Coordinatore del
Dipartimento bilancio, finanze, programmazione e partecipazioni
regionali, ai sensi del combinato disposto dagli articoli 13, comma
1, lettera e) e 59, comma 2, della legge regionale 23 ottobre 1995,
n. 45, sulla legittimità della presente deliberazione;
Visto il parere della II Commissione consiliare
permanente;
Visto il parere del Consiglio permanente degli Enti
locali;
Delibera
di approvare l'allegato Piano regionale economico-finanziario
(PREFIN) per l'anno 2005 e per il triennio 2005-2007.
Allegato
(omissis)
Président - Je rappelle que nous sommes toujours en discussion
sur le point 30 de l'ordre du jour. La discussion générale avait
été fermée.
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - Cercherò di essere breve in quanto la
discussione ha permesso di far emergere tanti aspetti.
Preliminarmente vorrei manifestare la mia soddisfazione per il
dibattito svoltosi in aula e che ha permesso a tutte le componenti
politiche di maggioranza e di minoranza di esprimere un contributo
fattivo, che in qualche modo è rivolto a migliorare, per il
prossimo anno, questo strumento.
Credo che il fatto di affrontare questo argomento prima del
bilancio abbia permesso una discussione un po' più franca; non
condivido il pensiero del Consigliere Tibaldi in merito a una
duplicazione, perché questa discussione, essendo slegata da una
serie di valori, una serie di numeri e di quadrature contabili, ha
permesso di esprimere un po' il pensiero e, ovviamente - se posso
non fare il "romantico", ma dare un giudizio sugli interventi -, mi
pare di vedere in questa sequenza di interventi comunque un "fil
rouge" di persone aventi cuore le sorti della Valle d'Aosta. Per
cui, quando si esprime una valutazione, si esprimono dei giudizi,
di qualcuno o di qualcosa che si ama in modo particolare, si
rischia a volte di essere un po' confusi, un po' concitati, di
voler dire tanto, di dire troppo, a volte si rischia di essere
particolarmente severi, perché spesso vorremmo vedere queste cose
andare meglio, vederle migliorate; pertanto, talvolta rischiamo di
essere più severi rispetto a un giudizio più sopra le parti.
Tuttavia, ripeto, mi pare che non ci fosse una polemica fine a sé
stessa, ma ci fosse da parte di tutti un contributo.
È vero che la discussione avrebbe potuto essere più politica
rispetto a una discussione che, a volte, è entrata nel dettaglio,
ma anche questo fa parte del gioco, ed è vero che quando si entra
nella "lista della spesa" - come qualcuno l'ha chiamata -, spesso
si evidenzia semplicemente quello che si vuole fare e ci si
dimentica di contrapporre quello che non si deve fare in
sostituzione, nel senso che il "PREFIN" deve dare delle
indicazioni; non a caso, nella seconda parte del "PREFIN" abbiamo
fatto il quadro delle risorse, e non a caso, quando si esprimono
dei progetti, in qualche modo bisogna tener conto dei progetti che
in un certo qual modo sono su uno stesso piano.
Allora, con questa serie di interventi rischiamo semplicemente
le cose da fare, quindi dobbiamo intervenire nell'ambito delle
imprese, dobbiamo intervenire nell'agricoltura, nei trasporti; è
vero, però tutte queste cose poi impongono delle riduzioni altrove,
quindi l'obiettivo finale poi del "PREFIN", nel momento in cui
questo dovesse andare a regime, deve prevedere i settori che
probabilmente vogliamo rafforzare, ma dobbiamo anche indicare i
settori dove sarebbe bene rallentare. Vedo purtroppo che pochi
fanno questo, perché andiamo a dire: "dobbiamo fare questo...",
"dobbiamo fare quell'altro..."; va bene. In questi giorni,
comunque, io mi sto incontrando con i miei colleghi di Giunta per
abbozzare il bilancio e terremo conto delle osservazioni e dei
contributi emersi in aula, ma non ho sentito da parte di nessuno
dire: "qui dovremmo diminuire, stiamo investendo troppo"... ho
sentito solo dire: "qui, investiamo di più"! Per dare un contributo
dobbiamo cercare di produrre, perché in caso contrario prendiamo
solo la "crema", ci facciamo solo belli, ma dall'altra parte
dobbiamo contrapporre un'altra serie...
Ora, in un ragionamento del genere, vorrei richiamare una
considerazione che qualcuno ha recepito e che ha portato
all'attenzione dell'aula: la rigidità del bilancio. Il 95% del
bilancio - lo abbiamo voluto far emergere non a caso - è frutto di
leggi, di contratti che abbiamo stipulato nel passato; tante sono
iniziate ancora nella precedente legislatura e tante altre ancora
in quella precedente, e creano una rigidità di bilancio notevole,
non solo dal punto di vista contabile, ma anche dal punto di vista
morale, nel senso che abbiamo delle norme che hanno creato delle
aspettative... sono norme che sono state dibattute in Consiglio
regionale, sono il frutto di un'espressione politica del Consiglio
regionale, sono delle scelte. Queste scelte possono chiamarsi
"POR", possono chiamarsi "piano di sviluppo rurale", possono
chiamarsi in tanti modi, legge n. 6, legge n. 19, ma lì ci sono
delle aspettative e diventa difficile ad una comunità dire: "non ci
sono le risorse" poiché questa viene a dirci: "ma voi avete fatto
delle leggi, queste leggi vogliono cogliere degli obiettivi; io sto
andando nel senso di questa legge, quindi sono coerente con gli
obiettivi che avete determinato e ho delle aspettative"!
Provocatoriamente ho detto: "noi dovremmo fare delle leggi a
termine", soprattutto negli investimenti; dobbiamo introdurre un
arco temporale e, rispetto a questo, obbligare il Consiglio - se
eventualmente ritiene di prorogare la legge, oppure di modificarla
- di intervenire: questo è il momento in cui si valutano anche gli
obiettivi. Sulle leggi che abbiamo fatto, che si proponevano tutte
le migliori e le più buone intenzioni, sulle leggi che dovevano
dare delle risposte, non si può ovviamente immaginare un arco
temporale di 1 o 2 anni... ma dopo 5-6-7 anni si può fare il punto
della situazione, si deve fare il punto della situazione! Non a
caso - non per stare ad evidenziare le cose che ritengo positive,
messe in atto da questo Esecutivo - noi abbiamo approvato una
deliberazione di Giunta, il 30 dicembre 2003, che approvava una
scheda tecnica per le leggi; questa scheda tecnica non è stata
particolarmente "amata" dalle strutture, e anche lì, probabilmente,
essendo uno strumento della Giunta, non è stata particolarmente
visibile, ma il punto 2 di questa scheda recita testualmente:
"Al fine della quantificazione degli oneri delle leggi, l'onere
complessivo del disegno di legge e, se necessario, l'indicazione
dei singoli articoli e del relativo onere"
e, al punto 2,
"la metodologia adottata per la quantificazione dell'onere,
parametri, spesa storica, indicatori finanziari".
Questa è una
rivoluzione culturale che le strutture faticano a metabolizzare,
perché all'atto della legge si mette la cifra disponibile in
bilancio; l'anno dopo, però, ti accorgi che quella legge, partita
con 1 milione di euro, va a 6 milioni di euro, perché ci sono le
richieste... allora abbiamo difficoltà a programmare!
È un'autocritica quella che facciamo, ma questo tipo di percorso
provoca una rivoluzione culturale delle strutture, perché all'atto
della programmazione - e l'approvazione di una legge è un momento
particolare nella programmazione - bisogna saper quantificare,
avere dei misuratori e, successivamente, bisogna valutare. Sono
particolarmente sensibile ad argomenti che attengono al sostegno
delle aziende, delle imprese, del sistema produttivo, ma abbiamo la
necessità di fare delle misurazioni. I contributi in conto
capitale, in conto investimenti e in conto interessi, alla fine,
hanno irrobustito il nostro sistema imprenditoriale? È una
valutazione di tipo politico, che il "PREFIN" in teoria a regime
deve permettere, un confronto.
Non vorrei essere censore di alcuni interventi, ma in quelli in
cui veniva messo in luce la necessità di avere degli elementi
strategici, degli elementi particolarmente pregnanti di una
legislatura, dico che il "PREFIN" è un "di cui" del programma di
legislatura, perché si riferisce all'operatività di un anno; le
cose strategiche si riferiscono al programma di legislatura, non è
il "PREFIN" che rivoluziona, che va ad individuare i punti; in caso
contrario, dobbiamo ritornare e ridefinire, ma non è il "PREFIN" il
momento dove andiamo a cambiare la "rotta" di un programma di
legislatura! Possiamo introdurre degli elementi e successivamente
si possono fare delle riflessioni. Qui dobbiamo fare delle cose
diverse; preso il programma di legislatura, dobbiamo cercare di
dare una lettura ad una serie di interventi collegandoli fra di
loro, in modo che emerga un'attività di sistema.
Io penso che - al di là degli emendamenti che andremo a
verificare - sotto alcuni aspetti intervenire nel dettaglio su
questo documento non arricchisca particolarmente la discussione,
che mi ha soddisfatto, e ritengo che sia stata, ancorché ognuno
abbia parlato delle cose che più gli stavano a cuore, un
arricchimento per tutti; per cui, dalla lettura dei verbali,
riusciremo probabilmente a trarre indicazioni per il futuro. Dico
anche che abbiamo la necessità di organizzare tutte queste
indicazioni date e qui voglio concludere con un'ultima
osservazione. Quella critica che in qualche modo è emersa sulla
proliferazione degli osservatori, credo che, da un lato, sia una
critica, ma, dall'altro, sia la "prova provata" del fatto che
abbiamo la necessità di razionalizzare un discorso: quello della
misurazione di una serie di eventi... perché? Perché avete visto
delle oscillazioni e tutti noi, a seconda del ragionamento che
vogliamo sostenere, prendiamo delle rilevazioni che possono dire:
"la situazione è peggiorata, dal 66° posto siamo andati al 103°
posto, da quest'altra parte invece dal 70° posto siamo passati al
40°", e ognuno, lì, ad argomentare con la classifica in mano.
In realtà, i numeri della Valle d'Aosta molte volte creano dei
problemi con l'applicazione di strumenti statistici che vengono
costruiti per realtà metropolitane o realtà decisamente più
elevate, con numeri diversi. Ricordo la statistica a livello
universitario, ma voi capite che da questo punto di vista i numeri,
la media, la mediana, lo scarto - credo che il Consigliere Tibaldi
possa darci un contributo - ... ma da questo punto di vista abbiamo
la necessità di prendere le rilevazioni che abbiamo, ragionarle con
strumenti specifici, tarati per la nostra realtà, in modo tale da
evitare, come ho fatto anch'io con le mie strutture, di fare dei
riferimenti sul "PREFIN" a dei dati Unioncamere piuttosto che "Il
Sole 24Ore", piuttosto che ad altri.
Devo dire anche un'altra cosa che ho detto in premessa: quando
si ama particolarmente una regione, si è molto critici... ma
signori miei - e concludo -: credete voi che la qualità della vita
di un Valdostano che vive in Valle d'Aosta sia inferiore rispetto a
quella di uno che vive a Torino, di uno che vive a Milano?
Guardiamoci attorno; noi abbiamo sicuramente una serie di cose che
possono essere migliorate, fatte meglio; sicuramente il Consigliere
Curtaz ha ragione, attenzione: il dato reale piuttosto che il dato
che ci percepisce, dà sensazioni diverse. È ovvio che all'interno
di un quadro dove - nei telegiornali nazionali, nei telegiornali
esteri - si parla di "crisi", non possiamo che dire: "ma stiamo
peggio del giorno prima!", questa è una percezione, ma credo non ci
siano regioni che fanno difetto: è un passaggio della nostra vita
che viviamo in questi termini, ma dal punto di vista oggettivo
stacchiamoci!
Noi siamo in grado di dire che in Valle d'Aosta si vive peggio
che altrove? Io mi dissocio completamente! In Valle d'Aosta,
checché se ne dica, si vive decisamente meglio, sia in termini
economici, sia in termini di rapporti personali, sia in termini
sociali; dopodiché, se si può e si deve, impegniamoci, miglioriamo
le cose, ma affrontiamo questo nostro compito con una certa
positività, e con la stessa positività con cui il Consiglio ha
affrontato il "PREFIN"!
Président - Est-ce qu'il y a des collègues qui souhaitent
intervenir dans le débat? Je parle des collègues de l'Assesseur
Marguerettaz, parce que toute une série de questions avaient été
adressées expressément aux différents Assesseurs.
La parole au Conseiller Borre.
Borre (UV) - Non sono solo a dirlo, è stato un dibattito
interessante che è riuscito a suscitare una seria riflessione sul
documento, sulla validità della novità proposta. Forse alla pacata
discussione, questa volta ha contribuito senz'altro l'illustrazione
in un tono adeguato all'argomento da parte dell'Assessore: una
serie di riflessioni, di indicazioni, di suggerimenti, venuti da
maggioranza e minoranza, proprio perché è un documento aperto al
confronto consiliare. Sono convinto che queste indicazioni verranno
concretamente tenute in debito conto dagli Assessori, dal
Presidente della Giunta; considerazioni e riflessioni che
permetteranno un bilancio più vicino ai desiderata del Consiglio
stesso. Mi permetto di fare anch'io alcune riflessioni, non sul
contenuto del piano, ma sull'impostazione e sulla filosofia dello
stesso.
Con questo documento si intende definire i macro-obiettivi da
conseguire mediante le politiche regionali, si indicano i criteri e
i parametri per la formazione del bilancio, contiene gli indirizzi
per la predisposizione del disegno di legge finanziario: si può
dire che non è un documento complesso e di difficile lettura; al
contrario, è un documento semplice e, al tempo stesso, completo, un
documento che ci fornisce la visione unitaria e trasversale di
quanto questa Giunta e questo Consiglio vogliono fare nel prossimo
futuro, di quanto si voglia fare, con la chiara situazione delle
risorse a disposizione. Le indicazioni dei criteri per la
predisposizione della legge finanziaria ribadiscono l'impegno a
privilegiare gli investimenti rispetto alle spese di funzionamento,
garantire le risorse per la sanità e gli interventi in materia
sociale, il piano delle politiche del lavoro, i programmi
comunitari, il finanziamento di opere di rilevante interesse
regionale.
Nella terza parte del piano vengono identificati i
macro-obiettivi; è già stato detto correttamente che molti di
questi fanno parte del programma di legislatura, ma è anche vero
che con il piano sono rivisti in parte e ampliati. Il piano ci
permette di visualizzare e di renderci conto di quante iniziative
interessanti siano in cantiere; questa capacità di programmazione e
possibilità di spesa è possibile per il fatto stesso che la nostra
regione gode di uno statuto speciale di autonomia: senza la nostra
autonomia tutto questo non sarebbe possibile. Per questo colgo con
particolare soddisfazione l'indicazione della Presidenza della
Regione sulla celebrazione del 60° anniversario della liberazione
dell'autonomia, come momento importante di recupero della nostra
storia e della nostra coscienza di appartenenza.
Concludendo, ribadisco - a parer mio - il maggior pregio del
"PREFIN", l'aver introdotto in questa Amministrazione un importante
cambiamento, un cambiamento verso un modello organizzativo
innovativo, che individui distintamente e formalmente i tre
momenti-livelli della pianificazione strategica: un piano
strategico a medio termine (programmi di legislatura); un piano a
medio termine, più operativo e revisionato (ogni anno); la
programmazione vera (il bilancio di previsione). Questo è dunque un
documento portatore di novità, necessita anche di un cambiamento
culturale negli operatori, quindi anche in noi stessi. Una novità
della metodologia che ha in parte sconcertato le strutture chiamate
a fornire i dati per l'elaborazione del documento; un documento che
risente anche dei tempi strettissimi per l'elaborazione; un
documento che va valutato per la sua innovazione, per quanto può e
deve coinvolgere il Consiglio, per la trasparenza e la facilità di
lettura del programma stesso; un documento che dovrà sempre più
perfezionarsi con il contributo del Consiglio, al fine di una
migliore garanzia di buon uso delle risorse nella gestione della
Regione.
Président - La parole à l'Assesseur à l'éducation et à la
culture, Charles Teresa.
Charles (UV) - Juste un "flash": d'abord, j'étais absente quand
le Conseiller Salzone s'est exprimé, on m'a dit, et je dois le
remercier pour ses paroles encourageantes; deuxièmement, je dois
répondre à propos d'un collègue qui a parlé de l'interprétation du
succès scolaire, je crois que c'est le collègue Tibaldi, qui avait
mis en doute comment interpréter le succès scolaire.
D'abord il faut que je dise que le succès scolaire ne doit pas
être vu comme indulgence de la part des professeurs pour favoriser,
en quelque manière, l'avancement des élèves dans les classes, s'ils
ne le méritent pas. Non, cela doit être entendu d'une manière tout
à fait différente: cela doit être entendu justement contre
l'insuccès scolaire et contre la mortalité scolaire, afin que les
élèves n'abandonnent pas l'école, mais... de quelle manière? A
travers des cours de formation, qui ont déjà été institués cette
année, et pour les dirigeants et pour les professeurs, où ils
feront de l'évaluation et de l'auto- évaluation, de façon à
garantir et trouver les ressources au sein de l'école, pour créer
une atmosphère dans l'école, un langage juste qui puisse atteindre
tous les élèves et un bon rapport qui fait souvent aussi l'école,
c'est-à-dire le rapport humain, le rapport juste avec l'élève, afin
qu'ils trouvent une promotion humaine et, de cette manière, ils
puissent s'approcher mieux de tout ce qu'on fait à l'intérieur de
l'école; donc, trouver les justes motivations auprès des élèves,
mais cela naturellement doit être fait en amont, c'est-à-dire par
les dirigeants et par les professeurs et les instituteurs d'abord,
qu'ils sachent se mettre dans la juste condition pour promouvoir la
situation des élèves.
Quant à la "SIS", il faut dire qu'il paraît que quelqu'un a
souligné que sur une vingtaine de personnes qui ont eu le
certificat de fin d'étude, c'est-à-dire pratiquement ce qu'on
appelle "l'abilitazione" de la "SIS", seulement 4 ont une place
fixe. Il est vrai, parce que seulement 4 sont entrés dans les rôles
régionaux, parce qu'il n'y avait que 4 places vides; toutes les
autres personnes, toutes les autres 16, travaillent par des
remplacements annuels, donc cela par rapport, par exemple, à la
situation italienne c'est déjà une positivité par rapport à
d'autres situations, et ces personnes qui ont justement cette
"abilitazione" pourront au plus vite, dès que les places seront
délivrées, ou par des gens qui vont à la retraite, ou par d'autres
raisons, auront leur place parce qu'ils en ont les titres.
Président - La parole à l'Assesseur à l'agriculture, aux
ressources naturelles et à la protection civile, Vicquéry.
Vicquéry (UV) - Innanzitutto voglio scusarmi per l'assenza di
questa mattina, un'assenza non voluta, ma quasi obbligatoria,
perché ho partecipato in rappresentanza dell'Amministrazione
regionale ad un evento unico, all'evento di "Terra Madre", che ha
radunato a Bard più di 300 partecipanti, agricoltori di tutto il
mondo, che dibattevano sul tema dei formaggi a pasta cruda, di cui
la fontina è una rappresentanza importante. Ripeto, un evento
unico, perché vedere riuniti nel cortile di Bard più di 300
agricoltori che parlavano tutte le lingue: americani, rumeni,
greci, francesi, sud-africani... e parlavano da agricoltori, perché
non erano i rappresentanti eletti, erano agricoltori, che hanno
passato 4 giorni in Valle d'Aosta ospitati da noi, e che hanno
dibattuto in modo molto efficace sul tema del valore aggiunto che
hanno i formaggi a pasta cruda rispetto ai pastorizzati, rispetto a
una cultura dominante delle grandi "lobby". È stata un'esperienza
unica, abbiamo ricevuto i complimenti da parte di tutte le
rappresentanze e questo ci fa onore.
Abbiamo potuto inserire la Valle d'Aosta nel contesto
internazionale, nell'ambito di una serie di iniziative che fanno sì
che la Valle d'Aosta sarà sempre più conosciuta all'esterno, per
cui mi scuso per questa assenza, ma dovete capire che ci sono dei
momenti in cui la rappresentanza istituzionale esterna al Consiglio
regionale prevale rispetto alla presenza in Consiglio, anche perché
la Giunta e il Governo regionale rispondono nella loro collegialità
delle azioni che vengono presentate al Consiglio regionale.
Nel merito mi è stato riferito dei temi che sono stati trattati
e cercherò sinteticamente di rispondere. Il Consigliere Nicco
principalmente ha posto delle domande rispetto all'ampliamento del
Parco del Mont Avic sul versante della Valle di Champorcher e quali
iniziative ci sono per la sua valorizzazione; devo dire che, anche
a seguito della nuova legge regionale, si dovrà rimettere mano al
Consiglio di amministrazione, predisporre un piano di sviluppo del
parco che dovrà essere valutato attentamente nell'arco del 2005.
Oggi non siamo ancora in grado di dare risposte concrete perché il
piano, in sé, non esiste; di certo, ho potuto constatare una grossa
volontà da parte dell'Amministrazione comunale di Champorcher di
far conoscere il parco anche sul suo versante e devo dire che c'è
entusiasmo, questo è molto importante. Da parte nostra, rispondiamo
all'entusiasmo con i fatti, perché rispetto ai 900.000,00 euro di
finanziamento dell'anno scorso, nel bilancio regionale, pur con i
tagli previsti, manterremo il finanziamento di 1.200.000,00 euro,
per far sì che possa essere utilizzata la graduatoria per i
guardia-parco e possano essere attivate iniziative riguardanti la
valorizzazione del parco stesso.
Rispetto alle altre aree naturali protette, il Consigliere ha
parlato della proposta avanzata dal Comune di Bionaz; di ufficiale
non c'è nulla ancora, ci sono dei "pourparlers". Il comune è
interessato a mutuare l'esperienza non tanto di Champorcher, quanto
del Mont Mars, però il dibattito è aperto, siamo stati invitati a
partecipare non so ancora quando a un dibattito comunale, perché
sotto questo punto di vista l'amministrazione comunale è
disponibile e molto attiva, ma d'altro canto bisogna superare certe
remore fra la popolazione. Di certo, la politica regionale va
nell'ottica di andare incontro a queste iniziative, ma non andare
incontro in senso apodittico; andare incontro con una valutazione
reale del valore ambientalistico e naturalistico del territorio che
vuole essere preso in considerazione e anche del rapporto
costi-benefici delle iniziative proposte, perché non tutte le aree
della Valle d'Aosta possono prestarsi ad avere uno sviluppo
turistico-ambientalistico di un certo livello. Noi consigliamo di
far seguire, alle proposte, degli studi precisi, puntuali, per
capire quali sono le strategie, porsi degli obiettivi, prima di
lanciarsi in avventure che possono avere risultati nefasti;
comunque, rispetto al Comune di Bionaz, siamo in contatto per
ragionare in questi termini.
Manca il piano regionale di aree naturali protette perché non
siamo ancora pronti a farlo; stiamo rincorrendo i problemi, abbiamo
questa grossa iniziativa del Marais che ci impegna fortemente,
abbiamo quest'altra grossa iniziativa del Museo minerario che ci
impegna fortemente, oltre a una serie di progetti INTERREG molto
interessanti, ma molto impegnativi: di certo questo è un obiettivo
che nel "PREFIN" non è stato inserito, perché non saremmo comunque
riusciti a realizzarlo nell'arco dell'anno. Non entro nel merito
del potenziamento delle strutture regionali, perché questa è una
tematica generale.
Il Presidente ha inviato ultimamente a tutti gli assessori, in
applicazione di una deliberazione di Giunta regionale, una
circolare rispetto ai carichi di lavoro. Siamo dell'idea che se
ognuno di noi, a livello di assessorato, dicesse di sì alle
richieste di potenziamento degli organici, andremmo ulteriormente
ad ampliare gli organici. Stiamo ragionando come siamo soliti fare,
con concretezza e serietà, per cui andremo a verificare i carichi
di lavoro prima di andare a rivedere le piante organiche. Questo è
un ragionamento che ci vede assolutamente concordi, perché dobbiamo
prima vedere dove ci sono sacche di possibile utilizzo di personale
per riconvertirlo all'uopo, prima di dare disposizioni rispetto
all'ampliamento della pianta organica, in un contesto generale che
riguarda anche il trasferimento delle competenze agli enti locali,
che è una problematica molto delicata, perché prima dobbiamo
decidere anche quali funzioni andranno trasferite, dopodiché
seguirà il personale. È una materia aperta, ma l'impostazione della
Giunta regionale in questo momento è dire "no"! Non è simpatico, ma
è una scelta di fondo che è stata presa dal Governo regionale.
Rispetto all'ultima domanda posta all'azienda forestale,
probabilmente la chiameremo "azienda del territorio", perché dovrà
avere una valenza che va al di là dell'aspetto della gestione della
forestale. Abbiamo già dibattuto di questo tema in Giunta, stiamo
verificando la possibile composizione dal punto di vista giuridico
dell'azienda e stiamo verificando quali funzioni potrebbero essere
trasferite e quale personale. Riteniamo che entro il mese di giugno
si possa presentare un documento in tal senso, il fatto che sia
stata inserita nel "PREFIN" è perché vogliamo dare applicazione
direi quasi di inizio legislatura di un programma di legislatura
che è impegnativo, difficile, ma che è su un punto di non ritorno;
l'azienda territoriale si farà.
Per quanto riguarda il ruolo, il Consigliere parla di "funzione
sociale" e, nello stesso tempo, parla di "confrontarsi con il
mercato"; a volte potrebbe apparire una contraddizione in termini,
perché oggi non vengono più assunti i ragazzi ventenni, per scelta
nostra, in quanto se funzione sociale deve essere, deve esserlo
rispetto al cinquantenne espulso dal mercato del lavoro, al
prepensionato, al pensionato (abbiamo pensionati con pensione
sociale che non sopravvivrebbero se non avessero anche questi 6
mesi lavorativi o 150 giorni lavorativi presso le nostre squadre
forestali). Non è un ragionamento facile da far capire, perché le
domande sono numerosissime, ma ai ragazzi si dice di andare a
cercare lavoro presso coloro che danno lavoro in Valle d'Aosta, che
sia il settore edilizio, che sia il settore agricolo, commerciale o
artigianale o industriale. Sotto questo punto di vista, quale dovrà
essere la funzione di detta azienda, è dibattito aperto; di certo,
sarà un'azienda con partecipazione pubblica, comuni e regioni, ma
vorremmo che avesse un taglio imprenditoriale nel limite di questa
funzione di ammortizzatore sociale, che dovrà continuare ad
avere.
Noi riteniamo si debba ragionare in questo quadro generale. Se
debba o non debba mettersi sul mercato, lo porrei in termini
dubitativi, perché il mettersi sul mercato sicuramente dal punto di
vista rapporti costi-benefici saremmo perdenti; dal punto di vista
della confrontazione rispetto all'attività imprenditoriale delle
aziende già esistenti sul territorio non vorremmo che un'azienda di
natura pubblicistica, con i vantaggi derivanti dalla natura
pubblicistica stessa, si mettesse impropriamente in concorrenza con
l'imprenditoria privata. Per cui, dobbiamo ragionare su questo
discrimine che è molto delicato: sì, funzione sociale, sì, maggiore
efficienza... forse?... rispetto all'altro tema. Fin qui, il
ragionamento che abbiamo fatto in Giunta; la parte rimanente,
spetta a questa eminente Assemblea.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Dopo la facondia del collega Vicquéry è
estremamente difficile per me potermi esprimere, perché un
aggettivo più importante di "eminente" rivolto a questa Assemblea è
difficile trovarlo...
Vorrei con estrema brevità rispondere ad alcuni degli elementi
emersi nel corso del dibattito, partendo dalla premessa che i
macro-obiettivi segnalati da ciascuno di noi all'attenzione della
collegialità della Giunta sono le priorità più significative che si
ritiene possano essere corrispondenti al triennio durante il quale
si svolgerà il contenuto della finanziaria che approveremo per il
2005. Da questo punto di vista ho apprezzato tutti gli interventi
fatti dai diversi colleghi con riferimento alle prospettive europee
e alle problematiche europee, che in qualche maniera si sono
concretizzate attorno a una serie di suggestioni, che partono, come
è stato fatto dai Consiglieri Sandri e La Torre... anche rispetto
ad una serie di problematiche istituzionali che pongono oggi il
futuro del Governo regionale e, direi, più in generale, del
Consiglio regionale all'interno di un contesto di integrazione
europea, che è certamente una grande opportunità, ma può avere
anche dei limiti e, in qualche maniera, degli elementi di
riflessione, come il "patto di stabilità", peraltro evocato nel
documento denominato "PREFIN".
Ritengo sia assolutamente condivisibile come linea di indirizzo
l'idea di avere nell'ufficio di Bruxelles un punto di riferimento
collegiale, non solo dell'intero Governo regionale, ma dell'intera
comunità valdostana, organizzandolo - così come stiamo cercando di
fare - sempre meglio e sapendo che una serie di partite, oggi, si
giocano certamente a Bruxelles. La capacità di rafforzare
quell'ufficio significa avere una rappresentanza degna della nostra
Valle, sapendo soprattutto quanto oggi, a livello europeo, altre
regioni europee si stiano organizzando per quella lobbistica buona
che deve caratterizzare un'azione istituzionale in sede
comunitaria.
Ho altresì apprezzato una serie di riferimenti alle
problematiche del turismo; in particolare, il Consigliere Nicco in
maniera molto impressionistica e anche suggestiva, con esempi
concreti come è tipico del suo carattere, ha evidenziato i rischi
derivanti in particolare da uno "slogan" che fu adoperato alcuni
anni fa, che suonava così: "La Valle d'Aosta aperta tutto l'anno".
Sappiamo purtroppo che questa è una realtà non vera, che tutti i
periodi denominati, in genere, dalla definizione un po' astrusa di
"terza stagione" sono, in realtà, non corrispondenti alla realtà!
Da questo punto di vista sia chiaro che la Regione non può
sostituirsi allo spirito territoriale, imponendo aperture od orari,
anche se la nuova legge sui pubblici esercizi darà qualche facoltà
ai sindaci per evitare che alcune nostre località turistiche
diventino come "deserto dei tartari", cioè posti dove non si riesce
neppure a bere il caffè o comperare un giornale! Così come da
questo punto di vista è molto difficile imporre, per legge, il
senso del bello, la signorilità e l'educazione che sono a
fondamento di una certa accoglienza turistica, e sotto questo
aspetto possiamo contare su elementi di grande eccellenza, ma anche
su una serie di esempi in negativo sui quali dobbiamo lavorare.
Siamo a livello prepolitico, cioè noi non possiamo imporre per
legge, per regolamento o per deliberazione di Giunta dei
comportamenti che, invece, credo derivino - e, ripeto, abbiamo
esempi di grande eccellenza - dallo spirito imprenditoriale che
prevede anche una capacità di approccio nei confronti del turista
che è assolutamente fondamentale.
Ho sentito evocare dei termini condivisibili: "turismo
culturale", "turismo religioso", "turismo legato all'agricoltura",
"turismo legato all'artigianato tipico". Sempre in tema di
"turismo" ho sentito tutta una serie di altri spunti interessanti
riguardanti la necessità di mantenere un livello di investimenti
importante, ad esempio nel settore degli impianti a fune, così come
condivido perfettamente tutte le riflessioni fatte, in particolare
dal Consigliere Sandri, sulla modernizzazione della ferrovia; mi
pare di poter dire che, così come per l'aeroporto, siamo impegnati
in uno sforzo che mi auguro, da qui alla fine della legislatura,
possa dare dei risultati positivi.
È chiaro che la sfida è quella evocata dal Consigliere La Torre,
il quale si poneva l'interrogativo se questo federalismo, questa
"devolution" impatterà - e in quale modo - sull'autonomia speciale
della Valle d'Aosta. C'è una bella definizione dei federalisti
catalani che dice: "abbiamo paura del caffè per tutti", cioè la
loro preoccupazione era che, quando si discuteva di "federalismo"
nel sistema spagnolo, ci fosse questa tentazione che la loro
autonomia speciale, dal punto di vista del caffè per tutti,
considerasse una riduzione complessiva per chi aveva dei punti di
eccellenza e di autonomia. Credo che questo sarà un tema politico
molto rilevante nei prossimi mesi e nei prossimi anni, che va al di
là del "PREFIN" e delle materie di cui mi occupo come Assessore, ma
che ci deve riguardare tutti per il ruolo preminente che questa
Assemblea deve mantenere, perché se ho imparato qualcosa - dal poco
di esperienza politica fatta precedentemente -, è la centralità
delle assemblee. La centralità delle assemblee deve rimanere uno
dei punti di riferimento e ogni deriva che esageri i ruoli
presidenzialistici a detrimento delle assemblee parlamentari sono
derive pericolose, che non si sa bene dove portino, perché la
sovranità popolare è come non mai incarnata dalle assemblee
elettive.
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Ho anch'io due "flash" per rispondere a questo
dibattito, che è stato sicuramente interessante perché, se era un
confronto di impostazione di filosofia, questo mi sembra che sia
proprio avvenuto, nel senso che ogni relatore ha presentato quelli
che per la propria sensibilità, cultura e programma politico sono
gli obiettivi principali da raggiungere.
Inizierei con il gruppo "Arcobaleno". Lei, Consigliera
Squarzino, fa tutto un accenno ai dati e al fatto che non si possa
più programmare senza dati, questa è l'importanza degli osservatori
in sanità (non entro nel merito degli altri argomenti); lei diceva
questo forse in alternativa al programma che noi abbiamo scritto,
ma è proprio uno dei punti dei macro-obiettivi! A pagina 43
diciamo: "in base ai bisogni di salute della popolazione risultanti
dall'analisi del profilo epidemiologico regionale", quindi nessuno,
più di noi, crede all'importanza di costruire una sanità su dei
dati, non solo sulle sensazioni.
A fine anno - come ho già detto più volte - avremo dei dati
precisi su diverse patologie, sulla disabilità e anche una raccolta
di tutte le sovvenzioni che attribuiamo ai poveri. Chiaramente
alcuni dati arrivano in ritardo; per esempio, lei mi chiede di
entrare nello specifico per dire quale settore verrà potenziato, e
io le rispondo che stiamo aspettando e stanno giungendo in questo
momento i dati sulla mobilità passiva del 2003. È chiaro che sono
dati particolarmente importanti, perché vedendo da quali situazioni
la gente si allontana per andare a farsi curare in altri posti,
diventa per noi determinante intervenire! Stiamo raccogliendo i
dati - che non dipendono da noi - del 2003; dico questo per
affermare quanto sia importante nel nostro programma agire non
sulle sensazioni, ma su dati ben precisi.
Rispetto al discorso che faceva il Consigliere Viérin Marco - mi
dispiace non sia qui, ma ci sono i suoi colleghi -, mi sembra che
gran parte del nostro desiderio di agire sia proprio sulla famiglia
e sulla situazione che la famiglia valdostana sta vivendo come
centro della nostra cultura, come è stato ben sottolineato da lui.
Ci sarà un grosso convegno previsto dalla legge n. 44 sulla
famiglia; questa legge prevedeva che ogni 2 anni si facesse una
conferenza sulla famiglia, conferenza che - come sapete - è stata
prevista per il 13 novembre, ma non è una conferenza a cui
arriviamo senza un dibattito; sono state raccolte da tutte le
parti, messe insieme a lavorare diverse forze, proprio perché
venisse fuori non solo un'espressione di dati e di sovvenzioni, ma
proprio una fotografia di quella che è la situazione della famiglia
in Valle d'Aosta in questo momento.
Credo soprattutto - ma i gruppi di lavoro cominciano a
testimoniarlo ed è del resto un andamento anche nazionale - che la
famiglia sia diventata un soggetto passivo, che aspetta gli
interventi della Regione, non si pone più al centro della propria
esistenza, dei propri progetti. Noi stiamo lavorando in questo
settore ed è un grosso impegno; il discorso che faceva il
Consigliere Viérin Marco sugli asili nido mi trova pienamente
d'accordo. Come sapete, il 98% delle donne che hanno un bambino
chiedono di farlo entrare in un asilo nido, e questo perché i
nostri asili nido sono dei paradisi, però c'è una domanda molto più
alta che nelle altre regioni, anzi, ci siamo trovati a dibattere
anche per l'orario, ci sono bambini che sono lì dai 3 mesi ai 3
anni che volevano essere tenuti 12 ore al giorno; noi abbiamo
abbassato questi limiti a 9 e non di più, tranne in situazioni
particolari. Chiaramente la famiglia è al centro della nostra
società e, cosa fare per rimettere in moto la dignità della
famiglia, è una delle nostre attività.
La Consigliera Squarzino aveva accennato agli anziani, su cosa
fare per loro; ecco, sta emergendo adesso, in seguito ai nostri
studi e al nostro dedicarci a questo settore, come sia importante
prevedere tutto un altro percorso assistenziale degli anziani, cioè
siamo passati da una geriatria cronica che non aveva le sue
funzioni, in quanto reparto ospedaliero, a una geriatria per acuti,
cioè a una geriatria a cui vanno quelle patologie acute
dell'anziano; dopodiché l'anziano transiterà, come vi dicevo, in
"RSA". È prevista l'apertura - questo è previsto in bilancio ed è
uno sforzo - per l'inizio dell'anno, se tutto va bene, di un'altra
"RSA" in Aosta, quindi da un reparto di geriatria per acuti si
passerà a un momento riabilitativo della "RSA", per poi passare
all'assistenza domiciliare integrata, che sta partendo non solo ad
Aosta, ma in tutta la Plaine e nei dintorni, e alle case per
anziani. Le microcomunità impongono in questo cammino la revisione
di tutto un progetto che era stato fatto, un progetto che ormai
dovrà andare a verificare se è giusto che ci siano tante
microcomunità di 10-12 posti nel comune, con compiti soprattutto
sociali, e non invece delle microcomunità per anziani con una
valenza sanitaria maggiore e con numeri magari maggiori,
organizzati con un interesse sovracomunale. In questo senso domani
incontreremo tutte le forze, cioè gli operatori sanitari, il
"CELVA", e formeremo, anche su indicazione del Presidente della
Giunta, un primo gruppo di lavoro - che coinvolgerà un po' tutti -
sulle modifiche di questo percorso assistenziale per gli anziani,
che deve essere fatto perché - come è stato segnalato - qualcosa
deve cambiare. Questo gruppo di lavoro preparerà anche un documento
che poi sarà inserito nel nuovo piano sanitario che pensiamo di
portare per l'anno prossimo.
Sempre per fare dei "flash", ma qui si potrebbe andare avanti a
parlare fino a domani mattina e l'Assessore Marguerettaz non
vuole..., sul minimo vitale sapete che stiamo lavorando, sarà
aumentato sicuramente; non è semplice dire di quanto, perché
aumentare il minimo vitale vuol dire portarsi dietro tanti altri
fattori: c'è un aumento diretto e un aumento indiretto. L'aumento
indiretto è su tutti i servizi che i comuni erogano, che - come
sapete - erogano gratuitamente a chi è al di sotto di un minimo
vitale; da noi poi è difficile, non si può paragonare al reddito
"ISTAT" perché, a differenza delle altre regioni, offriamo dei
servizi gratuiti. Comunque, stiamo lavorando con i sindacati per
aumentare questo minimo vitale, senza variare la filosofia di tale
sovvenzione che non è una pensione: il minimo vitale è un aiuto
temporaneo a chi si trova in uno stato di indigenza per superare
questo momento. Vi dico anche - questo è molto confortante perché
lo avevamo sostenuto - pur con il minimo vitale vecchio, applicando
soltanto dal 1° agosto l'IRSE, abbiamo avuto degli aumenti nei
redditi, ad esempio nella famiglia con 2 persone, del 29%, cioè
l'aver cambiato scala di equivalenza sul minimo vitale, aver dato
un supporto in più alla famiglia che era composta da 2 o 3 persone,
ha già fatto variare nel reddito le famiglie con 2 o 3 persone in
modo significativo; non è ancora cambiato molto invece per il
nucleo familiare con una persona sola. Dall'altra parte è diventato
anche più equo perché quando devono presentare l'IRSE che conta
solo per il 20% il patrimonio, molti preferiscono rinunciare
all'assegno post-natale, perché dicono: "io non ti porto il 20% del
mio contributo". Come sapete, questa mi sembra la cosa più logica,
ci ragioneremo insieme, è stato tutto introdotto per un anno di
prova, per cui potremo verificare questi meccanismi, come anche
stiamo lavorando sulla semplificazione dei vari contributi; però,
anche lì, unificarli non è sempre possibile, quando ci sono delle
norme centrali, delle leggi che non dipendono da noi.
Si potrebbero ancora dire molte cose; sul sanitario si diceva
che è già molto alta la spesa in Valle d'Aosta, certo, e quindi un
4% di aumento sembra un po' esagerato. Ho qui il bilancio di
previsione dello Stato che prevede per il 2005 un aumento di costi
della sanità dell'8,5%, quindi è chiaro, i costi della sanità
stanno crescendo, con una spesa sanitaria che non dipende certo da
noi, che si sta impennando, con una tecnologia sempre più costosa;
anche la nostra sanità deve prevedere degli aumenti per mantenere
uno stato di efficienza come è adesso. Al confronto dell'aumento
all'8,5% dello Stato prevediamo un aumento del 4%, quindi mi sembra
contenuto. Sicuramente stiamo lavorando sui dati della finanziaria
per prevedere il maggior finanziamento possibile al sociale, anche
perché è vero: la povertà è in crescita, e quindi bisogna prevedere
dei settori maggiori di aiuto in tale settore. Per la prima volta
dovremo pensare ad un'emergenza abitativa, ad un finanziamento
particolare per l'integrazione di immigrati...
Sposo completamente il ragionamento del Consigliere Salzone sul
discorso dell'ospedale nuovo, non lo avrei fatto diverso di una
virgola; lei diceva: "finiamo questa terza fase e poi pensiamoci".
Questo è sicuramente il nostro ragionamento, perché tutti gli
ospedali vanno incontro a un innovamento tecnologico tale, ad
un'evoluzione per cui un ospedale, dopo 20 anni, è sicuramente
vecchio, non solo come strutture, ma anche come idea; 20 anni fa
avevamo un'idea di ospedale completamente diversa da quella che
abbiamo adesso, però - come lei ha giustamente detto -, finiamo
questa terza fase. Sembra la cosa più ovvia, ma come lei sa
benissimo non è la più ovvia, perché se stiamo 10 anni a litigare
su come dobbiamo fare questa terza fase, che non bisognava farla,
che bisognava fare un ospedale nuovo, buttare giù questo, non
finiremmo la terza fase, non risolveremmo i problemi che abbiamo
adesso e non potremo sicuramente passare alla progettazione di una
fase successiva, perché sicuramente va progettata fra 20 anni una
soluzione nuova e diversa; però intanto dobbiamo finire, e - come
lei sa - non è la cosa più semplice. Anzi, ho il dubbio che molti,
discutendo sulla terza fase, portando delle alternative, non
vogliano risolvere il gravissimo problema che abbiamo adesso, di 2
strutture ospedaliere. Non risolvendolo, non può partire
quest'altro suo ragionamento, che abbiamo già fatto in maggioranza
e che mi trova perfettamente d'accordo.
Le professioni sanitarie - lo diceva giustamente il collega
Sandri - sono la nostra risorsa; quest'anno investiamo in lauree,
in borse di studio, più dello scorso anno, perché come sapete per
essere assunti in ospedale bisogna avere la specialità, per cui
dobbiamo aiutare sempre più i nostri studenti a conseguire la
specializzazione, a poter lavorare in ospedale, quindi a fornire
delle risorse su cui possiamo contare nel tempo. Mi si diceva che
bisogna razionare la spesa sanitaria: questo mi trova pienamente
d'accordo, anche se sapete come sia difficile andare a cambiare
situazioni già esistenti, anche se sono situazioni che non hanno
logica, né efficienza e potrebbero essere migliorate.
Termino con l'invito della Consigliera Squarzino... quando
diceva che bisogna scoprire una cultura del lavorare insieme... mi
sembra che la dobbiamo riscoprire tutti, perché solo qualcuno la
riscopre e gli altri, anche quando ci sono cose giuste e
condivisibili, per 2 voti di qua, per 2 conoscenti di là, dicono
che queste cose non sono poi così giuste, la cultura che ci deve
essere del lavorare insieme viene meno e questo rende il cammino
molto più difficile a tutti. Al di sopra dei nostri schieramenti
politici c'è il bene della Valle d'Aosta; il bene su certe cose non
è opinabile, è oggettivo, ci sono dei dati, come si diceva
all'inizio, e allora dobbiamo riscoprire, alla luce di questi dati,
la cultura di lavorare insieme.
Président - La parole au Président de la Région, Perrin.
Perrin (UV) - Je prends la parle pour faire quelques réflexions
de nature générale, étant donné que les Assesseurs ont répondu dans
les détails, et pour vous dire que j'ai apprécié ce débat qui a été
un peu hors de la routine. Je crois que ce document - comme l'a
bien dit l'Assesseur - est perfectible: il pourra être bien sûr
mieux réalisé dans les prochaines éditions, mais c'est un document
qui ne doit pas être banalisé. Les pragmatiques disent: " ce sont
des discussions inutiles, on parle de tout et nous avons besoin de
résoudre les petits problèmes". C'est donc une occasion vraiment
importante d'un débat, à développer prenant un peu les distances
des problèmes contingents, pour avoir une vision un peu plus
générale des problèmes qui intéressent la Vallée d'Aoste.
Justement il a été défini un document politique présenté par le
Gouvernement, donc par la majorité, mais il est ouvert au débat,
ouvert surtout aux apports, ouvert aux débats politiques qui
doivent se faire dans cette salle. Cela avait déjà été dit lors des
différentes occasions que nous avons eu de débattre des projets et
des programmes généraux; il y a même dans le groupe politique qui
compose ce Conseil des sensibilités différentes que nous
apprécions. Nous apprécions les côtés positifs et les propositions
positives, donc la validité de ce plan, de ce premier exemple qui a
fait démarrer un débat différent dans ce Conseil.
Nous avons eu par ce document une photographie de notre Vallée
et du "système Vallée d'Aoste"; c'est vrai, le Conseiller Curtaz a
mis le point sur une donnée importante (95%), pour dire que tout a
été prévu dans cette Région. Cela on peut le lire aussi d'une façon
positive, parce que c'est vrai que c'est une Région qui, dans les
années passées, a tâché de donner des réponses dans tous les
secteurs, à travers des lois qui ont permis le développement de
cette Région, mais cela ne veut pas dire qu'il faut s'arrêter là.
Justement l'Assesseur disait: "ici, probablement même face à une
société qui s'évolue, même face à une "situation Vallée d'Aoste"
qui change, il faut commencer à repenser quelque chose". Je crois
que ce débat est allé aussi dans cette direction, mais, pour
repenser quelque chose, il faut pouvoir aussi renoncer à quelque
chose, pour mieux repenser le lendemain. C'est une occasion,
celle-ci, je crois, une des premières occasions qu'on a pour poser
des problèmes de ce type-là. Je vous assure que le Gouvernement est
sensible aux changements de la société et donc est ouvert aux
réponses différentes que nous devrons être à même de donner à cette
société; le moment est vraiment venu.
On a parlé, ici, des institutions et quelqu'un a dit: "ce
n'était pas le cas"; je crois que oui, parce qu'on part des
institutions. On avait dit dans notre programme de majorité qu'il
faudra imaginer pour cette législature un pacte pour l'autonomie;
aujourd'hui on a souligné la nécessité de réaffirmer notre capacité
de rester soi-même, donc de rester dans le système en utilisant au
mieux nos ressources et surtout nos attributions. Voilà le sens
d'une possible révision du statut. J'espère qu'on puisse arriver à
travailler dans ce sens, je crois que c'est la volonté de cette
Assemblée et ce n'est pas seulement la volonté du Gouvernement
valdôtain! Quant à l'observatoire législatif, que je retiens un
instrument extrêmement utile et important, son activité a débuté
par un groupe de travail qui est en train d'analyser notre
situation du point de vue législatif. Justement, M. Tibaldi, nous
avons dit: "nous sommes un système, mais nous ne sommes pas un
système isolé, donc nous devons nous raccorder avec l'Etat et avec
l'Europe et c'est fondamental aussi qu'à travers notre législation
on tienne en compte celles qui sont les adresses, mais surtout pour
valoriser notre système". Voilà le sens de l'observatoire que nous
sommes en train de bâtir, et je crois que l'autonomie a vraiment
besoin d'une tête qui en dirige les opérations; c'est à travers une
amélioration de notre capacité de finaliser les attributions qui
reviennent à la Région, pour faire système pas seulement en Vallée
d'Aoste, mais dans le contexte.
On a parlé de notre système en général, des communes avec des
options hors de l'ordinaire. Nous sommes fiers de notre système des
autonomies, un système que, d'un point de vue administratif, a
donné de bons résultats, et il faut dire que la Région a eu dans
ces années la capacité de fournir tous les éléments.
M. Nicco disait qu'il n'y a pas d'initiatives, il n'y a pas
d'entrepreneurs dans notre région, mais je crois que là ce n'est
pas la Région qui peut se substituer aux initiatives! La Région
doit créer les conditions de base pour favoriser les initiatives
privées et c'est ce que nous devons faire justement à travers nos
lois, la simplification, la rationalisation de la "machine
régionale". Dans le "PREFIN" on a hypothisé d'aller réorganiser
cette Administration régionale, d'aller évaluer l'efficacité de ses
structures. Il est important d'arriver à une réforme qui tienne en
compte surtout la réponse aux citoyens et je viens au discours que
Mme Squarzino a fait de façon très opportune: "un parcours de
quelqu'un qui s'approche à l'Administration".
Il y a aussi l'autre côté de la médaille, parce que notre
Administration a encore le sens du respect des rapports humains.
Cela ne signifie pas qu'il n'y a rien à faire pour améliorer
l'efficacité de cette Administration et les rapports avec le
public: l'information et la communication sont des objectifs que
nous avons indiqués clairement dans le document que nous avons
présenté.
Je n'entrerai pas dans les détails des différents secteurs qui
ont été touchés, d'ailleurs les réponses ont été pertinentes. C'est
vrai, nous nous trouvons face à une nouvelle société valdôtaine et
donc voilà que les réponses doivent s'y adapter. Quand on parle de
"politique de la maison" je conviens avec M. Salzone qu'il y a la
nécessité d'une révision: le Gouvernement est en train de
travailler dans ce sens, mais là aussi tous les apports sont
importants, parce que là aussi les usagers sont changés. Il est
nécessaire de prévoir une distribution sur le territoire, car
l'actuelle concentration sur Aoste n'est pas la chose optimale. Une
révision de la législation sur la maison sûrement s'impose, surtout
pour faire face aux nouvelles exigences, ainsi que pour toute une
série de services et pour l'assistance, avec les nouvelles couches
de pauvreté qu'aussi la Vallée d'Aoste ressent: là l'Assesseur
Fosson a donné des réponses pertinentes.
Je suis absolument d'accord d'avoir une vision transversale et
horizontale des problèmes, c'est aussi la méthode de travail que ce
Gouvernement a tâché de se donner, c'est la façon de travailler -
et l'a bien dit l'Assesseur Marguerettaz - de faire face aux
difficultés: faire collaborer entre eux les différents services de
notre Administration; il faut absolument qu'il y ait cette vision
horizontale, pas seulement des projets politiques, mais aussi de
l'action administrative.
Pour terminer: ce document est un document préparatoire au
budget, il a donné quelques réponses dans ce sens, mais je crois
qu'il a ouvert surtout une nouvelle méthode de confrontation. C'est
un document qui se projette vers le futur et qui tâche de donner
des réponses au premier objectif: celui d'améliorer la qualité de
la vie dans cette région. C'est vrai qu'il y a des différences
entre la réalité qui est perçue et la réalité que nous vivons, mais
je crois que, dans ce pays, la qualité de la vie est visiblement
bonne; donc le défi est celui de la maintenir, avant tout, et, si
possible, de l'améliorer. Je crois que c'est un défi vers lequel
cette Assemblée doit travailler.
Président - Je rappelle qu'il y a des amendements qui avaient
été déposés à la Présidence par le groupe "Arcobaleno". Nous
pouvons commencer à les examiner.
La parole au Conseiller Riccarand.
Riccarand (Arc-VA) - Prima di illustrare il primo degli 11
emendamenti che abbiamo presentato, vorrei fare una premessa di
carattere generale, per spiegare il significato di questi
emendamenti e il valore che attribuiamo loro.
Stamani abbiamo sentito numerosi interventi nel corso del
dibattito generale che hanno sottolineato il valore di questo
strumento, ma anche i limiti dello stesso, così come è stato
presentato quest'anno; limiti che hanno sicuramente delle
giustificazioni, se non altro perché è la prima volta che viene
presentato questo documento di programmazione economica e
finanziaria, perché i tempi sono stati stretti e quindi ci sono
delle giustificazioni. Dal dibattito sono anche emerse proposte,
indicazioni, suggerimenti di integrazione, tutte cose che ritengo
molto interessanti, ma quello che ci sorprende un po' è che tutte
queste indicazioni non si siano tradotte nel documento tipico del
Consiglio regionale, per poi chiedere delle modifiche a un
documento. Nei confronti di tale documento c'è un approccio da
parte di questo Consiglio che non so se definire "timido" o
"riverente", è come se fosse il bilancio: facciamo dei bei
discorsi, facciamo delle belle considerazioni, ma non tocchiamo
nulla... lo spirito, invece, è completamente diverso!
Il "PREFIN" - lo ha detto il Presidente della Regione - è un
documento aperto e, se lo è, non arriva in Consiglio per essere
votato tale e quale... arriva in Consiglio per essere discusso,
emendato, integrato e votato. Mi sorprende il fatto che soltanto il
nostro gruppo abbia presentato degli emendamenti in modo da cercare
di inserire degli elementi in questo documento che recepiscano
anche le cose che noi portiamo avanti. Non vorrei che si prendesse,
fin dal primo anno, una brutta piega, perché se ripetiamo
l'atteggiamento che abbiamo nei confronti del bilancio con il
"PREFIN", allora serve a poco; questo documento di programmazione
serve se diventa un'occasione non solo per fare dei bei discorsi,
ma per predisporre dei paletti su cui si costruire il bilancio e la
legge finanziaria. Qui i paletti non ci sono o ce ne sono
pochissimi, perché c'è la parte analitica, ma la parte
programmatica, la parte che deve essere caratterizzante di questo
"PREFIN", è rappresentata da un'enorme genericità. Per tale ragione
abbiamo presentato degli emendamenti che - come vedrete - hanno la
finalità di andare a stabilire dei paletti, delle quantità, delle
percentuali, a porre dei parametri in modo che poi, sulla base di
quello che è stato votato in Consiglio regionale, la Giunta
provveda a "confezionare" la manovra di bilancio e quindi la legge
finanziaria e la legge di bilancio.
Ora, il primo emendamento che presentiamo è, sotto questo
aspetto, emblematico, perché se seguiamo l'impostazione del
documento attuale, Assessore alle finanze, noi vediamo subito
un'anomalia molto grossa, perché la legge che ha istituito il
documento di programmazione economica e finanziaria ha affermato
che il "PREFIN" definisce i macro-obiettivi da conseguire mediante
le politiche regionali (e queste le abbiamo, diciamo così, poi si
possono discutere, ma sono al punto 5); contiene gli indirizzi per
la predisposizione del disegno di legge finanziaria e dei disegni
di legge collegati (e sulla finanziaria c'è il punto 4.4.2, che
contiene delle indicazioni per la legge finanziaria, e qui si può
essere d'accordo o meno). La legge però indica, con particolare
rilievo, i criteri e i parametri per la formazione del bilancio
annuale e pluriennale, cosa del resto ripresa anche dal Capogruppo
Borre nel suo intervento, che l'ha sottolineata.
Io vorrei che qualcuno mi dicesse dov'è in questo documento il
punto riguardante i criteri e i parametri per la formazione del
bilancio annuale e pluriennale; non c'è, non c'è alcun punto che
affronta questo problema, che è centrale, perché anche la legge
finanziaria è propedeutica e finalizzata alla manovra di bilancio!
Su questo punto abbiamo voluto presentare un emendamento per quanto
riguarda la formazione del bilancio di previsione, sia annuale sia
pluriennale, perché è un argomento totalmente assente dall'analisi
del documento che abbiamo sottomano.
Abbiamo indicato 3 principi che devono essere alla base della
formazione del bilancio. Il primo principio riguarda il drastico
contenimento del ricorso ai mutui - questo è un discorso che
abbiamo già fatto altre volte -; se predisponiamo il "PREFIN"
dobbiamo dire qualcosa sull'indebitamento della Regione, non si può
accettare che l'indebitamento, alla fine, sia il risultato di
quello che si fa per andare a pareggiare il bilancio, se si vuole
fare programmazione, non si fa un'operazione di questo genere! Noi
riteniamo che il principio debba essere un drastico contenimento al
ricorso dei mutui. Il secondo principio, che mi sembra affermato
nell'insieme del "PREFIN", è una più equilibrata ripartizione fra
spese correnti e spese di investimento. Infine, l'attribuzione di
adeguate risorse per realizzare le opere di interesse regionale
aventi una rilevante importanza strategica.
Facciamo queste 3 affermazioni di principio, alle quali facciamo
seguire delle indicazioni operative cogenti, altrimenti servono a
poco; quindi, per quanto riguarda il ricorso ai mutui, proponiamo
che non sia superiore a quello risultante dal consuntivo del
rendiconto della Regione del 2003. Abbiamo un parametro: l'esito
dell'ultimo consuntivo che abbiamo approvato e deve essere un
parametro da non superare. Nel rapporto fra spese correnti e spese
di investimento chiediamo che sia inserita la previsione di una
percentuale per le spese di investimento non inferiore al 40%,
quindi almeno il 40% di investimento con un 60% per le spese
correnti; è una ripartizione un po' diversa dall'attuale, mi sembra
che siamo a 36 di investimento e a 64 di spese correnti, quindi
indica uno sforzo che bisogna fare... a noi sembra una percentuale
raggiungibile, se si vuole.
Infine, per quanto riguarda il fondo per il finanziamento o per
l'interesse regionale chiediamo che in questo fondo confluisca una
cifra significativa, almeno il 30% dei proventi annui della quota
sostitutiva dell'IVA da importazione, su quota che non è legata
direttamente al reddito prodotto in Valle d'Aosta. Proponiamo
questo emendamento con i criteri per la formazione del bilancio,
perché in questo modo ci sembra di andare a colmare una lacuna
importante di tale documento, un'assenza rispetto a quello che è
chiesto dalla legge istitutiva di questo documento, e perché in tal
modo ci sembra di poter indicare dei paletti significativi per
quanto riguarda poi lo sviluppo della manovra di bilancio.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - In merito faccio un intervento, non tanto
sul primo emendamento, ma sull'insieme degli emendamenti, perché il
"PREFIN" sconta alcune conseguenze derivanti da una serie di tempi
e una serie di valutazioni; tuttavia, un documento come questo è
sicuramente aperto, può essere emendato, ma c'è una questione di
metodo, ci sono dei confronti, ci sono dei momenti, ci deve essere
il tempo, all'interno del dibattito in commissione, di poter
portare tutte le contribuzioni.
Ovviamente, soprattutto su un documento come questo, che arriva
in aula dopo aver avuto un periodo di gestazione, sono tanti gli
interventi e tante le modifiche, per cui credo che senza entrare
nel merito, ci siano tutta una serie di cose dette, dette magari in
modo superficiale, in modo non approfondito come indicato
all'interno del documento... ci sono cose che non sono dette per
quanto attiene la nostra parte, vogliamo dire, perché sono una
corretta espressione della vostra componente politica, ma, di
fronte a questa serie di proposte, riteniamo corretta
un'astensione, per rimandare a una serie di interventi in sede di
bilancio che, in futuro, possano accogliere questi
suggerimenti.
Président - Je soumets au vote l'amendement n° 1 du groupe
"Arcobaleno", dont je donne lecture:
Emendamento
Inserire un nuovo punto
"4.1.BIS CRITERI PER LA FORMAZIONE DEL BILANCIO DI
PREVISIONE
Il Bilancio di previsione per il 2005 e pluriennale 2005-2007
dovrà essere impostato rispettando tre principi:
- drastico contenimento del ricorso ai mutui, dal momento che
la Regione gode attualmente di importanti trasferimenti statali
aggiuntivi alle Entrate proprie ed alla compartecipazione dei
9/10;
- una più equilibrata ripartizione fra spese correnti e spese
di investimento;
- attribuzione di adeguate risorse per realizzare le opere di
interesse regionale aventi un'elevata importanza
strategica.
A tal fine il Bilancio di previsione deve prevedere:
- un ricorso ai mutui non superiore a quello risultante dal
Conto Consuntivo della Regione per il 2003;
- un rapporto tra spese correnti e spese di investimento che
preveda, per le spese di investimento, una percentuale non
inferiore al 40%;
- attribuzione al Fondo per il finanziamento delle opere di
interesse regionale di almeno il 30% dei proventi annui della Quota
sostitutiva dell'IVA da importazione".
Conseillers présents: 29
Votants: 3
Pour: 3
Abstentions: 26 (Borre, Caveri, Cerise, Cesal, Charles Teresa,
Comé, Ferraris, Fey, Fosson, Frassy, Lanièce, La Torre, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Sandri, Tibaldi, Vicquéry, Viérin Laurent, Viérin
Marco)
Le Conseil n'approuve pas.
Président - La parole à la Conseillère Squarzino Secondina sur
l'amendement n° 2.
Squarzino (Arc-VA) - Illustro l'emendamento n. 2 e n. 3 insieme,
visto che riguardano entrambi i criteri per predisporre la legge
finanziaria.
Ci siamo soffermati su due punti che riteniamo importanti,
proprio per individuare degli spazi in cui cominciare a diminuire
la spesa. Avevamo ben presente l'osservazione che lei ha fatto, ma
preventiva. Avevamo perfino detto: "non è sufficiente dire che si
aumenta il bilancio per l'aspetto sanità e sociale, se non si dice
anche dove si vuole diminuire". Abbiamo tentato, qui, di
individuare alcuni esempi in cui si può cominciare a diminuire.
Avremmo potuto fare tutto un discorso sulle strade, non lo abbiamo
fatto perché quello ormai è un discorso che è notorio, avremmo solo
ripetuto cose dette altre volte. Qui, però, cerchiamo di dire una
cosa; rispetto al personale la scelta della maggioranza è di dire:
"manteniamo inalterato il numero dei posti previsti nella dotazione
organica".
Ora, noi diciamo che la "macchina amministrativa" è una macchina
in movimento; ci sono almeno 3 processi che contemporaneamente
stanno avvenendo: uno, è quello che qui si richiama, quello
previsto dalla legge n. 54, che riguarda il trasferimento di
competenze dalla Regione agli enti locali (però altri processi sono
emersi stamani, in un momento di discussione); uno, è quello sul
carico di lavoro, credo che se si fa un'operazione di rilevamento
dei carichi di lavoro, lo si fa per poter ridurre o aumentare a
seconda dei casi, ma comunque trasformare, l'organizzazione del
lavoro. Non credo che si dia a chi deve analizzare i carichi di
lavoro un mandato del tipo: "analizzate i carichi di lavoro, fateci
delle proposte tali per cui non vada cambiata la dotazione
organica". Il terzo elemento - lo accennavo stamani -, riguarda
tutto il processo di informatizzazione, processo che tende a
diminuire le ore di lavoro dedicate ad alcune procedure.
Rispetto a questi 3 processi in atto, qual è la decisione della
Giunta? Noi non cambiamo nulla, l'organico rimane inalterato; a noi
sembra una decisione dettata da pregiudizi. Sarebbe sufficiente
dire: "tenendo conto dei processi in atto (che sono tre, non solo
uno, ma uno lo abbiamo messo in evidenza) vogliamo cominciare a
mettere disposizioni per cui si inverte la tendenza al
rigonfiamento della dotazione organica della struttura
regionale".
Mi sembra che proprio stamani il collega Nicco facesse
riferimento e vedesse come un limite il fatto che ormai è
appetibile al giovane valdostano il posto fisso in Regione, per cui
se uno guarda solo queste richieste tende ad aumentare sempre più
l'organico; quindi il nostro obiettivo è quello di contenere questo
aspetto. Come pure il terzo emendamento, là dove a pagina 29 si
dice che c'è la volontà di contenere la spesa corrente rispetto
agli obiettivi, studi e incarichi di consulenza, missioni in Italia
e all'estero, spese di rappresentanza e relazioni pubbliche, spese
per organizzare e partecipare a convegni, noi abbiamo verificato i
dati e la domanda innanzitutto che vorrei fare è la seguente:
questo contenimento di spesa corrente viene fatto rispetto
all'assestato o al previsto del 2004? Quando a pagina 29 si dice
che
"si vuole perseguire il contenimento della spesa
corrente"
, il contenimento della spesa viene fatto tenendo
conto del previsto 2004 o dell'assestato 2004?
(intervento dell'Assessore Marguerettaz, fuori
microfono)
... molto bene, di assestato, impegnato, certo. Allora, se lei
si fa dare dai suoi uffici la somma delle cose previste per il
2004, si raggiunge rispetto a queste 4 voci una cifra di 7 milioni
e più di euro; rispetto all'assestato 2004 si raggiungono quasi 9
milioni. Cosa si nota? Che già solo nell'esercizio di un anno il
previsto è aumentato di quasi 1/3. Noi chiediamo che su queste
spese ci sia una riduzione diciamo del 10% rispetto alle spese
previste, non a quelle impegnate ed assestate che sono superiori a
quelle previste. Perché ci pare interessante intervenire su questo
aspetto? Perché di tutte queste spese - consulenza, missioni
all'esterno, spese di rappresentanza, spese per organizzare e
partecipare a convegni - la voce più rilevante è quella che
riguarda studi e incarichi di consulenza.
Vediamo non solo rispetto al personale, che è il personale che
rimane tale e quale, non aumenta, ma c'è un aumento esponenziale di
consulenti che vengono nominati dalla Giunta per affrontare i vari
problemi, per cui da una parte si dice: "lasciamo l'organico tale e
quale", ma contemporaneamente ogni settimana vediamo un aumento
sostanziale di persone che lavorano per la Regione, con tutta
questa serie di consulenti. Crediamo che si debba invertire tale
tendenza, e bisogna dire anche di quanto si intende diminuire la
spesa, se non si dicono le percentuali rimangono parole! Questa
dovrebbe essere una legge che contiene criteri per predisporre la
legge finanziaria, ma se non ci sono percentuali, se non ci sono
cifre, credo che dica "aria fritta"! È il motivo per cui abbiamo
presentato questi due emendamenti.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Voglio tranquillizzare la Consigliera
Squarzino, che la Giunta ha adottato un criterio al suo interno per
andare a contenere, quindi non esprimendo un esercizio di stile, ma
come la Giunta che ha tutti gli strumenti per effettuare queste
attività, ha riscontrato che una introduzione di un numero crea
notevoli problemi, perché se volessi essere un po' più cattivo le
chiederei: "ma quali sono i capitoli che lei vorrebbe ridurre"?
Magari, in questa tagliola del 10% andremmo a tagliare quei
capitoli a cui lei tiene in modo particolare, quei capitoli che
vanno nell'ambito del sociale...
(interruzione della Consigliera Squarzino Secondina, fuori
microfono)
... no, quelli sono aumentati, ma nell'ambito delle consulenze
ci sono anche questi. Allora questo tipo di ragionamento deve
essere un ragionamento che è un po' più evoluto, quindi
assolutamente non vogliamo fare delle cose che richiamano l'aria
fritta, ma tanto meno vogliamo dire delle sciocchezze.
Président - Je soumets au vote l'amendement n° 2 du groupe
"Arcobaleno", dont je donne lecture:
Emendamento
Al punto 4.2. Personale (pag. 28)
Sostituire la voce Personale con:
"Personale. In considerazione del trasferimento di competenze
e risorse ai Comuni e alle Comunità Montane e ai fini della
riduzione delle spese correnti e vincolate, la legge finanziaria
2005 contiene disposizioni tali da invertire la tendenza
pluridecennale al rigonfiamento della dotazione organica della
struttura regionale".
Conseillers présents: 27
Votants: 3
Pour: 3
Abstentions: 24 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Tibaldi, Vicquéry, Viérin Laurent, Viérin Marco)
Le Conseil n'approuve pas.
Président - Je soumets au vote l'amendement n° 3 du groupe
"Arcobaleno", dont je donne lecture:
Emendamento
Al punto 4.3 (pag. 29)
Aggiungere, alla fine del terzo capoverso, dopo la parola
"indirizzati", la seguente frase:
"in modo da ottenere una riduzione di almeno il 10% delle
spese previste nel 2004".
Conseillers présents: 27
Votants: 3
Pour: 3
Abstentions: 24 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Tibaldi, Vicquéry, Viérin Laurent, Viérin Marco)
Le Conseil n'approuve pas.
Président - La parole à la Conseillère Squarzino Secondina sur
l'amendement n° 4.
Squarzino (Arc-VA) - Non sto a illustrare i singoli emendamenti,
perché già li ho presentati nell'intervento di stamattina; quello
che desidererei avere è almeno una risposta rispetto alla
disponibilità - al di là del voto che sarà adesso espresso - circa
la necessità e l'opportunità di inserire degli obiettivi
trasversali. Questa è la prima domanda che faccio all'Assessore, al
di là del voto che qui viene espresso.
Seconda domanda: se per caso la Giunta ha già individuato
qualche obiettivo trasversale, qualche progetto, anche se non lo
esplicita, se potesse dirlo, comunicarlo al Consiglio, perché credo
sia anche utile se lo ha già raggiunto. Se questo non avviene,
chiederei alla Giunta almeno un impegno perché, nel momento in cui
si vanno a redigere un bilancio e una legge finanziaria, almeno su
questo aspetto sia espressa una volontà precisa.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Non so se ho capito bene la domanda, ma in
merito a questi obiettivi trasversali ho avuto modo di dire che
sicuramente dobbiamo migliorare il modo di esprimere il documento,
in modo tale da rendere palese quanto già avviene.
Prendo il punto d) degli obiettivi trasversali, che mi pare
siano stati ampiamente trattati, cioè
"organizzazione dei
processi"
: all'interno abbiamo il piano triennale
dell'informatica, la riorganizzazione delle strutture, che portano
a raggiungere questo tipo di obiettivo; bisogna trovare un modo,
per far sì che questo tipo di discorso emerga con più chiarezza.
Queste cose ci sono, sono condivisibili, ci stiamo attrezzando per
comunicarlo meglio.
Président - La parole à la Conseillère Squarzino Secondina, pour
déclaration de vote.
Squarzino (Arc-VA) - Dichiaro il mio voto favorevole a questo
emendamento, ma non mi dichiaro soddisfatta della risposta
dell'Assessore.
Forse non mi sono spiegata, ma se è vero - come è vero - che ci
sono già dei progetti comuni, chiedo che almeno in sede di bilancio
vengano esplicitati, quindi chiedo un impegno formale all'Assessore
nella sua relazione al bilancio, di esplicitarne uno, o anche
mezzo, ma esplicitare quali sono gli obiettivi trasversali che
tutta la Giunta persegue: questo lo chiedo come impegno formale, al
di là della votazione che esprimerà su questo punto. Il cenno del
capo non è registrato al microfono, per cui chiedo una risposta
registrata, altrimenti mi si dirà che è solo una mia impressione,
che ho interpretato male i visi e l'espressione gentile dei miei
colleghi, che ringrazio!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Ho detto che ci stiamo attrezzando, quindi è
intenzione esprimere un documento che va verso questa
direzione.
Président - Je soumets au vote l'amendement n° 4 du groupe
"Arcobaleno", dont je donne lecture:
Emendamento
Inserire un nuovo punto
"5.0 OBIETTIVI TRASVERSALI
Anche per favorire e potenziare l'attività collegiale della
Giunta, si individuano alcuni obiettivi prioritari che tutti
concorrono a realizzare, ciascuno con le proprie competenze e
strutture
· A- avvio del sistema integrato di istruzione e formazione,
che
o valorizzi le esperienze esistenti in valle e le componga in
un quadro organico e coerente con i bisogni di sviluppo della
valle
o contrasti il fenomeno della bassa scolarizzazione
· B- predisposizione di un piano di turismo culturale
modulato secondo le diverse stagioni dell'anno e target di
utenti
· C- accentuazione della dimensione "solidale" della Valle
d'Aosta, anche attraverso lo stanziamento dello 0,07% delle entrate
previste in bilancio, ad esclusione delle contabilità speciali, per
gli aiuti alla cooperazione, specie quella decentrata, con i Paesi
in via di sviluppo
· D- organizzazione dei processi all'interno dei vari settori
dell'amministrazione regionale per giungere alla semplificazione e
informatizzazione di almeno il 10% delle procedure
adottate.
Conseillers présents: 28
Votants: 3
Pour: 3
Abstentions: 25 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Tibaldi, Vicquéry, Viérin Adriana, Viérin Laurent, Viérin
Marco)
Le Conseil n'approuve pas.
Président - La parole à la Conseillère Squarzino Secondina sur
l'amendement n° 5.
Squarzino (Arc-VA) - "Ad adiuvandum" rispetto al discorso
precedente, credo che l'esplicitare gli obiettivi trasversali serva
anche a rimettere in circolazione alcune spese fisse, cioè serva
anche a togliere la rigidità, non è necessario sempre cambiare le
leggi, quando si progetta insieme si interpretano le leggi in modo
diverso e si trovano risposte diverse, utilizzando meno
risorse.
Vengo all'emendamento n. 5. Quando abbiamo votato il piano di
politica del lavoro per il triennio 2004-2006, il nostro gruppo ha
espresso un voto positivo, abbiamo votato a favore; avevamo
sottolineato tutta una serie di elementi positivi, in particolare
ricordo che ci eravamo soffermati sul punto 4.4.3, che era sotto il
grande capitolo "promuovere la qualità del lavoro e combattere la
precarizzazione". Questo è un obiettivo sicuramente importante, non
dico che è più importante degli altri, non mi permetto di fare
priorità, ma mentre su altri obiettivi che sono previsti nel piano
c'è una tradizione per certi aspetti: per esempio, promuovere
azioni positive, per esempio qualificare la domanda di lavoro, per
esempio favorire la crescita delle imprese, c'è un po' una
tradizione delle prassi che si sono sperimentate, per quanto
riguarda questo punto non c'è alcuna prassi, è tutto un punto
altamente innovativo. È un punto su cui ricordo che proprio le
forze sociali hanno messo l'accento e hanno chiesto in modo
esplicito che fosse inserito, perché cerca di dare una risposta
alla situazione di disagio in cui si vengono a trovare tutta una
serie di lavoratori precari: dalla forma di previdenza, alla tutela
delle malattie, disoccupazione involontaria... È vero che questo è
un piano triennale, ma credo che nel 2005 occorra cominciare a
lavorare in modo serio su detto argomento.
Proponiamo non di risolvere il problema o di realizzare tutto
quanto previsto al punto 4.4.3, ma chiediamo che almeno vengano
avviate nel 2005 alcune forme di tutela per lavoratori atipici,
cioè che si comincino ad avviare queste ricerche perché si possano
individuare alcune iniziative atte a rispondere a tale
problematica. Questo è un tema che riteniamo altamente
qualificante, proprio per una Giunta, per una maggioranza, che, fra
l'altro, si dice di Sinistra, giustamente; allora credo che questo
punto debba essere affrontato in modo puntuale e preciso. Non è uno
stravolgere il "PREFIN", sarebbe sufficiente aggiungere, alla fine
di un elenco di voci, anche questa. Non capisco perché si sia
restii di fronte anche ad emendamenti che esplicitano probabilmente
delle volontà che già nel Governo ci sono.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Questo punto è previsto all'interno del
piano di politica del lavoro. Gli uffici hanno già fatto un lavoro
di ricognizione per capire qual è la situazione all'interno del
panorama nazionale per la tutela dei lavoratori atipici, e - come è
scritto nel piano - è ipotizzata, su richiesta delle parti sociali,
la predisposizione di norme di tipo legislativo. Stiamo lavorando
in questa direzione; per cui, di fatto facendo le cose richieste
nell'emendamento, ci pare del tutto superfluo introdurlo.
Président - La Conseillère Squarzino Secondina.
Squarzino (Arc-VA) - Per dichiarazione di voto rispetto a questo
emendamento e per dire all'Assessore che se dovessimo seguire
questo ragionamento - che è anche comprensibile dal suo punto di
vista -, non ci sarebbe bisogno di un "PREFIN", ma sarebbe
sufficiente allegare il programma di governo, allegare le leggi che
sono state approvate per ogni assessorato.
Se il "PREFIN" ha la funzione - come diceva anche l'Assessore
Marguerettaz stamani - di individuare all'interno del programma di
maggioranza e delle decisioni prese, quelle che si vuole in
particolare raggiungere nel 2005, allora questo poteva essere
messo. Altrimenti è inutile andare a fare un "PREFIN", perché è
sufficiente che per ogni assessorato si dica "macro-obiettivo", si
realizzano i piani votati e le leggi approvate dal Consiglio con i
soldi che l'Assessore alle finanze ci dà! Mi sembra riduttivo!
Président - La parole au Conseiller Salzone.
Salzone (FA) - Solo per dichiarare che voterò l'emendamento in
oggetto.
Président - Je soumets au vote l'amendement n° 5 du groupe
"Arcobaleno", dont je donne lecture:
Emendamento
Al punto 5.2 "Interventi per l'attuazione del Piano triennale
di politiche del lavoro e di formazione"
Aggiungere alla frase "Avviare nel 2005 alcune forme di
tutela per i lavoratori atipici".
Conseillers présents: 29
Votants: 4
Pour: 4
Abstentions: 25 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Tibaldi, Vicquéry, Viérin Adriana, Viérin Laurent, Viérin
Marco)
Le Conseil n'approuve pas.
Président - La parole à la Conseillère Squarzino Secondina sur
l'amendement n° 6.
Squarzino (Arc-VA) - Questo è un tema su cui so che, rispetto
all'Assessore, siamo collocati su sponde diverse; capisco che
l'Assessore faccia l'invito di lavorare insieme per il bene comune,
ma a quel punto dovrebbero tutti fare un pezzetto di strada insieme
e non si può neanche considerare che chi non viene alla propria
sponda, non voglia lavorare insieme!
Perché abbiamo chiesto, rispetto all'Ospedale, di eliminare la
realizzazione di nuove infrastrutture con particolare riferimento
alla terza fase dell'Ospedale? Lo facciamo perché siamo convinti
che nel 2005 continueranno le discussioni, gli studi, le
argomentazioni, le prese di posizione, anche i pareri che il Comune
di Aosta dovrà dare, e credo che nel 2005 non si possa lavorare per
questa terza fase, quindi chiedo di rimandare la decisione almeno
di un anno. Teniamo conto che lo stesso Comune di Aosta comincia ad
esprimere alcune perplessità: proprio ieri, il Comune di Aosta si è
spaccato a metà per quanto riguarda la questione della terza fase
dell'Ospedale, perché nel momento in cui è stata presentata una
mozione di indirizzo che parla della necessità di rivedere
l'accordo di programma che aveva sottoscritto nel 1998, quando si
dice che:
"... è necessario esaminare questa nuova ipotesi di
ampliamento ad est invece che a sud del presidio, perché questo
comporta un maggiore impatto, sia dal punto di vista urbanistico,
che da quello della mobilità; constatato che nulla, ad oggi, è dato
sapere circa le diverse soluzioni progettuali che riguardano il
futuro dell'assetto urbanistico e viario della nostra
città..."
, è chiaro che il Comune di Aosta è veramente
perplesso su questo e impegna il Sindaco e la Giunta a coinvolgere
senza ulteriori indugi le competenti Commissioni consiliari
permanenti nel lavoro di analisi delle proposte scaturite,
prevedendo specifiche audizioni di tutti i soggetti interessati.
Effettivamente viene ribadita la centralità del Consiglio comunale
rispetto alle scelte strategiche.
Credo che la decisione rispetto a questa terza fase non possa
non coinvolgere il Comune di Aosta e visto che ci sono le elezioni
il prossimo anno, credo che prima delle elezioni non si deciderà
nulla; non solo, ma vorrei "spezzare una lancia" contro le
argomentazioni che sento sempre fare dall'Assessore Fosson riprese
anche dal collega Salzone, vale a dire: "finiamo questo e poi
pensiamo a un Ospedale nuovo".
Non so se ci si rende conto che portare avanti questo progetto
della terza fase, con l'ipotesi che è stata ventilata, vuol dire
stravolgere l'intera viabilità di Aosta! Voi dite: "per adesso,
provvisoriamente portiamo avanti questa terza fase, stravolgendo
tutta la viabilità della città di Aosta; poi, fra 10 anni, una
volta che il danno è stato fatto, pensiamo a un nuovo Ospedale in
un'altra zona e quindi progetteremo altre realtà". Credo che il
danno fatto a questa città sarebbe irreversibile, quindi chiedo ai
colleghi di riflettere su questa scelta di voler andare a spron
battuto a realizzare la terza fase; chiederei di aspettare almeno
un anno, che intanto si veda il Comune di Aosta cosa propone, come
reagisce di fronte a questa prospettiva, altrimenti ci buttiamo in
un'avventura che credo che i nostri figli ci rimprovereranno! Come
adesso si dice: "abbiamo sbagliato 10 anni fa a non pensare di fare
un Ospedale nuovo", i nostri figli diranno: "avete sbagliato nel
2004 a continuare in quella scelta sbagliata"!
Président - Je soumets au vote l'amendement n° 6 du groupe
"Arcobaleno", dont je donne lecture:
Emendamento
Al punto 5.2
Nel paragrafo "Realizzazione e adeguamento infrastrutture"
(pag. 43)
Cancellare l'espressione "Realizzare nuove infrastrutture,
con particolare riferimento alla cosiddetta "Terza fase
dell'Ospedale"".
Conseillers présents: 29
Votants: 3
Pour: 3
Abstentions: 26 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Lanièce, Maquignaz,
Marguerettaz, Pastoret, Perrin, Perron, Praduroux, Rini, Salzone,
Sandri, Tibaldi, Vicquéry, Viérin Adriana, Viérin Laurent, Viérin
Marco)
Le Conseil n'approuve pas.
Président - La parole à la Conseillère Squarzino Secondina sur
l'amendement n° 7.
Squarzino (Arc-VA) - Su questo tema l'Assessore prima ha già
dato in parte una risposta, noi volevamo che si precisasse il più
possibile in cosa consiste questo aumento per quanto riguarda il
minimo vitale. Allora, visto che già l'anno scorso il minimo vitale
era inferiore all'indicazione del livello di reddito considerato
come soglia della povertà relativa, non vorremmo che anche
quest'anno, pur aumentando il minimo vitale, rimanesse sempre sotto
questa soglia!
Credo che l'Assessore sappia come questa ricerca della povertà,
che parla di "povertà relativa", cioè indica il livello di soglia
sotto il quale si può dire che la gente è povera perché non riesce
ad avere un reddito sufficiente per far fronte alla spesa media -
una media di tutta Italia - per i consumi...
(interruzione dell'Assessore Fosson, fuori microfono)
... sì, per 2 persone. Se prendiamo il minimo vitale per 2
persone con la casa in affitto, il minimo vitale fissato con
deliberazione di Giunta n. 301/2004 per il 2004, si traduce nella
quota mensile per 2 componenti in affitto in 713,56 euro; la soglia
della povertà relativa per una famiglia di 2 componenti nel 2003 è
risultata pari a 869,50 euro mensili, quindi c'è un divario di
quasi 150,00 euro. Noi chiediamo che questo divario venga colmato,
altrimenti il minimo vitale è solo relativo alla povertà assoluta,
cioè a quelli che sono sotto il 10% di questa soglia della povertà
relativa. Credo che non possiamo permettercelo; in questo senso
chiediamo che venga adeguato almeno alla soglia di livello di
povertà relativa evidenziato dall'ISTAT.
Vorremmo inoltre che fosse resa esplicita la volontà di
sintetizzare i contributi erogati, quindi erogati a tutte le fasce
deboli. Ora, c'è una richiesta che "aleggia" nell'aria da un po' di
tempo, cioè la richiesta di un testo unico da predisporre per
l'assistenza sociale. Allora si potrebbe mettere, come obiettivo
per il 2005, la predisposizione di un testo unico sull'assistenza
sociale, in modo che vengano così razionalizzati e portati a
sintesi i contributi che sono attualmente erogati. La nostra
proposta è quindi di dividere i due aspetti, precisando meglio, da
una parte, l'entità dell'aumento del minimo vitale; dall'altra, lo
strumento con cui si intende razionalizzare e portare a sintesi i
contributi erogati.
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) -Penso che qui non è questione di fare un pezzettino
di strada l'uno verso l'altro, magari rischiare di cadere tutte e
due nel canale, purtroppo il più delle volte non ci si ascolta
neanche! Infatti, come ho detto prima nella replica, sul minimo
vitale e sul "quantum" su cui aumentarlo, perché aumenterà, stiamo
lavorando insieme ai sindacati, al CELVA e alla prof.ssa Saraceno
che è una delle massime esperte. Non è ancora stato definito
esattamente perché il procedimento non è ancora terminato - come ho
detto prima -, comunque non è vero e i dati che ha riportato sono
per alcune provvigioni dal 1° agosto già modificati, perché dal 1°
agosto è entrato in funzione l'IRSE. L'IRSE ha completamente
modificato il reddito per la famiglia con 2-3 componenti per la
scala di equivalenza, per esempio la casa in affitto non viene più
calcolata, cioè il minimo vitale si calcola sul reddito dopo aver
detratto la casa in affitto; quindi si sta già lavorando su
questo.
Sul fatto che "aleggi" un testo unico su tutte le provvigioni,
come le ho già detto, è dall'inizio dell'anno che si sta lavorando
su questo sempre con la Commissione povertà e con i sindacati; non
è una cosa semplice perché alcuni provvedimenti sono stabiliti a
livello nazionale, pensionistico, altri sono stabiliti a livello
regionale. Per quanto ci riguarda, stiamo cercando di arrivare ad
un testo unificato e a una semplificazione dei contributi.
Président - La parole au Conseiller Salzone.
Salzone (FA) - Per annunciare, anche in questo caso, il mio voto
favorevole. Nonostante la riconosciuta sensibilità dell'Assessore
sull'argomento ritengo che, in linea di principio, l'emendamento
vada nella direzione da noi sempre sostenuta in quest'aula, quindi
consideriamo di poterla votare.
Président - Je soumets au vote l'amendement n° 7 du groupe
"Arcobaleno", dont je donne lecture:
Emendamento
Al punto 5.2
Nel paragrafo Politiche sociali (pag. 44)
Sostituire il primo punto con i seguenti due punti:
- "Aumentare il "Minimo vitale" adeguandolo almeno alla
soglia di livello di povertà relativa evidenziato
dall'Istat"
- "Predisporre un testo unico sull'assistenza sociale così da
razionalizzare e sintetizzare i contributi attualmente
erogati".
Conseillers présents: 30
Votants: 4
Pour: 4
Abstentions: 26 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Sandri, Tibaldi, Vicquéry, Viérin Adriana, Viérin Laurent, Viérin
Marco)
Le Conseil n'approuve pas.
Président - La parole au Conseiller Riccarand sur l'amendement
n° 8.
Riccarand (Arc-VA) - Questo emendamento riguarda le
problematiche della casa.
Nel documento presentato della Giunta a questa tematica di
estrema rilevanza sociale è dedicata una riga e mezza, che non dice
assolutamente nulla, perché se leggiamo c'è scritto:
"coordinamento degli interventi strutturali e non strutturali
nell'ambito dei settori dell'edilizia residenziale privata e
pubblica diretti a far fronte alle esigenze abitative".
Neanche
un programma elettorale sarebbe qualcosa di sufficiente, non c'è
assolutamente niente di concreto, niente di pregnante, niente di
significativo, quindi abbiamo ritenuto opportuno presentare una
proposta di integrazione, di modificazione di questo testo, in modo
da evidenziare almeno due concetti: coordinamento degli interventi
strutturali e non strutturali nell'ambito dei settori dell'edilizia
residenziale privata e pubblica diretti a far fronte alle esigenze
abitative, prevedendo iniziative e risorse atte: primo, ad
aumentare entro fine legislatura di almeno 10% il patrimonio di
edilizia residenziale pubblica, che non è una percentuale molto
elevata, ma comunque sarebbe già un obiettivo positivo (da
perseguire l'ampliamento dopo che abbiamo dovuto registrare che
nell'ultimo decennio invece di ampliarsi questo patrimonio si è
ridotto), mentre l'altro aspetto sono i fondi regionali per
l'abitazione. Soprattutto per l'integrazione dell'affitto,
proponiamo di integrare la dotazione regionale di almeno il 50%,
perché si tratta di cifre attualmente molto limitate, per cui
abbiamo un numero crescente di domande ogni anno, a cui si fa
fronte in modo del tutto inadeguato. Crediamo che su questo ci
siano due sottolineature con alcune percentuali che diano
un'immagine minima di concretezza, di quello che si vuole fare.
Président - La parole au Conseiller Salzone.
Salzone (FA) - Anche questo è un emendamento che - pur non
condividendolo nei particolari - rientra nello spirito del nostro
dibattito di questa mattina, è più un incoraggiamento che altro;
comunque lo voto.
Président - Je soumets au vote l'amendement n° 8 du groupe
"Arcobaleno", dont je donne lecture:
Emendamento
Al punto 5.2
Il paragrafo "Rispondere alle problematiche della casa" (pag.
47) viene così sostituito:
"Coordinamento degli interventi strutturali e non strutturali
nell'ambito dei settori dell'edilizia residenziale privata e
pubblica diretti a far fronte alle esigenze abitative, prevedendo
iniziative e risorse atte:
- ad aumentare entro fine legislatura di almeno 10% il
patrimonio di edilizia residenziale pubblica;
- ad incrementare di almeno il 50%, nel 2005, i fondi
regionali per l'abitazione.
Conseillers présents: 27
Votants: 4
Pour: 4
Abstentions: 23 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Lanièce, Maquignaz, Nicco,
Pastoret, Perrin, Perron, Praduroux, Rini, Sandri, Stacchetti,
Vicquéry, Viérin Adriana, Viérin Laurent)
Le Conseil n'approuve pas.
Président - La parole au Conseiller Riccarand sur l'amendement
n° 9.
Riccarand (Arc-VA) - Questa mattina il Consigliere Nicco,
facendo un esempio di affermazioni vuote, ha citato la prima parte
di questo titoletto: "tutela e valorizzazione dell'ambiente", in
cui, con un linguaggio confuso ed ermetico, evocativo, ma del tutto
inconsistente, si indicavano le linee di azione per quanto riguarda
la tutela dell'ambiente, e poi si è fermato al punto. Se andava
avanti e affrontava il secondo capoverso, che riguarda la questione
dei rifiuti, la consistenza dell'argomentazione era la stessa,
quindi io la leggo:
"individuazione e realizzazione degli
interventi strutturali e non, per la razionale organizzazione del
sistema di gestione dei rifiuti nelle diverse fasi di raccolta,
trasporto, stoccaggio, smaltimento finale e recupero, per favorire
la prevenzione e la riduzione della produzione, la pericolosità dei
rifiuti, nonché il reimpiego, il riciclaggio e il recupero come
materia prima nel rispetto dell'ambiente, in attuazione del piano
regionale di gestione dei rifiuti"
. Cosa significa questo, in
concreto, nell'operatività che si vuole avere nei prossimi 3e anni,
che è il quadro di riferimento del "PREFIN"?
Noi abbiamo allora presentato un emendamento in cui proponiamo
di articolare questo discorso sui rifiuti almeno intorno a due
aspetti, che ci sembrano centrali. Quale obiettivo si cerca di
raggiungere sulla raccolta differenziata nei prossimi 3 anni,
all'interno di questa legislatura? Non diciamo nel 2005, perché
l'arco temporale necessario può essere più ampio, ma indichiamo un
obiettivo, indichiamolo almeno del 50%, perché ormai questi sono
obiettivi ultrarealistici, più di 500 comuni arrivano oltre il 50%,
ci sono comprensori interi: ad esempio tutta la Provincia di
Treviso che va oltre al 50%, 200mila abitanti, il Canavese sta
andando molto rapidamente avanti. Diamoci almeno un obiettivo che
si possa realisticamente perseguire e raggiungere. Altro aspetto:
diamo una tempistica all'ampliamento della discarica, visto che c'è
una situazione che rischia di diventare di emergenza, diamoci una
tempistica: questi sono i due punti un pochino più concreti che
poniamo in tale emendamento.
Chiederei inoltre di avere una risposta dall'Assessore al
territorio, perché è l'unico Assessore che oggi, in tutto il
dibattito, su tutte le osservazioni fatte che hanno riguardato la
materia del territorio e dell'ambiente dell'urbanistica, non si è
mai ritenuto in dovere di chiarire, di spiegare e di dare delle
indicazioni. C'è anche un problema di correttezza istituzionale che
credo non vada dimenticato, quindi gli chiederei di dare
cortesemente una risposta rispetto a questa sollecitazione!
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Non ho ritenuto di intervenire questa mattina,
perché ho apprezzato e ho ascoltato tutta la serie di
considerazioni, e ho ritenuto molto opportuno questo dibattito. Mi
è molto meno chiaro il dibattito di questo pomeriggio su questi
emendamenti, perché ritengo assolutamente privo di senso chiedere
alla maggioranza di emendare un atto che la maggioranza ha proposto
come atto di indirizzo! Mi sembra una cosa senza senso, tant'è vero
che secondo una certa logica, su questi emendamenti noi non ci
dovremmo astenere, li dovremmo respingere! Oggettivamente lo
faccio, perché credo che sia una scelta condivisa, quella di
astenersi, ma non capisco la ragione dell'astensione, perché se
abbiamo portato in quest'aula un documento sul quale c'è stata
un'ampia discussione, lo abbiamo ritenuto criticato là dove doveva
essere criticato. Il passo successivo, sul quale si possono fare
certe altre riflessioni, tipo quella di proporre emendamenti, non è
il "PREFIN", sarà il bilancio, perché è lì che si deve vedere la
conseguenza fra quanto detto qui e le scelte che si faranno lì.
Allora, lì avrete ragione di dire: "guardate che noi vi chiediamo
di emendare, perché non siete stati coerenti con quello che avete
detto là"... ma non che adesso andiamo ad emendare una cosa che
abbiamo proposto! Comunque, per quanto riguarda questa risposta, io
non ho niente da aggiungere rispetto a quanto già è scritto lì,
perché - checché si dica - dobbiamo semplicemente attuare quello
che c'è scritto nel piano regionale dei rifiuti.
Nella risposta che ho dato ieri all'interpellanza, era chiaro
che non mi sono mai sottratto dall'obbligo di fare il IV° lotto
della discarica; ho solo detto che in un'ottica di
razionalizzazione e, tenuto conto che c'è un dispositivo della CE,
recepita dallo Stato italiano e quindi anche da noi, che ci pone
dei cambiamenti sul modo di ricoprire la discarica, questo ci ha
imposto di fare tutta una serie di operazioni meccaniche, cogliendo
tale opportunità, abbiamo ritenuto opportuno verticalizzare
l'utilizzo dell'attuale discarica - verticalizzazione o
razionalizzazione che dir si voglia - che ci consente di stoccare
qualcosa come 420.000 metri cubi di rifiuti, vale a dire: 52
mesi.
Cosa facciamo noi nel frattempo? Andiamo a riprendere quel
progetto preliminare che, alla luce di queste considerazioni, deve
essere oggettivamente rivisto e ridimensionato, lo andremo a
calibrare esattamente per quanto sarà lo stoccaggio di qui ai
prossimi 15 anni. Tutto il resto non è nient'altro che quanto è
previsto nel piano regionale dei rifiuti, approvato nell'aprile
della scorsa legislatura.
Président - La parole au Conseiller Riccarand.
Riccarand (Arc-VA) - Per dichiarare il voto favorevole del
nostro gruppo su questo emendamento, ma anche per replicare
all'Assessore Cerise, che dice una cosa indicante la non conoscenza
della legge regionale, perché la legge regionale bisogna andare a
leggerla... la n. 13 del 20 luglio non dice affatto che il "PREFIN"
è un documento che il Consiglio ha delegato alla Giunta, approvato
dalla Giunta! È un documento che viene approvato dal Consiglio, non
viene dato in comunicazione al Consiglio per prenderne atto, è
approvato dal Consiglio, quindi il Consiglio ha il "dovere" e non
solo il diritto di proporre modifiche, integrazioni, perché sennò
allora non esiste una funzione del Consiglio! Questo modo di
vedere, per cui la Giunta ha fatto una proposta e quindi il
Consiglio deve semplicemente ratificare, è esattamente il contrario
dello spirito che dovrebbe caratterizzare la votazione su questo
documento e il relativo dibattito!
È stato più volte affermato, del resto, sia dall'Assessore alle
finanze, sia dal Presidente della Regione, che questo è un
documento aperto, che questo è un documento che serve al dibattito,
a raccogliere indicazioni; nella pratica, però, constatiamo che poi
c'è una rigidità, un atteggiamento difensivo molto forte da parte
della Giunta che porta a non accettare delle proposte di modifica,
anche quando sono coerenti con una impostazione che potrebbe
esserci.
Per quanto riguarda il IV° lotto avremo occasione di tornarci;
speriamo di arrivare a chiarire un aspetto che riteniamo di
particolare rilevanza.
Président - Je soumets au vote l'amendement n° 9 du groupe
"Arcobaleno", dont je donne lecture:
Emendamento
Al punto 5.2 "Tutela e valorizzazione dell'ambiente" (pag.
46):
Sostituire il secondo capoverso da "individuazione" in poi
con il seguente periodo:
"Individuazione e realizzazione degli interventi strutturali
e non per la razionale organizzazione del sistema di gestione e dei
rifiuti. In particolare si pongono i seguenti obiettivi:
- raggiungimento della quota di almeno il 50% di raccolta
differenziata nel corso della legislatura;
- realizzazione e attivazione, entro 2006, del IV lotto della
discarica regionale di Brissogne.
Conseillers présents: 28
Votants: 3
Pour: 3
Abstentions: 25 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Maquignaz, Marguerettaz,
Nicco, Pastoret, Perrin, Perron, Praduroux, Rini, Salzone, Sandri,
Stacchetti, Tibaldi, Vicquéry, Viérin Laurent)
Le Conseil n'approuve pas.
Président - La parole au Conseiller Riccarand sur l'amendement
n° 10.
Riccarand (Arc-VA) - Illustro insieme gli emendamenti n. 10 e n.
11 perché riguardano entrambi la materia ferroviaria.
Al punto 5.2 del documento che stiamo discutendo, 5.2 e sub
punto 3, c'è un riferimento al potenziamento, ristrutturazione,
modernizzazione della linea ferroviaria esistente, in accordo con
le "Ferrovie" favorendo l'introduzione di materiale rotabile più
moderno, e poi si aggiunge che gli interventi devono tener conto
dei progetti inerenti alla trasversale ferroviaria
Aosta-Martigny.
Chiediamo di togliere questo ultimo riferimento alla trasversale
ferroviaria Aosta-Martigny, perché è fonte di ambiguità,
soprattutto messa in questo modo, è inutile che lo ripetiamo tutte
le volte: una nuova trasversale ferroviaria che passi attraverso
Aosta-Martigny implica la realizzazione di una linea completamente
nuova, che non ha nulla a che vedere con la linea storica
esistente, questo lo sappiamo tutti benissimo, quindi sono due
discorsi completamente da tenere separati, e non possiamo dire e,
soprattutto, non possiamo subordinare gli interventi di
ammodernamento sull'Aosta-Chivasso rispetto a questo progetto che,
secondo noi, non ha fondamento e implicherebbe una linea
completamente diversa che si svolge addirittura sull'altro versante
della Valle d'Aosta! Basta andare a vedere i disegni per rendersi
conto di cosa sarebbe quella linea! Riteniamo pertanto sbagliato
quel riferimento.
Viceversa, riteniamo che ci sia stata una dimenticanza -
probabilmente non voluta - rispetto all'Aosta/Pré-Saint-Didier,
perché qui è piuttosto singolare il fatto... voi avete inserito,
nel programma di maggioranza approvato nel luglio del 2003, un
preciso riferimento alla trasformazione della linea ferroviaria
Aosta/Pré-Saint-Didier in metropolitana leggera con eventuale
prosecuzione fino a Courmayeur, concetto fortemente evidenziato nel
programma di legislatura, e poi questa cosa non la riprendete, qui,
in questo documento, nel primo documento di programmazione
economica finanziaria... questa è una grossa contraddizione!
Allora, o voi questo progetto contenuto nel programma di
maggioranza lo avete abbandonato - e dovete dirlo -, oppure dovete
introdurre il riferimento che noi proponiamo di integrare e che
pensiamo sia anche un interesse vostro, in coerenza con il
programma approvato ad inizio di legislatura, inserendolo nel
"PREFIN".
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Intanto faccio notare che su questo ultimo punto
noi diciamo: "ristrutturazione e modernizzazione della linea";
quindi, fino a prova contraria, la linea è quella che riguarda
l'Aosta/Chivasso/Pré-Saint-Didier. È stata una logica di sintesi,
nel senso che le prime volte avevamo presentato dei "romanzi
sceneggiati" e poi, mano a mano, abbiamo dovuto sintetizzare: togli
un avverbio, togli un aggettivo e togli un riferimento, devo dire -
semmai ci fosse la necessità di una interpretazione autentica - che
non abbiamo dimenticato, come dimostreremo stasera con il materiale
rotabile, l'Aosta/Pré-Saint-Didier. Naturalmente rispetto
all'Aosta/Pré-Saint-Didier io non accetterei di scrivere
"metropolitana leggera", perché l'Aosta/Pré-Saint-Didier è una
linea ferroviaria, fra l'altro tecnicamente particolare, che è
diversa da una metropolitana, quindi un conto è immaginare che ci
siano in prospettiva altre pensiline che consentano un utilizzo
diverso di questa ferrovia, un'altro è tecnicamente una
metropolitana leggera, che non è una ferrovia.
Per quanto riguarda invece l'Aosta-Martigny, siamo di fronte al
fatto di tener conto della trasversale ferroviaria Aosta-Martigny;
forse dal punto di vista linguistico poteva essere trovata
un'espressione più felice, ne faccio ammenda e nel prossimo
"PREFIN" cercheremo di affinare anche gli aspetti linguistici. È
chiaro che su questo, Consigliere Riccarand, esiste una posizione
diversa, nel senso che lei legittimamente ritiene che
l'Aosta-Martigny sia comunque una cosa non credibile, da non
prendere in considerazione; personalmente invece ritengo che, pur
avendo il necessario realismo che ci ha portato nelle ultime
settimane e anche negli ultimi giorni a negoziare un assoluto
quadro di comprensione della situazione - in particolare, della
volontà assolutamente necessaria dei 2 governi, quello italiano e
quello svizzero -, da qui a immaginare che in un documento come il
"PREFIN" debba assolutamente scomparire il riferimento
all'Aosta-Martigny, personalmente lo considererei sbagliato!
Président - La parole au Conseiller Riccarand.
Riccarand (Arc-VA) - Ovviamente voteremo a favore di questi due
emendamenti e non riteniamo convincente la replica dell'Assessore,
a maggior ragione perché vorrei evidenziare che la frase da noi
inserita sulla trasformazione della linea ferroviaria
Aosta/Pré-Saint-Didier in metropolitana leggera l'abbiamo presa,
parola per parola, dal vostro programma...
(interruzione dell'Assessore Caveri, fuori microfono)
... questo per dire che non ci interessa impiccarci alla parola
"metropolitana"; se vogliamo mettere un'altra parola per noi va
benissimo, l'importante è capire se c'è la volontà di modernizzare
quella linea, di portarla fino a Courmayeur, cioè di farla
diventare una ferrovia vitale per la nostra regione. È vero che qui
c'è un generico riferimento a tutta la ferrovia, però è ben diverso
evidenziare questo concetto come avete fatto nel programma di
maggioranza, oppure tenerlo in un "calderone" indistinto e
generico! È una cosa molto diversa, quindi riteniamo che sarebbe
stato opportuno - e insistiamo su questo emendamento - evidenziare
tale concetto, anche perché sarebbe una scelta infrastrutturale
fortemente qualificante per la Valle d'Aosta.
Président - Je soumets au vote l'amendement n° 10 du groupe
"Arcobaleno", dont je donne lecture:
Emendamento
Al punto 5.2 Sviluppo integrato e potenziamento del sistema
regionale dei trasporti (pag. 49)
Al punto 3, togliere nella parte conclusiva la seguente
frase:
- "gli interventi devono tener conto dei progetti inerenti la
trasversale ferroviaria Aosta-Martigny".
Conseillers présents: 30
Votants: 3
Pour: 3
Abstentions: 27 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Sandri, Stacchetti, Tibaldi, Vicquéry, Viérin Adriana,
Viérin Laurent)
Le Conseil n'approuve pas.
Président - Je soumets au vote l'amendement n° 11 du groupe
"Arcobaleno", dont je donne lecture:
Emendamento
Al punto 5.2 Sviluppo integrato e potenziamento del sistema
regionale dei trasporti (pag. 49)
Aggiungere il punto 3.bis
3.bis "trasformazione della linea ferroviaria
Aosta/Pré-Saint-Didier in metropolitana leggera"
Conseillers présents: 30
Votants: 3
Pour: 3
Abstentions: 27 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Frassy, Lanièce, Maquignaz,
Marguerettaz, Nicco, Pastoret, Perrin, Perron, Praduroux, Rini,
Salzone, Sandri, Stacchetti, Tibaldi, Vicquéry, Viérin Adriana,
Viérin Laurent)
Le Conseil n'approuve pas.
Président - La parole au Conseiller Riccarand, pour déclaration
de vote sur le document dans son ensemble.
Riccarand (Arc-VA) - Abbiamo espresso un voto favorevole sulla
legge che ha istituito questo documento di programmazione economica
e finanziaria, lo riteniamo uno strumento utile perché ci sia un
dibattito preventivo rispetto alla manovra di bilancio e perché il
bilancio scaturisca da un confronto reale all'interno di questo
Consiglio, quindi ribadiamo il nostro giudizio positivo sia
sull'impostazione della legge, sia sullo strumento come è stato
concepito, che secondo noi diventerà utile; del resto anche
l'ampiezza del dibattito che c'è stato anche oggi in Consiglio ha
dimostrato la fecondità di questo metodo.
Se poi però andiamo ad esprimere un voto su questo primo
documento di programmazione economica e finanziaria, il nostro
giudizio non può che essere negativo, per le carenze nella parte
analitica - questo, se vogliamo, sarebbe meno significativo -, ma
soprattutto per quelle nella parte programmatica, nelle indicazioni
rispetto alla formazione del bilancio di previsione annuale e
pluriennale, della legge finanziaria, del collegato... è troppo
generico ed è carente di tutta una serie di scelte qualificate.
Il nostro gruppo esprimerà pertanto un voto contrario su questo
documento.
Si dà atto che, dalle ore 18,40 alle ore 18,43, presiede il
Vicepresidente Lanièce.
Presidente - La parola al Consigliere Frassy.
Frassy (CdL) - Il nostro gruppo aveva espresso, forse unico
gruppo in aula a luglio, un giudizio negativo sulla legge
istitutiva del "PREFIN", e quel giudizio negativo, soprattutto alla
luce di questo dibattito, permane e lo riteniamo fondato.
Noi ci rendiamo conto che questa Giunta e questa maggioranza, ma
soprattutto questa Giunta, si stanno caratterizzando per adottare
una serie di strumenti che vengono mutuati da quella che è la
peggiore tradizione parlamentare, e mi riferisco all'ipotesi del
disegno di legge regionale "Omnibus", che ha caratterizzato ormai
da tempo immemore le vicende parlamentari in materie di proroghe,
di piccole modifiche, di piccoli aggiustamenti della legislazione,
e ha mutuato questo "PREFIN", ma malamente riteniamo noi, dal più
articolato "DPEF" (Documentazione di programmazione economica
finanziaria), documento che viene stilato all'inizio dell'estate
proprio per consentire una serie di verifiche e di riflessioni di
tipo finanziario, in vista dell'approvazione della finanziaria
dello Stato. Il "PREFIN" avrebbe dovuto in qualche maniera tendere
a questo e - come abbiamo già avuto modo di dire nel dibattito di
questa mattina - tutt'al più, nell'accezione più gentile, può
essere ritenuto un utile documento di tipo didattico che può forse
insegnare qualche ulteriore considerazione su alcune problematiche
di tipo finanziario. Nella sostanza, noi pensiamo che questo
"PREFIN" sia poco più di un programma di legislatura, e questo
penso che emerga in tutta evidenza nella seconda sezione.
La legge regionale che istituisce questo documento lo divide in
2 parti: la prima, è la valutazione del quadro complessivo
socio-economico, alla quale direi che - seppure in maniera
sintetica, ma sufficiente - fa fronte il "PREFIN", ma quanto ai
macro-obiettivi, Assessore Marguerettaz, se questi sono i
macro-obiettivi, noi siamo veramente spaventati! Siamo spaventati
perché pensavamo che i macro-obiettivi - per fare un'altra
parafrasi con quelle scopiazzature che ultimamente è riuscito a
fare, ma malamente, delle impostazioni parlamentari - fossero le
grandi opere e, difatti, la vostra Giunta ha adottato, sempre alla
vigilia di questa estate, una norma di legge che va a creare i
presupposti per le grandi opere di dimensione regionale.
Noi invece ci rendiamo conto che, andando a sfogliare la seconda
parte di questo documento, non si tratta di macro-obiettivi, ma si
tratta di obiettivi più o meno "micro" o "macro"; si tratta,
sostanzialmente, di tutti quegli argomenti che abbiamo ritrovato
nel programma di legislatura di questa maggioranza, che poi vengono
disseminati e costituiscono il presupposto dei capitoli di bilancio
che andremo a discutere da qui a qualche settimana.
La sensazione nostra è che, alla fin fine, abbiamo fatto un
inutile esercizio di arte oratoria e di accademia
economico-finanziaria, anche perché, tolta la parte prima del
"PREFIN", nella seconda parte non si parla assolutamente più di
cifre e si fa un'elencazione sintetica, in alcuni casi, ermetica,
in altri, prolissa, in pochi altri, di tutta una serie di argomenti
sicuramente noti e difficilmente possono essere definiti
"macro-obiettivi". Questo è l'elemento debole del "PREFIN" e devo
dire che detto elemento "debole" paradossalmente lo hanno colto i
colleghi di maggioranza che sono intervenuti nel dibattito, i
quali, seppur consapevoli del loro ruolo di maggioranza che li
portava poi a dover esprimere un voto favorevole, hanno detto che,
sì, essendo il primo esame di questa innovazione legislativa, ci si
può accontentare, ma che in realtà ci si aspettava di più,
soprattutto sotto la scelta della pianificazione strategica. Se
l'obiettivo era quello della pianificazione strategica, quello di
individuare i macro-obiettivi, prescindendo dalla valutazione in
merito agli obiettivi, questo obiettivo non è stato raggiunto!
Devo dire, fra l'altro, che c'è anche un'evidente situazione di
trascuratezza da parte del vostro Esecutivo rispetto ai problemi
concreti e voglio citare due esempi a supporto di quanto vado
affermando. Immaginavamo che fra i macro-obiettivi ci fosse spazio
per delle considerazioni su una delle emergenze che sta
appalesandosi in questa Regione: la questione della sicurezza,
dell'ordine pubblico legato alla micro-criminalità, argomento sul
quale noi abbiamo presentato una legge che verrà discussa nel
prossimo Consiglio, seppure la maggioranza abbia già espresso un
giudizio negativo senza affrontare un problema concreto, non solo
per chi vive certe realtà del capoluogo regionale, ma anche per
quelle piccole comunità situate nel fondovalle. I dati della prima
parte evidenziano un aumento degli indicatori legati alla
microcriminalità, ma nei macro-obiettivi di questo problema
importante non vi è traccia!
L'altro aspetto che per noi è il dato di grossa preoccupazione -
l'abbiamo espresso in dibattito generale e lo risottolineiamo in
sede di dichiarazione di voto - è il dato economico, perché andando
a leggere l'articolazione del "PIL", vediamo che, rispetto a una
situazione nazionale che ha un "PIL" servizi inferiore al 20%, in
Valle d'Aosta è un "PIL" che tende al 28%. Questo dato è ancora più
pesante se pensiamo che dentro questa percentuale, di per sé
maggiore, lo stragrande peso percentuale è ricoperto dalla pubblica
amministrazione e comunque da quelle società di servizio che, pur
mutuando la ragione sociale di S.p.a. o S.r.l., in realtà operano
con una logica di scarsa efficienza, tipica della pubblica
amministrazione. Noi diciamo che è preoccupante questo dato, quando
apprendiamo che le innovazioni annunciate dal Presidente Perrin,
quando ancora si occupava di agricoltura, cioè di rivedere il
meccanismo di gestione dei cantieri forestali, andrà forse - ci
auguriamo che non accada, a questo punto, perché tra i due mali
scegliamo quello minore, quello di mantenere la situazione attuale
- a costituire l'ennesimo "carrozzone" che sarà l'azienda
forestale, con tutto ciò che comporterà in termini di Consiglio di
amministrazione, di procedure di acquisti e di tutto ciò che
normalmente accompagna la ordinaria gestione di un'azienda,
indipendentemente dalla connotazione che si voglia dare in termini
societari a questa azienda.
Pertanto, nell'esprimere il nostro giudizio negativo a questo
documento, diciamo che nulla di nuovo è emerso non solo nella
sostanza, ma neppure nelle modalità. Questo "PREFIN" ha forse
appesantito il dibattito che normalmente avviene sul bilancio, lo
ha appesantito non solo per quella che sarà una inevitabile
duplicazione di certe argomentazioni oggi affrontate, ma lo ha
appesantito nella giornata odierna, perché è stato un dibattito in
libertà su parole e su sogni, forse, ma non supportato da elementi
di indirizzo finanziario, quali evidenze di risorse stanziabili
sull'un macro-obiettivo, piuttosto che sull'altro. È con queste
convinzioni che ribadiamo il nostro giudizio negativo su questo
provvedimento.
Président - Je soumets au vote l'acte dans son ensemble:
Conseillers présents: 31
Votants: 28
Pour: 23
Contre: 5
Abstentions: 3 (Comé, Lanièce, Stacchetti)
Le Conseil approuve.
