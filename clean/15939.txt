Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 2272 del 18 novembre 1996 - Resoconto
SEDUTA POMERIDIANA DEL 19 NOVEMBRE 1996
OGGETTO N. 2272/X Prosecuzione della trattazione delle leggi di
bilancio per il 1997. (Inizio esame degli allegati)
Presidente Colleghi consiglieri, di norma, tutti gli anni nella
discussione e nell'approvazione delle leggi di bilancio si passava
all'esame degli allegati in primo luogo. Se non ci sono obiezioni
alla norma, proseguiamo come nel passato.
Allegato A, parte entrate, pagina 1, pagina 2, pagina 3, pagina
4.
Ha chiesto la parola il Consigliere Lanièce.
Lanièce (GA) Al capitolo 700 vi è una competenza di 3 miliardi
rispetto allo scorso anno, quando vi era una competenza di 1,150
miliardi; volevo sapere come mai è stato preventivato un aumento
così considerevole di questo capitolo.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Segue l'andamento nel corso del '96 di questa
specifica imposta.
Presidente Pagina 5, pagina 6, pagina 7. Ha chiesto la parola il
Consigliere Linty.
Linty (LNPIAP) Sul capitolo 1401, la differenza di meno 8
miliardi rispetto all'assestato '96, per sapere se è da collegare
alla difficoltà che sta attraversando lo stabilimento di
Pollein.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Diciamo solo in parte. Le previsioni fatte
per il '96 erano collegate ad un piano di espansione che non si è
concretizzato nel '96, quindi le previsioni di 19 miliardi in sede
di andamento del '96 sono inferiori, sono di 10,5-11 miliardi,
quindi per motivi prudenziali abbiamo lasciato quella previsione
per il '97.
Presidente Pagina 8. Ha chiesto la parola il Consigliere
Lanièce.
Lanièce (GA) Al capitolo 1410 vi è un residuo pari a 50
miliardi, riguardo alle quote fisse di ripartizione dei proventi
del monopolio. Vorrei avere una giustificazione di un importo così
elevato dei residui e di cosa si intende fare per poterli
abbassare.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Questo è un tema su cui si può dare una
risposta di carattere generale. Ci sono una serie di imposte,
sostanzialmente quelle legate alle persone fisiche e alle persone
giuridiche, cioè le imposte dirette, in cui le riscossioni sono
trimestrali, cicliche in quanto ci sono scadenze anche di
riscossione da parte dell'Ufficio imposte, per cui lì è abbastanza
possibile avere uno scadenzario di introiti. Le imposte indirette
sui consumi, e questa per esempio sui tabacchi, probabilmente
richiedono anche agli stessi organismi dello Stato conteggi più
complessi.
Il nostro intendimento è cercare di accorciare sempre più questi
tempi; purtroppo non è nelle nostre facoltà farlo, e farlo per
tutte le imposte.
Presidente Pagina 9. Ha chiesto la parola il Consigliere
Lanièce.
Lanièce (GA) Al capitolo 1420 abbiamo 2,8 miliardi di competenza
rispetto all'anno scorso, dove c'era 1,5 miliardi, e verificando
anche l'assestato '96, che è 1,5 miliardi, vorrei sapere come è
giustificabile una pretesa di poter incassare 2,8 miliardi in
questo capitolo.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) L'assestato non è il dato delle riscossioni
del '96, erano le previsioni fatte l'anno scorso su quella cifra.
Quest'anno l'andamento degli introiti da queste quote fisse
giustifica una conferma rispetto al dato '96 e questo è quanto è
stato inserito.
Presidente Pagina 10. Pagina 11. Pagina 12. Pagina 13. Ha
chiesto la parola il Consigliere Chiarello.
Chiarello (RC) Al capitolo 4130 da 291 milioni circa si passa a
3,5 miliardi; vorrei capire se è uno stanziamento in più dello
stato per le calamità, o a cosa si riferisce.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Al capitolo 4130 ci sono entrate previste
in programma di interventi relativi al bacino del Po, là dove
interessa anche la Dora, la Valle d'Aosta, quindi la voce generica
è questa.
Presidente Pagina 14. Pagina 15. Pagina 16. Pagina 17. Pagina
18. Pagina 19. Pagina 20. Pagina 21. Pagina 22. Pagina 23. Pagina
24. Pagina 25. Pagina 26. Pagina 27. Pagina 28. Pagina 29. Pagina
30. Pagina 31. Pagina 32. Pagina 33.
Ha chiesto la parola il Consigliere Linty.
Linty (LNPIAP) Per quanto riguarda il capitolo 9600, per sapere
quali sono le somme incluse in questo capitolo e il motivo
dell'aumento di competenza di 3 miliardi.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) E' una prudenziale stima di quanto è stato
richiesto indietro dalla Regione alla Conner.
Presidente Pagina 34. Pagina 35. Pagina 36. Pagina 37. Pagina
38. Pagina 39. Pagina 40. Pagina 41. Pagina 42.
Ha chiesto la parola il Consigliere Parisi.
Parisi (RV) In riferimento al capitolo 10200, che riguarda la
legge n. 43/94, volevo anzitutto chiedere all'Assessore se sono
state superate le contraddizioni che erano sorte fra questa legge e
la legge n. 39/95.
Mi sembra che la percentuale della dismissione sia stata,
rispetto a quello che era il programma, non diciamo un fallimento,
ma comunque molto bassa: su un totale di 84 alloggi, parlo
dell'allegato A, mi pare siano stati messi sul mercato 31 alloggi;
questo significa che quella legge probabilmente così come era stata
impostata non ha dato i risultati che doveva dare. Ma a parte
queste considerazioni, la cosa che mi ha messo in allarme è la
vendita dell'hôtel Grand Combin di Valpelline; da quello che
abbiamo saputo ultimamente, questo albergo dovrebbe essere venduto
a trattativa privata allo IACP... non ho capito, scusa?
(intervento dell'Assessore Lévêque, fuori microfono)
... era una considerazione che facevo, posso farla...?
Lasciamo da parte l'allegato A, che ha dato i risultati che ha
dato, anche se - come giustamente mi faceva osservare l'Assessore -
l'abbiamo votata, ma l'abbiamo votata così in fretta che non ci
siamo neanche resi conto della votazione che facevamo in quel
momento, e quella è un'autoaccusa che faccio, però per quanto
riguarda l'hôtel Grand Combin - lo stesso discorso vale per l'hôtel
Source di Saint-Vincent - mi sembra che fosse stato allora venduto
a acquistato dal Comune di Valpelline con un'unica motivazione. E
l'unica motivazione che era stata avanzata in quel momento era che
la località sarebbe rimasta senza alcuna struttura ricettiva.
Adesso mi sembra che sia abbastanza contraddittoria la cosa, tenuto
conto che la giustificazione data allora non è più valida
adesso.
Ma non è neanche questo che mi preoccupa. Mi preoccupa - poi ce
lo dirà l'Assessore al turismo - che di fronte a queste situazioni,
non si dica niente. Non meravigliamoci se gli interventi vengono
fatti in un settore dove chi dovrebbe dire qualcosa, non dice
niente.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Ringrazio il Consigliere Parisi perché mi
consente alcune precisazioni su questo argomento.
Credo che quest'Amministrazione negli ultimi tre anni abbia
fatto uno sforzo che non è mai stato fatto probabilmente in
tantissimi anni passati, nel mettere sul mercato strutture
immobiliari che non erano servibili o utilizzate
dall'Amministrazione, e che per essa rappresentavano semplicemente
un costo e possibile occasione di degrado di un patrimonio
pubblico.
Per quanto riguarda gli alloggi, bene hanno fatto questa Giunta
e questo Consiglio a non rincorrere le sirene di chi nel '93 diceva
di aspettare, per attuare la legge regionale, l'attuazione della
legge che dava corso ai provvedimenti statali in materia di
dismissioni di Comuni e IACP, perché oggi, a tre anni di distanza,
abbiamo messo in vendita gli alloggi e sono stati tutti acquistati,
con l'eccezione di quelli in cui gli inquilini erano categorie
protette e per i quali avevamo già ipotizzato di lasciare la
possibilità di comperarli. Ma se non l'avessero esercitata, non
avremmo messo sul mercato all'asta evidentemente gli alloggi
occupati dalle cosiddette fasce deboli o categorie protette,
anziani, handicappati, eccetera.
Per quanto riguarda gli immobili è vero che una parte soltanto
di quelli che sono stati inclusi in questi piani di dismissioni è
stata acquisita dal mercato; ma non potevamo che seguire procedure
trasparenti, pubbliche, con prezzi a base d'asta stimati perlomeno
come il valore di acquisto, e pertanto in alcuni casi il mercato
non ha risposto acquisendo. Cosa che fra l'altro non è una novità,
capita anche alle aste di tribunali, capita alle aste che sono
fatte in tante occasioni. Però direi che quasi un 50 percento del
valore degli immobili messi all'asta sono stati acquisiti dal
mercato.
Per quanto riguarda il piano per il '97, quello a cui faceva
riferimento il Consigliere Parisi, più in generale il capitolo
alberghi, è vero, ci siamo trovati come Regione ad avere nel nostro
patrimonio alcuni alberghi, forse acquistati con motivazioni e con
finalità non immediatamente chiare o attuabili. Va detto che
l'hôtel Source, che è stato messo nel piano di dismissioni l'anno
scorso, non è stato venduto anche perché non è stato messo all'asta
a seguito di una specifica richiesta del Comune di Saint-Vincent,
che chiedeva di soprassedere temporaneamente a mettere all'asta
quell'albergo, che forse - dato il tipo di struttura - sarebbe
anche stato ceduto, in quanto intenzionato il Comune ricomprenderlo
in un piano più generale di recupero delle Terme.
Per quanto riguarda Valpelline credo che alternative non ce ne
fossero, non è questa Giunta che ha comprato quell'albergo, non lo
ha comprato il Comune, è della Regione; non si sono fatti avanti
gestori per la struttura alberghiera e i casi sono due: o ci
mettiamo a fare gli albergatori come Regione, oppure vediamo se
qualcuno è interessato ad acquisirlo per farne qualcosa. Credo che
l'orientamento assunto come Regione leggera non lasci spazio a
dubbi su come procedere.
Presidente Pagina 43. Pagina 44. Pagina 45. Pagina 46: questa
pagina è sostituita dall'emendamento n. 4, che tutti hanno davanti
agli occhi. Pagina 47, anche questa è sostituita dall'emendamento
n. 4. Pagina 48. Pagina 49. Pagina 50. Pagina 51. Pagina 52. Pagina
53. Pagina 54. Pagina 55. Pagina 56. Pagina 56, che è sostituita
dall'emendamento n. 4.
E' terminato il capitolo delle entrate. Parte II, la spesa,
allegato B.
Pagina 57. Pagina 58. Pagina 59. Pagina 60. Pagina 61, che è
sostituita dall'emendamento n. 5. Pagina 62. Pagina 63. Pagina 64,
che è sostituita dall'emendamento n. 5. Pagina 65. Pagina 66.
Pagina 67.
Ha chiesto la parola il Consigliere Lanièce.
Lanièce (GA) Nei capitoli 38920, 38940, 39540 e 39680, che
riguardano le spese per retribuzioni del personale nel settore
della forestazione, vi è rispetto all'anno scorso un raddoppio dei
residui: si parla da 1 miliardo preventivato l'anno scorso a 2
miliardi di quest'anno; vorrei avere spiegazioni da parte
dell'Assessore.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Ci sono gli oneri riflessi del personale, che
si pagano a fine anno e che sono aumentati contrattualmente
rispetto all'anno scorso; quindi la proiezione che hanno fatto gli
uffici sui residui è maggiorata rispetto a quella dell'anno scorso
per questo effetto.
Presidente Pagina 68. Pagina 69. Ha chiesto la parola il
Consigliere Linty.
Linty (LNPIAP) Chiedo scusa all'Assessore se gli chiedo se è
possibile confrontare questo capitolo con gli altri che citerò fra
un attimo, perché se guardiamo il capitolo 20481 di pagina 69 e i
capitoli 21870 a pagina 98 e 21880 sempre a pagina 98, e si fa una
somma degli aumenti previsti in questo bilancio, vediamo che per
l'informatica arriviamo a 10 miliardi, cioè si aumentano le
previsioni di competenza per 10 miliardi.
Quindi vorrei conoscere qualcosa in più circa questi
investimenti che si intende portare a termine, e soprattutto in
merito all'aumento relativamente al capitolo 20481 di pagina 69, di
3,3 miliardi per spese di manutenzione e gestione del sistema
informativo regionale, vorrei sapere se questo è il capitolo di
finanziamento che annualmente viene utilizzato per pagare le
consulenze all'IN.VA.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) L'effetto aumento sul capitolo 20481 è dovuto
ad una risistemazione dei dettagli di spesa; su questo sono stati
messi sostanzialmente tutti i costi del S.E.D. per servizi di
funzionamento, manutenzione e una parte di voci che prima erano
genericamente sotto "Consulenze", che invece sono specificamente di
competenza del sistema informativo regionale, e che non sono di
consulenza dell'IN.VA. Ci sono infatti alcuni interventi che IN.VA.
fa, legati al funzionamento del sistema informativo, ed altri che
sono invece legati allo sviluppo, che sono tenuti su conti
diversi.
Complessivamente è vero che la spesa per il settore
dell'informatica è una spesa che subisce un incremento notevole,
credo che sia un aspetto qualificante, non che sia un aspetto di
cui lamentarsi. A settimane sarà in discussione in commissione e
poi in questo Consiglio il piano triennale dell'informatica, che è
previsto dalla nuova legge e che la Giunta ha trasmesso al
Consiglio in questi giorni; quindi sul merito delle iniziative che
ineriscono: funzionamento degli uffici, sviluppo del sistema
informativo regionale, sviluppo del sistema informativo della
Regione verso l'esterno, e discorsi legati al settore delle
telecomunicazioni e della messa in rete dei sistemi, vi sarà
un'apposita discussione in questo Consiglio.
Vero è che complessivamente per il '97 e per i due anni
successivi sono stanziati circa 10,5 miliardi all'anno per lo
sviluppo e l'ammodernamento tecnologico di questo settore; sviluppo
e ammodernamento che, si vedrà nel piano, è principalmente legato
alle applicazioni e alle integrazioni, e solo in parte destinato
alle strutture, in quanto la dotazione che si è raggiunta in questi
anni è una dotazione di estremo rilievo per l'amministrazione.
Presidente Pagina 70. Ha chiesto la parola il Consigliere
Collé.
Collé (PpVA) Credo che l'Assessore Vallet sappia perché chiedo
la parola per questa pagina; in effetti al capitolo 39080 ci sono
le spese per la manutenzione e costruzione delle casermette
forestali. Sono diversi anni che intervengo su questo punto, vorrei
sapere anche quest'anno qual è la situazione della caserma di
Etroubles e - visto che ci siamo - come sta procedendo la
situazione di Pont-Boset. Chiedo inoltre se 1,65 miliardi stanziati
siano sufficienti, se si parte con i lavori, a coprire questi due
interventi.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) En effet, la réalisation du programme en ce qui
concerne l'amélioration des bâtiments pour la résidence des
forestiers a eu plus qu'un problème.
En ce qui concerne Etroubles, j'avais déjà dit l'année passée
qu'on était presque arrivé à préparer l'appel d'offres. C'est
seulement au cours de cette année qu'on a pu avoir toutes les
autorisations nécessaires et donc définir le projet exécutif.
En ce qui concerne Pont-Boset il y a encore des difficultés, qui
sont en train d'être réglées par le Bureau des affaires générales,
quant à l'acquisition de la part de l'Administration régionale.
Il y a des fonds qui n'ont pas été engagés sur ce chapitre,
puisque la réalisation du nouveau bâtiment pour la circonscription
d'Aoste, qui était prévue à Busseyaz, a eu les problèmes dont
probablement M. Collé est à connaissance. Pendant cette année on a
défini un nouveau projet qui est à l'attention de la commission de
la Commune d'Aoste, et j'espère de pouvoir démarrer avec la
réalisation de ce programme pendant la prochaine année.
Presidente Pagina 71. Ha chiesto la parola il Consigliere
Squarzino Secondina.
Squarzino (VA) Per quanto riguarda il capitolo 20420 avrei
bisogno di alcune spiegazioni, che non ho potuto avere in
commissione, dato che i tempi veloci di valutazione del bilancio
hanno anche alcuni costi che devono essere pagati.
Ho visto nel dettaglio che gentilmente l'Assessore mi ha
fornito, che in questo capitolo risulta anche il capitolo 1216
sulle spese per il funzionamento della commissione mista ex
articoli 39-40.
Chiedo allora quanto c'è in questo capitolo e se in questo
capitolo sono compresi i finanziamenti necessari per quanto
riguarda il lavoro di valutazione dell'attività di bilinguismo che
è attualmente in atto nella scuola media.
Ricordo che questo è un punto molto importante e qualificante, è
stato ribadito più volte come un'attività di valutazione, di
monitoraggio, di applicazione della legge nella scuola media
inferiore ci possa dare una serie di elementi sia per ripensare
eventualmente alcune modalità di applicazione, sia anche in vista
di una successiva applicazione alle scuole medie superiori.
Volevo sapere, visto che il bilancio indica anche delle
priorità, se sono state previste risorse per quanto riguarda la
ricerca, la valutazione, il monitoraggio di questa esperienza.
Presidente Ha chiesto la parola l'Assessore alla pubblica
istruzione, Louvin.
Louvin (UV) Je précise que dans ce chapitre nous trouvons à la
fois les financements pour la commission mixte, prévue par
l'article 40 du Statut, mais qui n'est pas en ce moment en fonction
et donc la référence de loi est prévue à titre indicatif à travers
l'indication de l'article du Statut, qui l'énonce, et le
fonctionnement du comité technique et consultatif pour l'école
moyenne inférieure.
Les moyens de support de ce comité sont déjà engagés et toutes
les recherches qui ont été réalisées jusqu'à présent ont déjà eu
une couverture financière; pour ce qui concerne les recherches à
venir, puisque le travail devra durer environ trois ans pour le
monitorage de l'école moyenne inférieure, le financement sera prévu
au fur et à mesure que les exercices financiers avanceront. Pour
l'instant je vous confirme que nous n'avons ménagé aucun effort
pour ce qui concerne le soutien de cette activité, qui est
particulièrement importante en fonction également des choix qui
devront être faits.
J'ai eu une rencontre la semaine passée avec la commission
technique et consultative, qui s'est engagée à rendre avant la fin
de cette année un premier apport préliminaire que je me ferai un
devoir de vous transmettre.
Presidente Pagina 72. Ha chiesto la parola il Consigliere
Tibaldi.
Tibaldi (Ind) Nel lungo elenco di comitati e commissioni che qui
vediamo c'è anche quello del capitolo 48965 che si riferisce alle
spese per il funzionamento del Comitato regionale per l'energia,
dove è prevista una dotazione di 50 milioni.
Non mi sembra che questo comitato abbia brillato per numero di
convocazioni e per incidenze in quella che è l'attività di
pianificazione del comparto energetico regionale, anche perché
sappiamo che manca un piano energetico regionale, ed è solamente
previsto nel '97, secondo quelle che sono le intenzioni contenute
nella relazione introduttiva al bilancio.
Questo comitato, come tanti altri, cito il Comitato per la
pianificazione dell'informatica regionale che è stato soppresso con
la regionalizzazione dell'IN.VA., mi sembra che abbia un po' la
funzione di comitato fantasma. Allora di fronte a questo
stanziamento di 50 milioni mi piacerebbe sapere cosa sta facendo e
cosa ha fatto finora.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Il comitato ha monitorato le fasi di avvio
del lavoro per la costruzione del piano energetico regionale, entro
fine anno dovrà essere pronto il piano di utilizzazione delle
acque, che passerà poi in Consiglio, ed entro giugno il piano
energetico nel suo complesso.
Presidente Ha chiesto la parola il Consigliere Tibaldi.
Tibaldi (Ind) Capisco che ci possa essere la fretta di esaminare
i capitoli per poi arrivare alle dichiarazioni conclusive e quindi
al voto, però non mi sembra che la risposta dell'Assessore sia
stata esaustiva, perché 50 milioni per monitorare senza spiegare
come sono avvenute queste forme di monitoraggio e da chi è composta
la commissione, mi sembra una risposta lapidaria.
Sarebbe il caso, e lo chiedo cortesemente all'Assessore, di
approfondire il contenuto della risposta, perché sappiamo, e
l'Assessore lo sa meglio di me, che questo comitato non è che abbia
avuto funzioni particolari, cioè non è che sia stato convocato per
il quinquennio che è qui previsto. Allora, se invece di dire che
questo comitato ha monitorato la redazione del piano energetico
regionale, potesse dirci qualcosa di più, gioverebbe all'intero
Consiglio.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) E' stato riunito almeno 3-4 volte da quando
la Giunta ha dato l'incarico per la redazione del piano energetico.
E' costituito dai dirigenti dei settori dei diversi assessorati che
operano nel campo dell'energia, ha effettuato riunioni con la
Compagnie Valdôtaine des Eaux e con Finaosta, ed ha dato gli
indirizzi per la redazione del piano di utilizzo delle acque e per
la redazione del piano energetico regionale.
Non ci sono costi perché sono tutti funzionari
dell'Amministrazione regionale.
Presidente Pagina 73. Pagina 74. Pagina 75. Ha chiesto la parola
il Consigliere Collé.
Collé (PpVA) In merito al capitolo 33090 passiamo da un
assestato di 2,26 miliardi a una spesa per il '97 di 2,68 miliardi,
ci sono circa 500 milioni in più. Chiedo di sapere cosa ha inciso,
cosa inciderà, se sono state stipulate nuove polizze o che
cosa.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Non è che ci siano particolari evoluzioni
nella stipula di polizze. L'assestato che vedete qui non ha ancora
la seconda variazione di bilancio, dove una piccola parte è stata
necessaria per integrare le spese assicurative del '96.
C'è un lieve aumento, dovuto in parte ad una revisione in meglio
in termini di copertura rischi su alcune polizze, in particolare di
responsabilità civile dei dipendenti, contratte pluriennalmente e
in più c'è il carico dell'ipotesi di assicurazioni per
responsabilità dei dirigenti, degli amministratori, dei
consiglieri, per quanto riguarda il discorso delle responsabilità
contabili e civili previste dalla recente normativa. Mi pare ci sia
un budget aggiuntivo di 150 milioni, a memoria.
Presidente Pagina 76. Pagina 77. Ha chiesto la parola il
Consigliere Collé.
Collé (PpVA) Per chiedere a proposito di due capitoli. In merito
al capitolo 20610, contributi agli enti locali per la realizzazione
del sistema informativo territoriale regionale, vorrei sapere come
sta procedendo questo progetto; per quanto riguarda il capitolo
20620, se si ritiene che il miliardo previsto sia sufficiente, se
attualmente ci sono già delle richieste per l'anno prossimo e se si
ritiene con questa somma di soddisfare questo capitolo con la spesa
che è stata indicata in bilancio.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda il sistema informativo
territoriale, questa previsione rientra nei programmi già previsti
nel triennio precedente. Procedono, dalle informazioni che abbiamo,
le attività di informatizzazione degli enti territoriali, e il
fatto che sia stato imposto per poter beneficiare di questi
contributi il vincolo all'utilizzo degli standard regionali per i
sistemi informativi consente di guardare fra un paio di anni - e
sarà anche questo oggetto del documento di cui parlavo prima - ad
un sistema in rete con le informazioni georeferenziate della
Regione e degli enti locali. Quindi gli 800 milioni sono a
completamento del programma del sito della legge n. 39.
Presidente La parola al Presidente della Giunta, Viérin
Dino.
Viérin D. (UV) Pour ce qui est du chapitre 20620, pour tenir
compte des différentes exigences des communes nous avons doublé le
montant du chapitre par rapport à l'année dernière. L'année
dernière le budget prévoyait 500 millions de lires comme
disponibilité, cette année nous avons prévu un milliard, compte
tenu également qu'avec la loi de finances de 95 nous avons augmenté
la participation des communes à ces initiatives.
Avant, on intervenait jusqu'à un maximum de 80 pour cent,
maintenant le montant d'intervention de la Région est fixé à 70
pour cent, donc nous pensons qu'avec l'augmentation du chapitre et
avec une diminution de notre pourcentage d'intervention, nous
sommes à même de satisfaire les requêtes des différentes
communes.
Presidente Pagina 78. Pagina 79. Ha chiesto la parola il
Consigliere Collé.
Collé (PpVA) Già questa mattina nell'intervento generale avevo
fatto presente dell'intervento di durata sessennale che la Giunta
intende portare avanti e che prevede per quanto riguarda la
riqualificazione di Saint-Vincent un intervento per il '97 di 7
miliardi. Come già stamani ho anticipato, chiederei delle
spiegazioni di massima, cioè come si intende procedere, se la
Giunta è già in possesso da parte del Comune di Saint-Vincent di un
progetto di massima o comunque se ha già delle indicazioni su come
questi denari verranno spesi; soprattutto vorrei capire se
all'interno di questa riqualificazione c'è il discorso delle Terme
e, se vi fosse, in che modo si pensa di affrontarlo.
Circa 6-7 mesi fa a Saint-Vincent è stato fatto un convegno
molto importante sul termalismo, dove è stato evidenziato come il
discorso delle terme può essere portato avanti in diversi modi;
quindi credo sia importante soffermarsi per dire come verrà portata
avanti la riqualificazione e di Saint-Vincent e delle sue
Terme.
Presidente Ha chiesto la parola il Consigliere Tibaldi.
Tibaldi (Ind) Anch'io su questo capitolo, allegato anche ad un
altro capitolo che si trova nella pagina adiacente, che è il 33740.
Vorrei chiedere la spiegazione non solo sulla differenza di questi
due capitoli, dove vediamo stanziati nell'uno 7 miliardi per
riqualificazione della stazione turistica termale, sui quali si è
soffermato il Consigliere Collé, nell'altro per lavori e
attrezzature nella stazione turistica e termale. Oltre ad avere
maggiori ragguagli su questi differenti impegni di spesa, vorrei
sapere qualcosa di più su quelle che sono le intenzioni di questa
Giunta in merito alle Terme di Saint-Vincent.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) I motivi per cui forse il Presidente del
Consiglio diceva che di norma si guardano prima gli allegati e poi
le leggi, mentre sarebbe opportuno capovolgere il metodo, è perché
in effetti gli interventi di Collé e Tibaldi per quanto riguarda il
capitolo 33670 attengono ad un intervento che va al di là dei 7
miliardi previsti in questo allegato. Ma già solo vedendo il
triennale, dove ce ne sono 19 di 40 previsti in un sessennio, già
questo dà l'idea del fatto che non è vero che in questo bilancio
non vi è nulla di nuovo; in secondo luogo conferma che
un'attenzione anche al sostegno di particolari poli di interesse
turistico della Valle c'è. Per quanto riguarda il meccanismo
pensato, questo è sostanzialmente quello di andare verso un
intervento che rappresenti l'80 percento dei costi che il Comune
sosterrà, per realizzare un piano sessennale che il Comune dovrà
presentare all'Amministrazione regionale.
Quindi sono fatti salvi sia il principio del 20 percento di
compartecipazione del Comune, così come per progetti analoghi,
Fospi, eccetera; sia il principio della programmazione, in base
alla quale poi sarà da realizzare quello che è stato previsto.
Di cosa si tratta, non è allo stato possibile, per quanto mi
riguarda, fornire esaurienti spiegazioni; si tratterà di esaminare
un piano che prevede interventi sul centro storico, che possa
prevedere interventi di urbanizzazione primaria e secondaria per
quanto riguarda la cittadina, per quanto riguarda le strutture di
servizio tipo parcheggi e cose di questo genere. Si tratterà di
lasciare al Comune la scelta delle priorità e su questo poi dare un
giudizio come Giunta, in quanto il piano è subordinato
all'approvazione dell'Amministrazione.
Per quanto riguarda il capitolo 33740, si tratta del capitolo
connesso ad una delibera dell'82 del Consiglio, che lega dei
trasferimenti al Comune di Saint-Vincent agli introiti netti per la
Regione del Casinò, in particolare quelli di due precedenti anni
indietro, cioè dell'ultimo consuntivo.
L'aumento fra 5,6 miliardi e 7,8 miliardi deriva da due ordini
di fattori: il primo, che comunque rispetto a due anni fa gli
introiti netti della Regione sono aumentati; il secondo, che l'anno
precedente era legato all'anno in cui la Regione aveva sostenuto
degli oneri straordinari per saldare e chiudere due esercizi e
mezzo di articolo 13 in contestazione. Evidentemente avevamo
applicato al Comune di Saint-Vincent la norma prevista dalla
delibera del Consiglio, che diceva che dagli introiti lordi
bisognava togliere quello che la Regione aveva speso nell'esercizio
come costi. Purtroppo in quell'anno si erano concentrati dei costi
che sia per la Regione che per il Comune erano invece di competenza
di un paio di esercizi. Per quest'anno invece il riferimento alla
base '95 non ha più avuto quei costi, gli introiti sono cresciuti,
per cui anche il Comune di Saint-Vincent ne beneficia in misura
significativa.
Presidente Ha chiesto la parola il Consigliere Florio.
Florio (VA) Il richiamo fatto dall'Assessore al disegno di legge
n. 218 è opportuno nei confronti dei capitoli 33670 e 33740.
All'articolo 10, 1° e 2° comma, si dicono due cose rispetto alle
quali sarebbe opportuno avere alcune delucidazioni.
Al primo comma è detto: "Per la riqualificazione di
Saint-Vincent la Regione interviene...", eccetera; nel secondo
comma si precisa meglio, anche se in modo generale ovviamente, il
tipo di riqualificazione, ed è detto: "Il piano che il Comune deve
fare, che deve essere approvato dalla Giunta regionale, è
finalizzato ad interventi a completamento, integrazione e supporto
dell'offerta della casa da gioco e della stazione termale". Ma si
tratta allora di un piano pensato, perché non credo possibile che
possa essere individuato un investimento di 50 miliardi senza che
sia stato tratteggiato quanto meno un obiettivo di larga massima,
sul quale ovviamente il Comune lavorerà e sul quale successivamente
la Giunta regionale si esprimerà. Bene. Allora in quest'obiettivo
di larga massima, che pure ci deve essere e del quale non abbiamo
cognizione alcuna, che significato hanno quelle parole molto
precise "completamento, integrazione e supporto dell'offerta della
casa da gioco"? A leggere così come è possibile leggere dal punto
di vista sintattico e del significato delle singole parole il
secondo comma, con la struttura urbana di Saint-Vincent, o comunque
con l'insieme del territorio comunale di Saint-Vincent e con la sua
rete di servizi, il completamento, l'integrazione e il supporto
dell'offerta della casa da gioco, secondo me, c'entrano molto
poco.
Presidente Ha chiesto la parola il Consigliere Tibaldi.
Tibaldi (Ind) L'intervento del Consigliere Florio ci ha
preceduti ed è un intervento fondato, perché se da un lato
l'Assessore ha colto subito l'opportunità per dirci che non è vero
che il bilancio non contiene elementi innovativi e ci ha subito
portato ad esempio questo, d'altro canto devo dire che le parole
dell'Assessore mi hanno lasciato esterrefatto. Non sono in grado di
dire di cosa si tratta - ha detto l'Assessore - perché il piano
ancora non esiste.
Quando una Giunta stanzia 40 dei 50 miliardi previsti per la
riqualificazione della stazione turistica e termale e non ha, come
giustamente è stato rilevato, un obiettivo di massima, mi sembra
che sia un elemento di scarsa capacità programmatica.
Presidente La parola al Presidente della Giunta, Viérin
Dino.
Viérin D. (UV) Pour ce qui est de cette intervention il y aurait
deux remarques à faire. Tout d'abord c'est la finalité qui, à juste
titre, est prévue dans la loi des finances. On a toujours souligné
le lien existant entre la maison de jeu et la communauté
environnante, notamment la Commune de Saint-Vincent, et on a
toujours sollicité même à l'intérieur de cette Assemblée une
approche des problèmes de la maison de jeu, qui ne la considère pas
comme une citadelle à l'intérieur d'une communauté, mais qui tende
à prévoir une intégration, du fait que les interventions que l'on
peut prévoir pour la maison de jeu ont un impact pour ce qui est de
l'offre touristique de Saint-Vincent, pour ce qui est de la
capacité d'accueil de Saint-Vincent, pour la clientèle de la maison
de jeu et pour ses nécessités.
C'est donc sur la base de cette considération que le problème a
été posé et au sein de l'Administration régionale et au sein de
l'Administration municipale de Saint-Vincent: de quelle façon
intervenir, Commune de Saint-Vincent et Administration régionale,
en partant de la présence de la maison de jeu et en essayant
d'atteindre en même temps les deux objectifs d'une présentation
d'un cadre environnemental meilleur pour ce qui est de l'image de
la maison de jeu, mais également pour intervenir avec des
initiatives de requalification environnementale et de solution de
certains problèmes - par exemple les parkings - de la Commune de
Saint-Vincent? D'où la proposition d'intervenir avec un plan
général, avec participation de la Commune de Saint-Vincent et de
l'Administration régionale.
Quelles interventions? L'assesseur a dit que ce n'était pas
possible aujourd'hui de définir dans les détails ces initiatives.
Nous avons par contre un cadre de référence, parce qu'avec la
Commune de Saint-Vincent, avant de donner notre accord sur un plan
général, surtout sur un plan de cette envergure qui s'étale sur une
période de 6 années, nous leur avons demandé la présentation d'une
étude de faisabilité, pour que l'on puisse cerner les interventions
qui seront financées par cette initiative et pour éviter qu'il y
ait confusion.
Les interventions sont prévues fondamentalement sur trois axes:
un premier axe concernant les zones qui sont proches de la maison
de jeu; un deuxième axe concernant les zones historiques et
commerciales; un troisième axe concernant l'aire historique et
thermale. Ce sont des interventions qui visent à prévoir une
requalification environnementale des principales rues et zones qui
sont à l'extérieur de la maison de jeu.
Je cite les interventions. Pour ce qui est de l'aire maison de
jeu: avenue du Piémont et le parking souterrain, qui est en aval de
cette avenue, le parking proche de la maison de jeu et le
réaménagement des rues qui sont autour de la maison de jeu. Pour ce
qui est par contre de la zone que la Commune a qualifiée
d'historique et commerciale: la restructuration de la rue Chanoux,
l'élargissement du boulodrome et l'aménagement du jardin
d'agrément, et également des interventions concernant la rue de
Rome et la rue Vuillerminaz. Enfin, la requalification de la zone
de l'église, qui donne accès aux Thermes, et les parking
souterrains qui sont proches de l'Oratoire.
Ce sont ces interventions, de caractère général, qui sont
prévues et qui devraient permettre d'atteindre les deux objectifs
auxquels nous avons fait référence.
Presidente Ha chiesto la parola il Consigliere Collé.
Collé (PpVA) Devo dire, Presidente, che sono estremamente deluso
da quanto lei ci ha riferito. Deluso, perché credevo che finalmente
l'Amministrazione comunale di Saint-Vincent, così come la Giunta
regionale, andassero a fare un investimento importante per
l'aspetto turistico che riveste il Comune di Saint-Vincent.
Lei ci ha parlato di tre assi di intervento, praticamente lei ci
ha detto che questi danari servono a fare l'arredo urbano di
Saint-Vincent, a rifare le strade e parte dei parcheggi,
giusto?
Viérin D. (fuori microfono)... le Terme sono un altro
discorso...
Collé (PpVA) ... un altro discorso. Allora quello che le voglio
dire è che ritenevo che una scelta politica di questo tipo andasse
incontro a quella che poteva essere una riqualificazione delle
Terme di Saint-Vincent...
(interruzione del Presidente della Giunta, fuori microfono)
... allora non ci siamo capiti. Ma c'è nel progetto sessennale
anche il discorso delle Terme, oppure no? Lei ci ha parlato di
strade e parcheggi... il Presidente vuole replicare?
Se, così come ci ha detto il Presidente, questo intervento
servirà a rifare le strade di Saint-Vincent, questo non sarebbe
sicuramente il nostro obiettivo per una riqualificazione di una
cittadina importante come Saint-Vincent.
Presidente La parola al Presidente della Giunta, Viérin
Dino.
Viérin D. (UV) Simplement pour une précision. Cette
intervention, qui a été concertée avec la Municipalité, ne prend
pas en considération tous les problèmes de développement
touristique ou économique de Saint-Vincent, mais seulement une
partie de ces problèmes.
On n'a pas fait référence au problème des Thermes parce que le
projet des Thermes est un projet spécifique qui est actuellement
examiné par la Municipalité. Ils ont étudié une solution, il y a un
projet de financement de cette initiative, et donc ce n'est pas une
alternative par rapport aux Thermes.
C'est que cette initiative thermale la Commune considère qu'elle
peut la réaliser par d'autres moyens, et donc elle ne voit pas la
nécessité de demander un financement à l'Administration
régionale.
Nous ne voyons pas les deux initiatives en alternative. Elles
sont complémentaires et sont réalisées et financées par des moyens
différents et par une procédure également différente.
Presidente Pagina 80. Pagina 81. Ha chiesto la parola il
Consigliere Chiarello.
Chiarello (RC) Adesso cominciamo con i residui alti su capitoli
che mi interessano. Capitolo 49420, barriere architettoniche, mi
sembra altissimo il residuo di 2,5 miliardi, vorrei capire da cosa
è dato; i Comuni non hanno applicato le normative per
l'abbattimento delle barriere architettoniche per adattare almeno i
locali pubblici? Potrei parlare anche dell'articolo precedente,
49410, contributi ai Comuni per progettazioni, interventi sulla
depurazione, dove vi sono 2,3 miliardi di residui. Queste sono
quelle discussioni che facciamo su quello che si riesce a fare.
Presidente Ha chiesto la parola il Consigliere Collé.
Collé (PpVA) Anch'io per intervenire sul capitolo 49420 delle
barriere architettoniche. Già Chiarello ha detto qualcosa; fra
l'altro c'è un altro capitolo, il 58700, che ha un investimento per
il '97 di 3,47 miliardi relativo alle barriere architettoniche,
volevo chiedere se l'Assessore è in possesso o se pensa di dotarsi
al più presto di un "censimento" di quella che è la situazione
nelle strutture regionali e nelle strutture pubbliche - per
pubbliche intendo in modo particolare quelle di proprietà dei
Comuni e delle Comunità montane - per sapere a che punto siamo con
questa legge.
Presidente Ha chiesto la parola il Consigliere Parisi.
Parisi (RV) In pratica la domanda è quella che hanno già fatto
gli altri, però siccome esisteva presso i Lavori pubblici un
comitato tecnico, che avrebbe dovuto fare uno studio per poi
avviare la legge n. 25, volevo sapere se questo studio era stato
fatto e a che punto è il programma di interventi per l'eliminazione
delle barriere architettoniche. E' un problema enorme che prevedeva
anche una serie di investimenti, che credo non fossero sufficienti
a far fronte alle richieste. Non so se anche sotto l'aspetto
finanziario si è riusciti a reperire i fondi per fare gli
interventi.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Rispondo sul capitolo 49410. In questo
caso il problema dei residui è legato al fatto che i denari sono
stati impegnati in base ai programmi che i Comuni hanno fatto,
aspettiamo il rendiconto per erogare materialmente il contributo.
In questo caso non sono dei residui che stanno a sottolineare una
lentezza dal punto di vista dell'operatività dell'Amministrazione
regionale.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) In merito ai problemi legati alle barriere
architettoniche ci sono due tipi di stanziamenti, uno è previsto
appunto sul capitolo 49420 con un impegno di spesa di 3 miliardi,
che se vogliamo è legato alla vecchia legge regionale, perché anche
la legge n. 25 è stata superata perché non era applicabile
prevedendo tale legge solo un'integrazione ai contributi dello
Stato. Contributi statali che non sono mai pervenuti, perché la
legge statale era ed è a tutt'oggi inapplicata, così siamo
intervenuti con la legge 4 settembre 1995 n. 42. Una parte dei
finanziamenti di 3 miliardi sono legati all'applicazione della ex
legge 25, mentre sul capitolo 58700 ci sono altri 3,47 miliardi in
applicazione della legge n. 42. Complessivamente l'impegno di spesa
è grosso, con questo rispondo anche all'intervento di stamani di
Collé: abbiamo questi due interventi oltre ad altri 700 milioni
previsti per il rimborso ai privati.
La macchina si è messa in moto con difficoltà e questo spiega
l'alto residuo, perché i Comuni devono presentare le domande entro
il mese di marzo; le domande sono state istruite, c'erano agli atti
qualcosa come 50-60 domande di grossi interventi da parte dei
Comuni. Abbiamo provveduto a due primi grossi impegni di spesa; con
la delibera del 7 giugno che concerne un piano di finanziamento per
l'anno '86, con un impegno di spesa di 3,282 miliardi e con un
finanziamento legato alla disponibilità di bilancio per gli ausili
contro l'abbattimento delle barriere architettoniche, in questo
caso si dà il 90 percento dei contributi su un massimale di 300
milioni di spesa.
Abbiamo finanziato quanto era residuo per un totale di 1,287
miliardi. Con una seconda delibera del 12 luglio abbiamo approvato
un altro piano straordinario di finanziamento, che ha coinvolto 14
interventi che coincidono con 14 soggetti promotori, Comuni e USL,
per un importo di 4,257 miliardi. Pertanto si è recuperato, in un
anno, con la legge del settembre '95, qualcosa come tre anni di
ritardo. Sotto questo punto di vista la volontà è di continuare su
questa strada, proprio perché avremo nel prosieguo degli anni
finanziamenti per decine di miliardi legati all'abbattimento delle
barriere architettoniche.
Presidente Pagina 82. Ha chiesto la parola il Consigliere
Chiarello.
Chiarello (RC) Sul capitolo 58400 vi sono residui per 12
miliardi, contributi agli enti locali nelle spese di gestione dei
servizi sociali. Siccome ci arrivano le lettere che gli utenti
delle microcomunità dell'Envers hanno rette altissime, vorrei
chiedere all'Assessore quando apre la microcomunità di Perloz e
come mai ci sono questi residui così alti.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Volevo solo richiamare il significato dei
residui messi in questa colonna. Questi residui sono la previsione
fatta a fine settembre di quello che, con una certa probabilità, a
fine anno sarà impegnato da atti amministrativi della Regione e non
ancora liquidato. Intanto è una previsione, in secondo luogo per
tutto quello che non attiene a lavori fatti direttamente dalla
Regione, ma in questo caso di contributi ad enti locali, c'è da
tenere conto che per poter liquidare l'Amministrazione deve avere i
consuntivi di fine anno. Quindi è fisiologico che ci sia una quota
di residui, perché intanto bisogna vedere quanto non è ancora
liquidato, ma se a fine anno devono arrivare i rendiconti
probabilmente siamo in grado di liquidare l'ultima tranche a
febbraio-marzo. Questa è una previsione di residui...
(interruzione del Consigliere Florio, fuori microfono)
... voglio dire che è impossibile che non ci sia. Consigliere
Florio, se dobbiamo aspettare il 31 dicembre perché il Comune ci
faccia avere il suo rendiconto sul '96, non possiamo pensare che il
31 dicembre abbiamo liquidato tutto quello che spettava al Comune.
Ci sarà una terza e una quarta tranche, che verrà liquidata a
marzo, dopo che il Comune avrà presentato il consuntivo, gli uffici
l'avranno esaminato e ritenuto regolare.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il personale per la microcomunità di Perloz è
entrato in funzione - si tratta della prima tranche - lunedì
scorso, gli anziani verranno inseriti nel corso del mese di
dicembre.
Per quanto riguarda le lamentele fatte da un cittadino nei
confronti della comunità L'Envers, ho chiesto informazioni al
consorzio di amministrazione della comunità, il quale mi ha
risposto che quanto affermato da questo cittadino è totalmente
falso, nel senso che addirittura non erano stati dichiarati i
redditi della madre inserita nella microcomunità. Per cui gli
uffici stanno procedendo a recuperare il debito mai versato
all'Amministrazione del consorzio.
Presidente Pagina 83. Pagina 84. Ha chiesto la parola il
Consigliere Collé.
Collé (PpVA) Al capitolo 62520, dove abbiamo una spesa di 500
milioni contro un assestato del '96, volevo chiedere all'Assessore
le motivazioni di questa "quasi" triplicazione.
Sempre in merito a questo capitolo, vorrei sapere dall'Assessore
se ritiene che la legge dei contributi per la realizzazione di
iniziative di interesse turistico promozionale, così come è stata
approvata nel '92 con le variazioni che sono state fatte
successivamente almeno per quanto riguarda l'articolo 3, vada
incontro alle richieste fatte dagli enti pubblici che si occupano
di manifestazioni, o se non ritiene che la legge abbia alcune
anomalie, se cioè la discrezionalità che offre tale legge non abbia
causato problemi o comunque se lui non ritiene che questo sia un
problema.
Per quanto riguarda il capitolo 62540 per le infrastrutture
ricreative e sportive, abbiamo per l'anno prossimo un investimento
di 3 miliardi; volevo chiedere a questo proposito a che punto siamo
con il programma che era stato votato dal Consiglio regionale,
quali sono gli interventi a cui si deve ancora far fronte e se può
dirci qual è la situazione generale.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda il capitolo 62520, contributi e
sussidi ad enti locali per attività nel settore turistico e tempo
libero, in riferimento alla legge n. 31/92, l'anno scorso c'era
stata una limitazione dovuta alla capienza della legge della
finanza locale, che aveva limitato questi capitoli. Siccome non può
superare il 30 percento del 95 percento dell'IRPEF introitata
l'anno precedente, quest'anno c'è stato un aumento della capienza.
L'anno scorso abbiamo ricevuto richieste da parte degli enti locali
che non abbiamo però potuto prendere in considerazione, per cui
quest'anno li abbiamo modellati in base a queste esigenze.
Per quanto riguarda la legge n. 31, credo che questa legge abbia
dato degli ottimi risultati, abbia permesso di organizzare delle
manifestazioni importanti - fra queste la Coppa del Mondo, il Giro
d'Italia, altre manifestazioni di livello internazionale - e molte
altre manifestazioni che nel loro complesso hanno prodotto un
beneficio al comparto turistico un po' in tutte le località della
nostra regione, distribuendo le poche disponibilità finanziarie che
ci sono in questi capitoli, attraverso una serie di manifestazioni
che hanno dato in quello spazio a tutte le nostre località per
poter ospitare dei momenti importanti nel settore dello sport e
dell'attività del tempo libero.
La legge n. 31 può essere inserita in una nuova riorganizzazione
dei contributi nel settore turistico: stiamo valutandone
l'opportunità.
Per quanto riguarda le infrastrutture sportive, questi 3
miliardi tengono conto di quello che è stato l'impegno preso con la
delibera adottata nel corso di quest'anno, che riguarda quegli
interventi già inseriti in questo programma già deliberato.
Presidente Ha chiesto la parola il Consigliere Collé.
Collé (PpVA) Con poche disponibilità, lei dice, si fanno
manifestazioni importanti. Sicuramente questo è vero, dobbiamo
anche dire che non solo da questo capitolo si fa fronte a
contributi e non solo dall'Assessorato regionale ma da accoliti
tipo APT, eccetera, arrivano contributi. Quindi dobbiamo essere
altrettanto sinceri nel dire che il discorso dei contributi è più
complesso di quello che l'Assessore ha appena illustrato.
Presidente Ha chiesto la parola il Consigliere Squarzino
Secondina.
Squarzino (VA) Vorrei tornare indietro al capitolo 58480, è la
stessa pagina, pagina 83, per chiedere all'Assessore Vicquéry quali
sono gli elementi per definire il contributo di spesa del capitolo
che riguarda spese di investimento per gli asili nido, sempre
collegandomi al problema delle priorità, di cui si parlava
stamani.
Ho sempre difficoltà a capire le scelte che vengono fatte,
perché quando vedo capitoli che riguardano gli asili nido, che
riguardano anche la possibilità per le donne di svolgere
un'attività fuori casa, so che vi è molta difficoltà ancora in
Aosta città e nei centri della Bassa Valle per trovare un posto
negli asili nido. So di lunghe liste di attesa, so di famiglie che
mandano i propri figli fuori Valle dai nonni, perché devono
lavorare e non possono accudire i bambini, e non c'è posto negli
asili nido.
Quindi ci sono dei problemi urgenti e quando vedo queste cifre e
le paragono ai 5 miliardi previsti per ristrutturare il salone
regionale (mi richiamo sempre a questo esempio di spesa), mi
accorgo che gli investimenti per gli asili nido per il '97 valgono
la metà degli investimenti previsti per il salone delle
manifestazioni. Quindi questo è un criterio di priorità che non va
a sottolineare la scelta dell'uomo, ma io direi anche delle donne e
dei bambini, cioè delle persone, soprattutto di quelle che hanno
più bisogno.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per quanto riguarda il problema degli asili nidi,
con la legge regionale del 1994 abbiamo riorganizzato tutto il
sistema, legge regionale che ricordo è stata frutto di attenta
analisi da parte di tutte le forze sociali perché era bloccata
dalla precedente legislatura, e con tale legge abbiamo scelto come
Consiglio regionale di lasciare l'iniziativa agli enti locali
trattandosi di un servizio che è gestito poi dagli enti locali.
Da questo punto di vista gli investimenti previsti sono il
risultato delle richieste pervenute dai Comuni. Agli atti abbiamo
le spese per l'asilo nido di Châtillon, Saint-Christophe,
Charvensod, micro di Sarre, Saint-Pierre, Courmayeur,
Pont-Saint-Martin e Nus. Gli impegni di spesa non sono
indifferenti, perché se consideriamo il triennio superiamo i 10
miliardi.
Ciò detto, e ribadito che ci sono altre iniziative in corso, mi
riferisco ad esempio alla Coumba Freida della Comunità montana che
sta analizzando l'ipotesi di aprire un asilo nido, dobbiamo però
precisare che la legge regionale prevede anche altre forme di
intervento e che il PSR attualmente all'esame della commissione
consiliare prevede delle nuove forme di "tata familiare" per
superare nelle piccole e piccolissime realtà il problema della
costruzione di asili nido, che sono sicuramente in quei casi non
idonei a dare una risposta efficiente alla domanda di assistenza da
parte delle famiglie. Ultimamente siamo intervenuti ad un dibattito
pubblico nel Comune di Saint-Vincent, mi risulta che proprio la
settimana scorsa la Comunità montana avrebbe deciso di chiedere
l'inserimento nel piano lavori del prossimo anno di un asilo nido
comprensoriale per rispondere alla carenza di asili nido nella
media Valle.
La legge regionale prevede un'attenta istruttoria, c'è una
commissione che esamina le domande perché vogliamo evitare quanto è
già successo 6-7 anni fa nel Comune di Verrès, dove l'asilo nido ha
chiuso i battenti per mancanza di iscrizioni.
Evidentemente il problema è all'attenzione di tutti, noi abbiamo
inserito nel bilancio tutte le richieste pervenute e non sono
poche, perché più di 10 miliardi nel triennio è una spesa
abbastanza consistente.
Presidente Pagina 85. Ha chiesto la parola il Consigliere
Tibaldi.
Tibaldi (Ind) Prendo spunto dal capitolo 62580 dove si prevede
un contributo al Comune di Fénis per la gestione della pista
regionale di slittino in frazione Combasse, spesa prevista 250
milioni, per chiedere all'Assessore anche della sorte della pista
di bob di Cervinia. Sappiamo che a Combasse ci sono state
competizioni a livello internazionale all'inizio di quest'anno,
però sappiamo anche che Cervinia prima ancora con il chilometro
lanciato, poi con la pista di bob, ha avuto l'opportunità di
lanciare a livello mondiale il suo nome e naturalmente anche quello
della Valle d'Aosta. Si tratta di una pista naturale che è stata
oggetto di ristrutturazione e di interventi di adeguamento qualche
anno fa, e che adesso è lì che giace abbandonata, e che a mio
avviso potrebbe essere adeguatamente valorizzata.
Dicevo, essendo una pista naturale, non deve nemmeno far
sopportare a chi la gestisce gli oneri che normalmente sono
previsti per il funzionamento ordinario delle piste artificiali;
qui siamo a 2000 metri e la ghiacciatura è favorita dall'altitudine
e dal clima.
Volevo sapere, a parte che anche a livello di grandi progetti
non ne abbiamo parlato, quale sorte viene riservata a questa pista,
questo serpentone in cemento che giace lì abbandonato, e che se
adeguatamente sfruttato, come era stato previsto qualche anno fa
con dei timidi interventi di ristrutturazione, potrebbe essere
oggetto e fonte di richiamo internazionale con competizioni di
grande livello nella nostra regione.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda il contributo al Comune di
Fénis per la gestione della pista mi pare che sia... non è quello,
cioè il discorso della pista di bob...
Tibaldi (fuori microfono) ... per analogia...
Agnesod (UV) ... per la pista di bob di Cervinia esiste un
progetto, che prevede un intervento che però prima di essere fatto
presenta una difficoltà di non poco rilievo, quella di una mezza
parte di pista che si trova su un terreno friabile, su una parte di
montagna che sta lentamente scendendo.
Quindi il problema sarebbe quello di intervenire a monte per una
sistemazione importante di tutta la fiancata della montagna, un
intervento che è previsto da esperti e che dovrebbe costare
parecchie decine di miliardi, a fronte di una situazione - a questo
riguardo abbiamo avuto degli incontri con la FISI - che prevede 6
gare di Coppa del Mondo, 11 piste in Europa che possono ospitarla,
per cui a questo punto ci inseriremmo come 12a pista. Sicuramente
la tradizione esiste a Cervinia, ci sono gli appassionati, c'è
gente brava che sta praticando questo sport; però la problematica è
complessa perché un intervento di questo tipo significherebbe
destinare una parte importante delle nostre capacità finanziarie
nelle infrastrutture sportive per alcuni anni, a fronte di una
situazione di non certa assegnazione di una gara di Coppa del
Mondo. Che sarebbe poi il minimo che potremmo pretendere per
valorizzare questo intervento così importante.
Presidente Ha chiesto la parola il Consigliere Collé.
Collé (PpVA) Ho cercato di seguire attentamente quanto diceva
l'Assessore a proposito dei residui. Allora voglio chiedergli se
ritiene normale per quanto riguarda queste tre pagine, e cioè
progetti FRIO di varia natura, che ci siano tutti questi residui,
di importo pari a 114 miliardi.
Pongo questa domanda perché ho avuto un po' di esperienza a
livello comunale. I residui, fino a prova contraria, si sa cosa
sono, però confrontando la cifra che si è andati ad investire
l'anno precedente, i residui dovrebbero essere una piccolissima
parte; diversamente, questi soldi non sono stati spesi, in quanto
non si è portata avanti l'opera iniziata.
Chiedo se realmente quanto sto dicendo è esatto, che in questo
caso per quanto riguarda i progetti FRIO la somma dei residui è
troppo alta, oppure se l'Assessore ritiene che questo sia
normale.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Non voglio dare un giudizio di valore, voglio
solo cercare di dare una spiegazione. I programmi FRIO-FOSPI sono
programmi triennali, se guardiamo il solo triennio '97-'99 ci sono
175 miliardi che questo bilancio destina. Succede generalmente che
viene approvato il piano triennale con gli impegni delle spese, o
meglio vengono approvati i piani e poi vengono impegnate sul
triennio le spese relative ai lavori interamente all'inizio, perché
di solito si devono indire delle gare per i lavori. Questo se lo
realizza direttamente la Regione e sappiamo che, da due anni a
questa parte, l'ente beneficiario può anche chiedere di realizzarlo
lui; in quel caso il finanziamento avviene con un acconto e con gli
stati di avanzamento.
I singoli servizi dell'Amministrazione - nel caso dell'ente che
realizza direttamente - una volta approvato il piano triennale su
ogni singolo progetto fanno le gare, viene impegnata la spesa
intera perché nel fare la gara bisogna dare la copertura
finanziaria all'intero progetto; quindi c'è l'impegno e non la
liquidazione. Ora, il rapporto che c'è fra i residui, 114 miliardi,
e mediamente quello che c'è sul triennio, circa 150 miliardi, è di
2/3. Vuol dire che normalmente su un triennio nell'anno in corso va
via un terzo e due terzi rimangono a residuo, solo che vengono
impegnati evidentemente i fondi dei tre anni. Mi sono spiegato?
Ecco.
Il rapporto quindi è un rapporto che non dico che sia giusto,
buono o cattivo, ma è abbastanza in linea con quello che è l'arco
temporale: ci sono nell'anno residui per 2 e liquidazioni per 1, in
quanto si tratta di progetti generalmente triennali. Poi ci sono
alcuni casi in cui ritardi, problemi delle imprese, eccetera, fanno
sì che alcuni progetti durino per più di 3 anni, e i residui di
questi vanno a cumularsi con quella base di residuo fisiologico,
finché poi vanno in alcuni casi addirittura in perenzione.
Però direi che l'ammontare fra i residui e l'importo triennale
sull'anno può essere migliorato, ma non è inspiegabile.
Presidente Pagina 87. Ha chiesto la parola il Consigliere
Borre.
Borre (UV) L'Assessore è qui vicino a me e potrei parlargli in
un orecchio, anche se l'argomento non è piacevole, i cimiteri, però
quando ero Assessore al Comune di Aosta mi preoccupavo per il forno
crematorio, quindi vorrei chiedere all'Assessore a che punto è la
progettazione del forno crematorio della città di Aosta, che poi
diventa di interesse regionale, diventa cioè il "crematorio
regionale".
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Come il Consigliere Borre sa, il progetto
originario era un progetto alquanto complesso, che la Giunta
regionale ha ritenuto di rivedere proprio per gli oneri elevati, la
qualità degli interventi e i materiali previsti.
Allo scopo di evitare interventi che non andassero in una linea
di un certo rigore, abbiamo rivisto questo progetto e i progettisti
con gli uffici dell'Assessorato stanno mettendo a punto gli ultimi
dettagli per rendere appaltabile l'intervento.
E' vero che siamo in leggero ritardo sul programma
stabilito.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per quanto riguarda il forno crematorio preciso
che la Conferenza dei servizi si è riunita 15 giorni fa e ha dato
parere favorevole alla deroga dalla distanza del pozzo. La Giunta
regionale che, come è noto, lavora con molto scrupolo, ha voluto
ulteriormente approfondire la tematica molto delicata dal punto di
vista sanitario ed ha riconvocato la Conferenza dei servizi assieme
ai gruppi tecnici, per verificare che non ci fossero problemi di
nessun genere.
Essendo state date garanzie da parte dei tecnici, garanzie che
sono state poi esplicitate con un'ulteriore relazione da parte del
Comune di Aosta e avendo accertato la Giunta che si trattava di una
sanatoria, perché i lavori di ampliamento del cimitero in parte
erano già avvenuti, ha deliberato proprio venerdì scorso di
approvare il progetto e di andare in deroga alla distanza di
sicurezza dal pozzo. Per cui il Comune ha, da venerdì scorso, tutti
gli strumenti operativi per appaltare l'opera.
Presidente Ha chiesto la parola il Consigliere Parisi.
Parisi (RV) Sul capitolo 21190 volevo chiedere all'Assessore se
è finito il programma di interventi, perché non vedo prevista spesa
per il prossimo bilancio. Vi è un assestato di 4,6 milioni, un
residuo di 9,2 miliardi, volevo sapere se con le somme stanziate si
ritiene già esaurito il programma di interventi, o se ci sono altri
problemi.
Presidente Ha chiesto la parola l'Assessore alla pubblica
istruzione, Louvin.
Louvin (UV) Le Conseiller a bien voulu évoquer lui-même le fait
que nous avons délibéré une intervention par un plan extraordinaire
dans ce domaine, et qu'il existe en plus des interventions directes
de la Région. Les fonds prévus par ce chapitre concernaient les
interventions FRIO, qui donc sont à considérer terminés dans ce
domaine; la relève pour ainsi dire sera reprise par d'autres
moyens.
Presidente Pagina 88. Pagina 89. Pagina 90. Pagina 91. Ha
chiesto la parola il Consigliere Squarzino Secondina.
Squarzino (VA) Sul capitolo 20040, riprendendo anche i miei
interventi nel momento in cui è stata votata quella legge, chiedevo
se è possibile sapere come vengono spesi questi soldi, quanto per
il personale, quanto per la gestione dei locali, quanto per
l'attività, cioè avere un quadro delle attività di questa
consulta.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Siamo in attesa del loro rendiconto per il
'96, non ancora pervenuto, per cui sulla base del rendiconto
saranno poi erogati i finanziamenti in relazione alle spese
esposte.
Posso anticipare che, allo stato attuale, non mi risulta vi sia
personale, i locali sono quelli che sono stati assegnati
provvisoriamente presso il palazzo ex CRAL Cogne, in Corso
Battaglione, dall'Amministrazione, quindi credo che più
puntualmente potremo rispondere sull'attività e sui costi non
appena avremo il rendiconto del '96, relativo al primo anno intero
di funzionamento della consulta.
Presidente Pagina 93. Pagina 94. Ha chiesto la parola il
Consigliere Collé.
Collé (PpVA) Per avere delucidazioni in merito al capitolo
35020, spese per lavori di sistemazione, manutenzione
straordinaria, bene immobili, eccetera; qui abbiamo una spesa di 17
miliardi e dei residui per 8,2 miliardi.
Sul capitolo 35060, spese per l'acquisto di beni patrimoniali;
vorrei sapere a cosa si riferiscono sia la parte di spesa sia la
parte già impegnata nei residui.
Presidente Ha chiesto la parola il Consigliere Tibaldi.
Tibaldi (Ind) Anch'io sul capitolo 35060, dove sono previsti
8,95 miliardi per l'acquisto di nuovi beni. Sappiamo che il
patrimonio della Regione si è ingrandito ultimamente, sappiamo che
la politica dismissioni e acquisizioni non è mai stata
particolarmente chiara; sarebbe interessante avere ragguagli sulle
destinazioni di questi 8,95 miliardi, se si tratta di interventi
frammentari oppure di interventi corposi per quanto riguarda gli
immobili da acquisire.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Al capitolo 35020 ci sono tutta una serie
di interventi relativi ad immobili di proprietà regionale non
adibiti ad uffici. In generale gli interventi prevedono lavori
manutentivi non prevedibili, oppure adeguamenti alle normative di
prevenzione, incendio, abbattimento delle barriere
architettoniche.
Più in dettaglio, le opere previste che saranno eventualmente
specificate meglio all'interno del piano lavori, ma comunque quelle
che stanno a supporto dell'impegno di bilancio, sono diverse:
realizzazione di una recinzione e opere varie presso la comunità
Désaymonet in regione Talapé; ristrutturazione del magazzino,
ufficio, lavori diretti sito a Saint-Christophe; interventi e
lavori manutentivi, adeguamento a norme di prevenzione incendio,
abbattimento barriere architettoniche presso le aree stabili di
proprietà, qui in senso generale abbiamo previsto circa 1 miliardo;
lavori di realizzazione di una struttura in prefabbricato destinata
ad aerostazione presso l'Aeroporto regionale di Saint-Christophe;
rifacimento manto di copertura e manutenzione ordinaria e
straordinaria presso la Casa da gioco di Saint-Vincent; rifacimento
manto di copertura e manutenzioni varie e straordinarie presso l'ex
Maternità in Comune di Aosta; spese tecniche per progettazioni e
collaudi; messa a norma di impianti sempre presso la Casa da gioco
di Saint-Vincent.
A grandi linee gli interventi più specifici sono questi. Poi ci
sono i lavori di sistemazione dell'area esterna adiacente al
Poliambulatorio e alla microcomunità per anziani nel Comune di
Cogne.
Questi, ripeto, sono a grandi linee i lavori puntuali; poi ci
sono tutta una serie di interventi non prevedibili, e già per loro
natura questi capitoli servono anche per il pronto intervento.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda il capitolo degli
acquisti dei beni patrimoniali, sul '97 sono previsti 8,95 miliardi
di cui: 3 miliardi sono per il completamento delle rate di
pagamento del complesso di immobili ex Ilva acquisiti a Cogne; 1,5
miliardi - che poi si riproduce anche nell'anno successivo - è
legato al completamento delle acquisizioni di terreni a Quart per
l'aeroporto e per l'area vicina; 700 milioni, che hanno un
completamento nell'anno successivo di 2 miliardi, per l'acquisto di
un immobile richiesto dalla Sanità da destinare ad atelier per gli
handicappati; 700 milioni per l'acquisto di un immobile contiguo
agli uffici del demanio; 1,5 miliardi per l'acquisto di un'area da
destinare al Consorzio artigiano di Fénis; c'è 1-1,2 miliardi di
disponibilità per eventuali interventi di piccole dimensioni che
dovessero essere necessarie nel corso del '97.
Presidente Pagina 95. Ha chiesto la parola il Consigliere
Lanièce.
Lanièce (GA) Al capitolo 67400 c'è un impegno di spesa di 600
milioni: vorrei avere dei ragguagli in merito a questo impegno di
spesa.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Questo capitolo riguarda fondi per l'acquisizione
di aree all'interno di aree protette. Le trattative che sono in
corso e le perizie che stiamo facendo riguardano quattro
situazioni. Una è la questione del Mont Avic a Champdepraz, Les
Iles a Saint-Marcel, Mont Mars a Fontainemore, e la zona del Maret
a Morgex-La Salle.
Presidente Pagina 96. Ha chiesto la parola il Consigliere
Collé.
Collé (PpVA) A proposito del primo capitolo, il 35400, per avere
alcune spiegazioni.
La prima è per sapere quali sono ancora le società che non hanno
raggiunto da parte della Regione il 35 percento, che è ormai
diventato d'abitudine. Conosco un po' la situazione della Crevacol,
che ancora sta aspettando di arrivare a questo 35 percento.
Ma più in generale, visto che c'è la possibilità di parlare su
questo capitolo, vorrei chiedere all'Assessore o alla Giunta se è
stata definita in linea di massima quella che dovrà essere in
futuro la politica delle medie stazioni.
E' un problema che ho più volte portato in commissione, ne
abbiamo discusso in Consiglio, vorrei sapere se la Giunta ha già un
indirizzo circa il futuro di queste medie stazioni, che per tutta
una serie di problemi non stanno vivendo un momento favorevole ma
che, come ho sempre detto, rivestono un'importanza socio-economica
non indifferente.
Quindi credo che dobbiamo essere attenti a questo tipo di
problema.
Così come approfittando di questo capitolo chiedo all'Assessore
se è a conoscenza di come si sono definite le situazioni di Pila e
Courmayeur per quanto riguarda l'aspetto azionario.
Presidente Ha chiesto la parola il Consigliere Tibaldi.
Tibaldi (Ind) Pongo una domanda sul capitolo 35520, relativo ad
uno stanziamento di 1,5 miliardi per quest'anno per la Centrale
Laitière d'Aoste, a favore della quale sono già stati impegnati
diversi soldi. Si parla di cifre non solo più a nove zeri, ma a
dieci zeri fra un po', e forse siamo già a dieci zeri
tranquillamente, è come un pozzo di S. Patrizio.
Sarebbe interessante sapere dall'Assessore a che punto sono i
lavori di completamento della struttura e quali sono i programmi di
sviluppo, di produzione e distribuzione del latte locale sul
territorio.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Inizio subito con il discorso Pila-Courmayeur.
Siamo a conoscenza che esiste una trattativa fra privati, non siamo
interessati a questa trattativa; come aveva già fatto cenno anche
l'Assessore Lévêque in sede di replica, noi non acquistiamo e
vogliamo lasciare ai privati questo spazio, che compete ai privati,
perché spesso siamo accusati di andare ad invadere troppo come ente
Regione il campo dei privati. Quindi è giusto che questa trattativa
la conducano i privati.
Per quanto riguarda le società in cui noi non abbiamo il 35
percento, mi pare che siano tre in questo momento: Chamois, Torgnon
e Crevacol. Di questi 400 milioni 360 sono indirizzati a Chamois e
40 a Torgnon. Poi c'è questo nuovo indirizzo di entrare per quanto
riguarda la sottoscrizione di capitale attraverso la legge n. 16,
attraverso Finaosta.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto concerne la somma messa a disposizione
per la ricapitalizzazione della S.p.A. Centrale del Latte, i lavori
per il completamento della nuova Centrale sono slittati rispetto ai
programmi a suo tempo fatti di 2 anni, tant'è che l'appalto è stato
fatto nell'autunno '94 e siamo in dirittura di arrivo per quanto
riguarda la realizzazione dei lavori. E' prevista l'entrata in
produzione della Centrale del Latte nuova per aprile-maggio
1997.
I lavori sono stati appaltati in parte per quanto riguarda la
struttura e per quanto riguarda gli impianti idrotermosanitari
dall'Amministrazione regionale. Per quanto riguarda invece la parte
tecnologica, gli impianti di lavorazione, questi sono stati
appaltati direttamente dalla società.
E' noto che la S.p.A. Centrale del Latte in questi anni ha
prodotto perdite e continua a produrre perdite, e questi maggiori
finanziamenti servono a coprire queste perdite.
Il fatto che la Centrale del Latte continui a fare perdite non è
una sorpresa, ma è un dato che a suo tempo era stato previsto e
calcolato in relazione al fatto che nel '93, quando si fece la
scelta di ripartire con il completamento della Centrale del Latte,
si decise in questo senso, valutando i costi evidentemente, perché
si giunse allora alla conclusione - conclusione che credo di poter
dire era corretta - che la Centrale del Latte è un elemento
indispensabile per una corretta e produttiva gestione del settore
lattiero-caseario nel suo insieme, nel senso che non è ipotizzabile
trasformare in Valle d'Aosta tutto il latte prodotto in Valle
d'Aosta in fontina, ma è necessario prevedere anche un luogo dove
sia possibile diversificare le produzioni. Quindi il ruolo
assegnato alla Centrale del Latte all'interno del settore
lattiero-caseario è proprio quello di essere deputato alla
diversificazione.
Abbiamo lavorato parecchio in questi due anni per riuscire a
trovare i momenti di contatto e di collaborazione fra chi trasforma
e produce fontina e la Centrale del Latte. Si stanno verificando
proprio in queste settimane i primi accordi di tipo commerciale fra
Centrale del Latte e Cooperativa produttori latte e fontina, per
essere pronti sin da adesso a sfruttare appieno le potenzialità
della nuova centrale, che avrà il suo break heaven nel momento in
cui riuscirà a trasformare 5 milioni di litri di latte
all'anno.
Pertanto, ripeto, questa previsione non è una sorpresa ma
risponde a quanto previsto a suo tempo, tenuto conto che oggi la
Centrale del Latte produce perdite perché è costretta a trasformare
presso terzi e non può neanche aumentare la sua produzione nel
momento in cui per trasformare ha degli oneri, che superano quanto
è in grado di ricavare con la produzione.
Presidente Ha chiesto la parola il Consigliere Collé.
Collé (PpVA) Non vorrei essere pedante. Avevo fatto una domanda
che ho posto più volte sul discorso delle medie stazioni. Mi rendo
conto che probabilmente non c'è ancora questa politica, chiederei
però da parte dell'Assessore un impegno formale a studiare questo
problema e a portarlo al più presto nelle sedi competenti per
analizzarlo assieme.
Presidente Ha chiesto la parola il Consigliere Tibaldi.
Tibaldi (Ind) Per una breve replica. Adesso non riesco a trovare
l'articolo, comunque l'Assessore ci ha detto che per quanto
concerne il completamento dei lavori della Centrale siamo di fronte
ad uno slittamento di due anni, e quindi due anni sono stati persi
per ragioni varie prima di addivenire al completamento della
struttura e alla messa in moto della stessa, per trasformare circa
5 milioni di litri all'anno.
Secondo me però l'Assessore non si è soffermato in maniera
sufficiente su un aspetto, che forse non si desumeva dalla mia
domanda; se cioè l'analisi di mercato che è stata fatta nel '93,
che ha portato il Consiglio a maggioranza o la Giunta a fare una
scelta di procedere alla ristrutturazione e al rilancio della
Centrale e quindi a sobbarcarsi quell'onere di una decina di
miliardi per la sottoscrizione del capitale della S.p.A., non
rischi di essere bruciata da questo biennio che è trascorso.
Sappiamo che nel settore alimentare lattiero-caseario ci sono
dei colossi, come la Parmalat e molti altri, che saturano il
mercato, che hanno una diffusione capillare e una forma di
produzione dei loro prodotti altrettanto capillare ed estenuante,
colossi nei confronti dei quali si porrà in concorrenza la Centrale
del Latte.
Non so se l'Assessore ritiene opportuno rispondere o meno, ma
l'analisi di mercato fatta nel '93, tenuto conto di questo ritardo
è ancora valida? Non c'è il rischio di arrivare nell'aprile-maggio
'95 con questa struttura completa, tecnicamente perfetta, adeguata
a quelle che sono le più sofisticate tecnologie, e poi subire
l'impatto di una concorrenza che nel frattempo si è ulteriormente
capillarizzata?
La seconda domanda, sempre suggerita dalla risposta
dell'Assessore, è questa: se questo miliardo e mezzo rientra in
quell'ordinaria previsione di sottoscrizione del capitale, 10
miliardi, come ci ha detto l'Assessore; tuttavia nella legge
finanziaria mi sembra che ci sia un articolo di deroga che parli di
estensione agli altri due anni successivi, al '98 e al '99. Deroga
vuol dire che allo stanziamento di capitale inizialmente previsto
si aggiungono altri 3 miliardi nel '98 e nel '99. Questo vuol dire
che già in qualche maniera questo ritardo, o imprevisti che ci sono
stati in questi tre anni, dal '93 al '96, comportano un'ulteriore
spesa. Significa che ci sono già delle previsioni di perdita, o
cosa sta succedendo? Mi sembra che questa deroga debba essere
motivata in maniera un po' più sostanziosa.
Chiedo se l'Assessore può rispondere a queste due domande,
grazie.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Mi scuso con il Consigliere se non sono stato
esaustivo in precedenza.
Per quanto riguarda il possibile mercato, le valutazioni che
sono state fatte dagli amministratori della Centrale del Latte
danno sicuramente ottime possibilità di far quadrare i conti,
tenuto conto del fatto che sicuramente con i nuovi impianti sarà
possibile produrre e quindi presentare un mix di prodotti che potrà
essere messo sul mercato con il marchio della Centrale Laitière
Vallée d'Aoste, un marchio che rispetto ad altri, non fosse altro
che per il nome Vallée d'Aoste, presenta qualche atout.
Parlavo di accordi commerciali che la Centrale sta facendo e che
sarà necessario concludere, proprio perché ci si è resi conto che
rispetto all'aggressività di concorrenti esterni è necessario
mettere insieme tutte le energie e presentarsi dal grossista o dal
negoziante offrendo la gamma completa della produzione
lattiero-casearia.
Per quanto riguarda la previsione triennale, ho detto che gli
impianti sono stati appaltati direttamente dalla società ed ho
omesso di dire che essendo slittati i tempi c'è stato anche un
lieve aumento degli oneri, nel momento in cui è stato fatto
l'appalto per la fornitura.
Per quanto riguarda il resto, è chiaro che la previsione che è
stata fatta è una previsione che a questo punto dovrebbe essere
chiusa, completa e corretta; previsione che nella sua complessità o
totalità non poteva essere fatta allora, perché non si poteva
immaginare di slittare di due anni, ma che a suo tempo era stata
sottostimata. Per evitare di sostenere troppe volte in Consiglio la
stessa discussione, abbiamo previsto una cifra che crediamo congrua
e sulla quale spero di non dover più tornare.
Presidente Pagina 97. Pagina 98. Pagina 99. Ha chiesto la parola
il Consigliere Lanièce.
Lanièce (GA) Al capitolo 50400, che riguarda spese per la
realizzazione e l'aggiornamento della cartografia della Regione,
volevo chiedere a che punto è la situazione.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Questa è una domanda da cento milioni, il
Consigliere Lanièce dovrebbe essere un po' più preciso.
Abbiamo approvato recentemente in Giunta un bando di appalto
soprattutto per il tubo centrale del fondovalle, per la
riproduzione aerofotogrammetrica e l'aggiornamento perché ormai
sono passati tre-quattro anni dalle precedenti fotografie, quindi
anche l'andamento e l'aggiornamento sia dal punto di vista del
territorio, sia dal punto di vista dell'espansione urbanistica,
necessitava di un nuovo intervento.
Per il resto è un ufficio che necessita di continui
aggiornamenti e di continue operazioni di correzione e di
aggiustamenti. Se il Consigliere lo riterrà opportuno, posso fargli
pervenire una relazione dettagliata sull'argomento.
Presidente Pagina 100. Ha chiesto la parola il Consigliere
Linty.
Linty (LNPIAP) Più che una domanda, una considerazione. Penso
che il capitolo 21820, che prevede 5.840.200.000 lire per incarichi
di consulenza, debba farci riflettere un attimo, anche perché
queste sono le consulenze dirette, ma se poi contiamo quel sistema
- passatemi il termine perché non riesco a trovarne un altro - un
po' perverso delle cosiddette S.p.A., dove la Regione detiene la
maggioranza o il totale delle azioni, voglio riferirmi al Centro
Sviluppo o a Finaosta, i quali mi risulta che elargiscono incarichi
anche autonomamente, quindi se alla fine dell'anno facciamo la
somma degli incarichi elargiti dalla Regione, più le consulenze
elargite da altri, vediamo che i miliardi si moltiplicano e cubano
a cifre astronomiche.
Dovrebbe essere un'azione ormai improrogabile da parte
dell'Amministrazione regionale quella di addivenire ad una
contrazione di queste spese. Mi limito a fare questa
considerazione.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Vorrei limitarmi ad una riflessione, così
come l'ha fatta il Consigliere Linty, il quale credo che non
chiedesse delle specifiche motivazioni. Non possiamo negarci,
perché lo diciamo in continuazione, che viviamo in un mondo in cui
le complessità dei temi da affrontare, le competenze regionali ad
ampio spettro, l'esigenza di qualità nell'assunzione delle
decisioni, impongono l'utilizzo di risorse qualificate, di
esperienze, di conoscenze e di competenze. Credo che non vi sia
azienda che operi con successo sul crinale di qualunque mercato,
volendo affrontare il problema con qualità, che abbia un bilancio
di 2000 miliardi e che spenda il 2,5 per mille del suo bilancio per
consulenze, perché questa è la situazione: stiamo parlando di 5,8
miliardi su 2000 miliardi di bilancio.
E questo credo che valga anche per le società a cui faceva
riferimento Linty, siano esse Centro Sviluppo, siano esse Finaosta;
il mondo sta ormai utilizzando uno zoccolo duro delle proprie
strutture e utilizza per far fronte a problemi specifici competenze
che vengono acquisite dall'esterno. Secondo me, il problema
qualificante è quello che le competenze acquisite dall'esterno
debbano essere competenze effettive, che consentono di rispondere
ai problemi che ci sono, e che siano pagate a tariffe e a prezzi
congrui. Questo è il nodo. Il fatto che l'Amministrazione debba
ricorrere all'esterno e soprattutto per questa entità non mi sembra
nel merito una cosa stravolgente.
Presidente Ha chiesto la parola il Consigliere Linty.
Linty (LNPIAP) Ritengo invece che il fatto stravolgente sia
quando, leggendo l'elenco degli incarichi e delle consulenze
elargite dall'amministrazione comunale, elenco che arriva a tutti
noi consiglieri, andiamo a vedere qual è la capacità professionale
che viene presa all'esterno.
Basta leggere e vedere quanti professionisti vengono incaricati
dalla Regione, che non sono espressione di questa comunità, e mi
riferisco non a particolari e determinate competenze, ad esempio un
fisico nucleare, ma ad incarichi nel settore dell'ambiente o nel
campo giuridico-amministrativo. Basta fare la somma di tutti gli
incarichi, credo che la Valle d'Aosta abbia nel suo piccolo le
risorse e l'offerta in questo campo, quanto meno di avvocati e di
gente preparata a risolvere controversie giudiziarie o altre
cose.
Capisco che il 2,5 per mille è ancora una percentuale
relativamente bassa sui 2000 miliardi del bilancio, però
analizzando l'elenco delle consulenze - ed è per questo che
giustifico l'entrata nel merito di questo capitolo - emerge in
maniera lampante come spesso questa professionalità non sia assunta
in loco, ma venga presa dall'esterno, quando invece sarebbe
possibile fare il contrario.
Presidente Pagina 101. Ha chiesto la parola il Vicepresidente
Viérin Marco.
Viérin M. (PpVA) Volevo dei chiarimenti in merito ai capitoli
21400 e 21420, perché se sul 21420 si fa riferimento... ah, 102,
chiedo scusa, allora sulla pagina 101 c'era il collega Collé.
Presidente Ha chiesto la parola il Consigliere Collé.
Collé (PpVA) Per chiedere a proposito del capitolo 21600,
"Adesione e partecipazione ad organismi associativi" eccetera, qui
andiamo a spendere per il '97 605 milioni contro i 490
dell'assestato '96. Volevo sapere il motivo di questo aumento, che,
se pensiamo che queste sono adesioni e partecipazioni ad organismi
vari, obiettivamente sembra un po' alto; e se possibile per capire
quali sono le voci che incidono di più su questo capitolo.
Presidente Ha chiesto la parola il Presidente della Giunta,
Viérin Dino.
Viérin D. (UV) Pour fournir les éclaircissements qui ont été
demandés, je donne lecture des différentes adhésions aux organismes
pour que l'on puisse se rendre compte de cette dépense.
L'adhésion à l'Association des régions d'Europe, 8 millions; à
la Co.tr.a.o. (Commission de travail des Alpes occidentales), 60
millions; Le monde bilingue, 54 millions; Cinsedo (l'organisme de
la Conférence des Présidents des régions), la répartition est faite
entre toutes les régions et une partie en fonction de leur
population; l'adhésion à l'Observatoire législatif, 1,4 millions;
Lega Valdostana delle autonomie locali, 4,6 millions; Fédération
mondiale des villes jumelées, 3 millions; adhésion aux communes et
aux régions qui ont reçu une décoration à la valeur militaire, 2
millions; Unioncamere, 160 millions; al Centro estero camere di
commercio, 106 millions; Istituto Tagliacarne, 2 millions; Isco,
1,7 millions; Prometeia, 2,7 millions; ISTAT, 1,6 millions; AICCRE,
2 millions; Association des Elus de montagne, 7 millions;
Observatoire interrégional sur la coopération au développement, 15
millions; Istie dans le domaine des transports (c'est un institut
universitaire de Trieste) 5 millions; Association des
Surintendances aux biens culturels, 3 millions; Institut national
d'urbanisme, 5 millions; il y a une partie (17 millions) pour
l'adhésions pour de nouveaux organismes sur la base de l'évolution
qui pourrait se produire avec ces différents partenaires.
On donne suite également au protocole d'amitié que nous avons
souscrit avec la province chinoise de Zhejiang, il y a un projet de
coopération, le projet Marco Polo, qui envisage une intervention de
partenariat, pour lequel on prévoit une dépense de 80 millions. Et
encore, l'adhésion au comité pour les relations italo-françaises,
DIADE, des initiatives dans le domaine culturel, 25 millions. Ce
sont les détails qui donnent ce montant de 605 millions.
Presidente Pagina 102. Ha chiesto la parola il Vicepresidente
Viérin Marco.
Viérin M. (PpVA) Qui ci sono due capitoli, il 21400 e il 21420,
e sono due capitoli curiosi, visto anche le varie contestazioni che
ho sempre fatto in merito all'informazione.
Se sul capitolo 21420 possiamo anche concordare in quanto si
riferisce a delle leggi approvate dal Consiglio regionale e c'è una
competenza per 382 milioni, come per l'assestato dello scorso anno,
sul capitolo precedente mi vengono dei forti dubbi, e sono convinto
che tali dubbi verranno anche ai colleghi, perché vedo come oggetto
spese per iniziative in collaborazione con gli organi di
informazione, anziché 560 milioni 2,050 miliardi.
Posso capire, o meglio non vorrei capire che queste siano spese
di investimento per un certo tipo di discorso. Quindi aspetto una
risposta molto chiara, perché è se non altro curioso questo
aspetto.
Presidente Ha chiesto la parola il Presidente della Giunta,
Viérin Dino.
Viérin D. (UV) L'augmentation par rapport au montant qui était
prévu dans le budget précédent est essentiellement due à une
prévision. Que nous avons inscrite, au chapitre 21400 - 1,5
milliards - c'est le montant que nous avons prévu dans le cas où
nous trouverions un accord avec la RAI pour la définition des
problèmes qui sont encore ouverts quant aux conventions qui n'ont
pas été renouvelées à partir de 1989, concernant les émissions de
télévisions francophones.
C'est pour cette raison qu'on est passé de 500 millions à 2
milliards de cette année, parce que l'on prévoit 1,5 milliards, par
contre les autres chiffres sont les prévisions que toutes les
années on prévoyait pour un montant de 500 millions pour
différentes initiatives.
Il faut tenir compte qu'il y a 90 millions d'insertion
publicitaire dans l'annuaire téléphonique, également sur la Guida
Monaci, comme des conférences de presse qu'on organise pour tous
les services de l'Administration régionale au long de l'année, le
montant prévu étant de 200 millions, et toujours dans le domaine
des conventions il y a la prévision de dépense pour la convention
que nous avons stipulée avec l'ANSA, 202 millions.
Presidente Pagina 103. Ha chiesto la parola il Consigliere
Collé.
Collé (PpVA) La prima informazione riguarda il capitolo 22380,
contributi alle società di emigrati valdostani all'estero, per
l'organizzazione di iniziative nei paesi di accoglienza. Qui
passiamo da un assestato del '96 di 80 milioni ad una spesa di 150,
quindi vorrei avere delle delucidazioni.
Intanto vorrei chiedere se in questi 150 milioni sono comprese
tutte le varie società che ci sono all'estero, Parigi compresa, e
se vi rientra l'Arbre de Noël di Parigi.
Poi volevo chiedere al Presidente più in generale cosa ne pensa,
come si è evoluta in tutti questi anni la situazione e se oggi non
ci sarebbe da fare una piccola riflessione. Visto che c'è questo
capitolo, approfittavo di fare questa domanda.
La seconda domanda riguarda la disponibilità dell'aeroplano,
capitolo 22630, e anche qui per fare un discorso più in generale.
E' vero che ne abbiamo parlato in commissione, Assessore, però
credo che sarebbe bene parlarne anche in Consiglio, e più che altro
vorrei sapere se è possibile avere dei dati più precisi sui tempi
per far sì che l'Aeroporto possa chiamarsi tale e possa dare quei
servizi che tutti auspichiamo.
Presidente Ha chiesto la parola il Consigliere Tibaldi.
Tibaldi (Ind) Mi associo alla domanda di Collé relativa alla
disponibilità di un aeroplano: c'è un più 33 percento di impegno di
spesa sulla disponibilità dell'aeroplano da 1,5 miliardi a 2
miliardi, a fronte di un aeroporto che non ha ancora raggiunto
l'obiettivo del salto di categoria, e anche a fronte di uno scarso
utilizzo da parte dei Valdostani di quelli che sono i velivoli
messi a disposizione dall'Air Vallée.
Presidente Il Consigliere Lanièce si associa alle richieste
fatte da Collé e Tibaldi. Ha chiesto la parola il Consigliere
Squarzino Secondina.
Squarzino (VA) Intervengo sul capitolo 22560 che riguarda le
attività del Comitato di cooperazione e solidarietà con i paesi in
via di sviluppo. Vedo con piacere che è stato leggermente aumentato
il capitolo, però vorrei fare tre tipi di considerazioni.
E' ancora una cifra molto, ma molto bassa; facendo un minimo di
calcolo, questo corrisponde allo 0,2 per mille del nostro bilancio.
Mi chiedo se non sarebbe opportuno un intervento più consistente,
tanto più che è un intervento non solo legato alle fasce sociali
deboli di regioni del 3° mondo, ma è un intervento che vuole
portare anche in Valle d'Aosta un'attenzione a quelle che sono le
povertà emergenti, a quelle che sono le situazioni dei paesi in via
di sviluppo. Mi chiedo quindi se non sarebbe segno di civiltà e di
una scelta di valori adoperarsi perché si intervenga negli stati e
nelle regioni da cui proviene il flusso maggiore di immigrati in
Italia e anche nella nostra regione, e se non sarebbe un onore per
la nostra regione intervenire in modo più massiccio.
E' vero che ci sono alcuni progetti interessanti, è possibile
sicuramente utilizzare in modo proficuo già questa cifra, ma a me
sembra che questa sia una somma che può rispondere a quelli che
sono i progetti normali di attività di un comitato. Di fronte a
situazioni così emergenti come quelle a cui stiamo assistendo in
questi giorni, ad esempio nello Zaire, vedendo quella fiumana
umana, di persone che non hanno niente, mi chiedo se non sarebbe
opportuno che noi, proprio come gesto di attenzione a queste
povertà, trovassimo dei fondi all'interno del bilancio al di fuori
di questi 350 milioni, perché credo che le persone valgano molto di
più di un mattone, di un pezzo di strada, di un abbellimento di
strutture. Credo che sarebbe segno di civiltà se noi ci
impegnassimo ad individuare delle cifre all'interno di questo
bilancio che vadano in questa direzione; in questo senso faccio una
richiesta precisa alla Giunta, perché dia una risposta a questa
richiesta.
Presidente Ha chiesto la parola il Presidente della Giunta,
Viérin Dino.
Viérin D. (UV) Quant au chapitre 22380, les 80 millions qui
représentent le montant ordinaire des subventions que nous
accordons aux sociétés d'émigrés valdôtains à l'étranger pour la
mise en place d'initiatives dans leurs pays d'accueil, sont fixés
par une loi régionale.
Le montant supplémentaire qu'on a inscrit cette année au budget
est en liaison avec une manifestation, prévue au mois de juin de
l'année prochaine, pour célébrer le centième anniversaire de la
constitution et de la fondation de l'Union Valdôtaine de Paris. Il
s'agit donc d'une initiative extraordinaire. Les sociétés d'émigrés
de la Région parisienne nous ont soumis un projet, elles veulent
célébrer cet anniversaire, et nous leur accorderons une subvention
de 70 millions de lires sur un montant de dépense qui est plus du
double. C'est donc la raison pour laquelle cette année il y a 150
millions sur ce chapitre.
Quant à la question qui a été soulevée sur l'actualité de ces
initiatives, c'est une question que nous abordons toutes les années
lors de la Table Ronde avec les différents responsables de ces
sociétés et avec leur comité fédéral, parce que nous nous rendons
compte que chaque année il y a de moins en moins de personnes
participent à la vie de ces associations. Donc c'est un problème
que nous essayons d'aborder ensemble, pour essayer de relancer
l'activité de ces associations. Nous estimons néanmoins qu'il
s'agit là, en ce qui concerne l'intervention ordinaire, du minimum
nécessaire pour permettre à ces différentes sociétés, et ici il y a
toutes nos sociétés d'émigrés, de faire face à leur activité. Nous
intervenons sur la base d'un budget prévisionnel qui nous est
présenté chaque année et sur la base d'un contrôle des dépenses qui
y sont inscrites.
Quant au problème du Comité de coopération avec les Pays en voie
de développement, tout d'abord je ne pense pas que ce thème puisse
être abordé en faisant des comparaisons qui participent quelque peu
de la démagogie, parce qu'on ne peut pas mettre sur le même plan ou
comparer des investissements sur des biens matériels et les
intentions prévues pour des personnes. Je ne pense non plus que
l'on puisse faire des reproches à notre Région, mais je dirais à la
communauté valdôtaine, qui a démontré depuis toujours un certain
esprit de solidarité et qui est toujours intervenue dans des
situations difficiles pour apporter son soutien aux populations,
que ce soit à l'intérieur de l'Italie ou que ce soit à l'extérieur.
Et les initiatives en cours sur lesquelles nous nous penchons -
j'ai essayé sur la base de mes souvenirs de faire une liste des
pays dans lesquels nous intervenons: le Sénégal, la Roumanie, la
Bosnie, le Gambie, le Madagascar - démontrent toute notre
attention.
Nous avons à cet effet augmenté la prévision de ce chapitre, qui
a presque doublé par rapport à l'année dernière: de 200 millions on
est passé à 350 millions. Nous pouvons, si nous le voulons, faire
quelques réflexions quant à l'utilisation de ces 350 millions,
parce qu'une partie de ce montant est utilisé par le comité, donc
nous prenons acte parce que nous ne gérons pas directement en tant
que Gouvernement l'affectation de ces fonds.
Il y a un comité qui est présidé par M. Bich, qui a une
autonomie de décision, et nous avons toujours respecté ces
décisions; mais nous prenons acte qu'une partie de ces fonds sont
utilisés à l'intérieur même du Val d'Aoste et donc on pourrait à la
rigueur mieux finaliser ces interventions. Il nous semble avoir
déjà considéré cet aspect d'une part en augmentant la disponibilité
de ce chapitre, d'autre part en réaffirmant ici - comme nous
l'avons toujours fait que nous sommes désposés à examiner sur la
base d'initiatives ponctuelles, sur la base de projets définis, des
interventions extraordinaires.
Ce sont des mesures qui ont toujours été adoptées lors des
années dernières, même lors de cette année et je pense que nous
pouvons reconfirmer aussi pour l'année prochaine cette
disponibilité mais sur la base d'initiatives ponctuelles et de
projets définis.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) In merito al capitolo 22630, credo che non sia
molto corretto confrontare il dato dell'assestato '96 con la
previsione del '97 perché si tratta di un servizio che ha avuto
un'evoluzione, nel senso che non è più la stessa cosa. Mentre prima
era un servizio limitato ad alcuni giorni settimanali ed
essenzialmente a disposizione dell'Amministrazione regionale,
adesso è un servizio che viene fatto quotidianamente dal lunedì al
venerdì ed è pubblico. Quindi ritengo che sia un servizio di
interesse per tutta la cittadinanza, che può avere un suo ruolo e
una sua prospettiva molto interessante.
Sotto questo aspetto credo che per quanto riguarda il ruolo
dell'Aeroporto siano stati fatti dei passi avanti molto
significativi. Avevamo un aeroporto che era a livello turistico,
che era poco più che una superficie di atterraggio, neanche
riconosciuta; oggi è un aeroporto ufficialmente aperto al traffico
commerciale, è un aeroporto in cui si sta allestendo
un'aerostazione, che entro la fine dell'anno sarà pronta, e questa
è una cosa fondamentale per un ruolo che vogliamo attribuire
all'Aeroporto.
Abbiamo attivato questo servizio, che è un servizio di interesse
pubblico, entro la fine dell'anno avremo un risultato dello studio
di fattibilità in merito alla radioassistenza, che è l'ulteriore
nodo che dobbiamo sciogliere per avere sicurezza negli atterraggi
con qualsiasi condizione di tempo. La radioassistenza è una
questione complessa da risolvere, perché ci sono molte
problematiche in una realtà come la Valle d'Aosta, però credo che
abbiamo imbroccato la strada giusta.
Entro la fine dell'anno dovremo avere uno studio operativo ed è
possibile che già nel corso del '97 si venga inseriti in una
sperimentazione a livello europeo per l'utilizzo dell'atterraggio
satellitare con alcune semplici e poco costose apparecchiature a
terra di sostegno a questo tipo di sistema di atterraggio, che è il
sistema del futuro. Un sistema che però in Italia non è ancora
omologato e che deve essere inserito all'interno di un processo che
si sta portando avanti a livello europeo, ma che permetterebbe
all'Aeroporto di dotarsi di un sistema molto avanzato, poco costoso
in termini di investimenti e soprattutto pochissimo costoso in
termini di gestione, a differenza dei sistemi tradizionali.
Presidente Pagina 104. Ha chiesto la parola il Consigliere
Collé.
Collé (PpVA) Sul capitolo 50120 abbiamo una spesa per il '97 di
800 milioni, avevamo un assestato di 1,4 miliardi; vorrei avere
delucidazioni in merito, per sapere se non vi sono richieste in
merito, per cui si è fatto questa scelta di abbassare, direi quasi
dimezzare questo capitolo.
Presidente Ha chiesto la parola il Consigliere Tibaldi.
Tibaldi (Ind) Sul capitolo 35950. Sul finire del '94 il
Consiglio regionale ha approvato una legge di istituzione
dell'Assocredito Valdostana per l'avviamento e lo sviluppo della
propria attività, la cui funzione mi pare di capire sia
strettamente connessa con quel progetto del polo creditizio locale.
Sarebbe interessante sapere dall'Assessore qualcosa di più su
questo sistema bancario locale che va delineandosi, che risulta
essere uno dei progetti, dei "sogni nel cassetto" - per mutuare il
termine di qualcun altro - che si trova nei cosiddetti "fondi
globali", dove sono previste delle spese particolari e dove si
innesta questo organismo, l'Assocredito, del quale sarebbe bene
capire come interagisce con le singole banche e anche con le banche
cooperative - sappiamo che sono in atto processi di fusione fra le
singole banche - e come si prevede di impostare l'impalcatura di
questo polo creditizio locale anche in vista dell'agguerrita
concorrenza che esiste da parte di istituti di credito nazionali e
quanto prima ci saranno anche gli internazionali.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul capitolo 50120, anzitutto bisogna
sottolineare che questi interventi seguono un programma che viene
predisposto tutti gli anni da parte della Curia, e
l'Amministrazione regionale programma questi interventi in base
alle richieste fatte dalla Curia.
La differenza di cifra fra la previsione e l'assestato è che nel
corso dell'anno c'è stata un'integrazione nella variazione di
bilancio rispetto alle previsioni del '96. I residui sono relativi
agli interventi che sono stati impegnati come Giunta regionale, ma
che vengono liquidati a seguito di presentazione di fatture man
mano che i lavori vengono eseguiti. Quindi è un programma fatto
dalla Curia, noi impegniamo i soldi in base al programma e alla
quantificazione che viene realizzata anno per anno.
Per quanto riguarda un'elencazione più precisa degli interventi
adesso non ho gli interventi dettagliati, ma se il Consigliere lo
ritiene opportuno, gliela farò avere.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Il punto toccato dal Consigliere Tibaldi è un
punto di estrema importanza, che meriterebbe di essere approfondito
al di là della discussione puntuale sul bilancio; io ne ho fatto
cenno anche nella mia relazione, è un aspetto centrale del
programma. Molto brevemente dirò due cose.
L'Assocredito, costituitasi fra le aziende locali creditizie o
finanziarie, opera ormai da due anni e sta conseguendo una serie di
risultati, principalmente quelli di coordinare le operazioni e di
aumentare l'integrazione fra la gestione dei diversi enti a base
locale.
Questo polo creditizio finanziario locale deve rafforzarsi in
due sensi: essere più forte come forza delle singole aziende, ove
necessario anche concentrandosi, e deve aprirsi all'esterno.
Rispetto al primo punto, stiamo assistendo ad una
concentrazione, quella concentrazione auspicata anche se graduale,
che ha visto ridursi da cinque a tre le banche di credito
cooperativo, determinando tre aziende più forti delle cinque
precedenti. Per quanto riguarda la Banca della Valle d'Aosta, si
sta lavorando alacremente e credo rapidamente di poter comunicare
al Consiglio l'esito positivo di una serie di trattative che sono
in corso con primarie aziende di credito a carattere nazionale non
operanti in Valle per un accordo di partnership.
Più in specifico, due progetti importanti sta coordinando
l'Assocredito: il primo è un progetto, di concerto con analoga
federazione di banche locali della Savoia, per mettere in relazione
i due mercati, quindi per cooperare su fronti che saranno da
definirsi proprio in uno studio finanziato dalla CEE, che ha come
obiettivo quello di creare un ponte fra servizi finanziari e
creditizi fra questo e quell'altro lato del Monte Bianco.
L'altra iniziativa importante che sta coordinando Assocredito è
quella di tentare l'istituzione di una carta elettronica, il
mini-pay, di cui si parla tanto anche in questi giorni sugli organi
d'informazione, che veda come soggetti centrali le banche locali,
che veda come target i cittadini e i turisti per diversi possibili
servizi in Valle, e che possa anche ricomprendere in
quest'iniziativa interventi e iniziative che la Regione stessa sta
cercando di mettere in piedi con carte di questo tipo, in modo da
produrre uno strumento di pagamento moderno, centrato sui nostri
istituti di credito, ovviamente aperto anche agli altri, coerente
con le intenzioni che l'Amministrazione ha su tanti tipi di impiego
di carte che vanno dallo Sportello del cittadino, alle ipotesi dei
buoni, al discorso sulle tessere per i trasporti, in modo che il
cittadino del duemila non debba avere sei carte diverse in tasca,
ne abbia una sola funzionante, moderna e possibilmente centrata
sulle nostre aziende di credito locale. Questo mi pare un altro
progetto importante che l'Assocredito sta coordinando.
Presidente Pagina 105. Pagina 106. Pagina 107. Pagina 108.
Pagina 109. Ha chiesto la parola il Consigliere Lanièce.
Lanièce (GA) Al capitolo 63500, che riguarda i contributi per la
costruzione del manto di copertura dei tetti in lose, volevo
chiedere se le somme stanziate sono sufficienti per far fronte alle
richieste, e poi avere dei ragguagli in merito al problema.
Presidente Ha chiesto la parola il Consigliere Collé.
Collé (PpVA) Anch'io sullo stesso capitolo, ma per capire a che
punto stiamo con questa situazione; ne parliamo questa mattina,
stiamo procedendo con 12 mesi di ritardo, già l'anno scorso abbiamo
sollevato questo problema e l'Assessore si era impegnato a
risolverlo nel più breve tempo possibile.
Chiedo anche quest'anno quali pensa siano i tempi corretti nei
quali potrà stare, per venire incontro ad una situazione che sta un
po' degenerando.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda questo capitolo, contributi per
tetti in lose, abbiamo previsto nell'ultimo assestamento del mese
di ottobre l'impegno di una spesa di 17 miliardi, quindi con questa
spesa riusciremo a recuperare tutti gli arretrati e a portarci in
tempo reale.
Non sono previsti nell'assestato '96, in quanto nel momento in
cui questo bilancio veniva preparato, la legge non era ancora in
vigore. Con 17 miliardi possiamo prevedere il recupero di tutto il
'96 nel giro di qualche mese.
Presidente Pagina 110. Ha chiesto la parola il Consigliere
Borre.
Borre (UV) Sul capitolo 51310 vorrei capire cosa sono questi
parcheggi di interesse regionale, perché vorrei ricordare l'impegno
che c'era con il Comune di Aosta per la costruzione di un
parcheggio pluripiano nel piazzale della palestra CONI. Il problema
non è solo di interesse del Comune di Aosta, e quindi un problema
caro al sottoscritto e agli ex consiglieri del Comune di Aosta, ma
è un problema che riguarda la regione intera, perché l'Ospedale è
di interesse regionale e il parcheggio deve far fronte alle visite
e rimediare a quella che è adesso la situazione caotica di
quell'area.
So che il Comune di Aosta sta cercando soluzioni di un
pluripiano, comunque i tempi sono stretti per porvi rimedio. Già ai
miei tempi con l'Assessore Vallet avevamo iniziato una trattativa,
però è una cosa storica; adesso vorrei sapere se ci sono soluzioni
nuove.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) In questo capitolo vi sono alcuni
interventi ex novo, altri invece per i quali è già partito
l'appalto o partirà senz'altro nel '96 con impegno pluriennale.
Alcuni dei fondi e degli interventi, che eventualmente posso
elencare al Consigliere, decollano già nel '96 però hanno
interferenze dal punto di vista finanziario anche nel '97. In
particolare si tratta di: realizzazione di parcheggi di servizio
alle funivie di Ayas in località Frachey, la costruzione dei
parcheggi di servizio alle nuove funivie di Valtournenche, primo
lotto, quindi questo è un appalto di cui probabilmente sono già
stati consegnati i lavori; costruzione del parcheggio in località
Lillaz in Comune di Saint-Marcel, un parcheggio nell'area
industriale di proprietà regionale a fianco dell'area industriale
in Comune di Saint-Marcel; interventi che erano già previsti nel
piano lavori del '96, ovvero piazzale a servizio della stazione
ferroviaria di Châtillon, realizzazione del parcheggio presso l'ex
casa Sarteur in Comune di Châtillon a servizio del nuovo
Poliambulatorio, che dovrebbe essere inaugurato a giorni
ufficialmente, costruzione del parcheggio in Comune di Doues, un
parcheggio previsto sul piano lavori '96 con impegni pluriennali.
Mi pare che gli interventi siano questi, in dettaglio.
Per quanto attiene invece al quesito relativo al parcheggio in
Comune di Aosta, per intendersi vicino all'Ospedale dove c'era
prima la palestra, dai contatti che abbiamo avuto con il Comune di
Aosta ci pare che sia intenzione dell'Amministrazione comunale di
fare realizzare questo intervento usando lo strumento del soggetto
promotore, in base a quanto prevede la legge n. 12, anche perché in
quella zona senz'altro da una valutazione fatta dagli esperti può
essere un intervento che si può autofinanziare con la gestione del
parcheggio costruito.
Presidente Ha chiesto la parola il Consigliere Borre.
Borre (UV) Mi dichiaro soddisfatto per quello che è l'elenco.
Per quanto riguarda invece il parcheggio dell'Ospedale mi sembra
strano che debba solo interessarsi il Comune per una struttura che
invece è di interesse regionale, visto che anche il Comune continua
a lasciare quell'area, dove abbiamo dei parcheggi che non sono
sufficienti neanche per i dipendenti.
Mi ero dimenticato nella domanda fatta precedentemente di
chiedere se è già aperto il parcheggio dell'Assessorato
all'industria, che è sotto la struttura di piazza della
Repubblica.
Presidente Ha chiesto la parola il Vicepresidente Viérin
Marco.
Viérin M. (PpVA) Volevo fare una domanda in merito a pagina 110
sugli ultimi due capitoli, per sapere il perché del residuo di 10
miliardi sul capitolo della strada dell'Envers e le opere che si
intende realizzare con la competenza di 6,6 miliardi; inoltre, la
motivazione del residuo di 4,7 miliardi in merito al tratto Aosta
centro-Aosta ovest della tangenziale sud di Aosta.
Presidente Ha chiesto la parola al Consigliere Parisi.
Parisi (RV) La mia domanda riguarda la strada dell'Envers, per
sapere quando saranno ultimati i lavori di allargamento del tratto
della strada che da Aymavilles porta in località Chavonne. Siccome
da almeno dieci anni quella strada è rimasta con una strettoia,
volevo sapere se nei piani lavori è previsto l'intervento e fra
quanto tempo sarà ultimato quel tratto di strada.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per completare la risposta al Consigliere
Borre, non è che il parcheggio dell'Ospedale riteniamo che sia
un'opera di stretta competenza dell'Amministrazione comunale, stavo
dicendo che dagli incontri che abbiamo avuto con il Sindaco e con
l'Assessore ai lavori pubblici è emersa la volontà da parte del
Comune di portare avanti questo tipo di intervento usando lo
strumento del soggetto promotore. Era questo che volevo dire.
Per quanto attiene al parcheggio attiguo all'Assessorato
all'industria, finalmente abbiamo avuto tutte le autorizzazioni, le
concessioni, eccetera, stanno facendo i lavori per la messa a norma
per quanto riguarda l'abbattimento delle barriere architettoniche,
quindi penso in tempi brevissimi di poterlo dichiarare agibile.
Per quanto attiene la strada dell'Envers, gli interventi qui
sono molteplici. Il problema dei residui è relativo ad appalti
avviati per i quali gli stati di avanzamento vanno a rilento e
pagamenti non ne sono ancora stati fatti; però sono cifre già
impegnate e gli appalti sono stati avviati nel '96. Penso che sul
capitolo della strada dell'Envers alla fine dell'anno '96 avremo
utilizzato tutte le somme a disposizione.
Per quanto attiene le somme previste per il '97, probabilmente
nell'elencazione dei lavori ci potranno essere dei lavori che
abbiamo già avviato ma che hanno impegni pluriennali. Se il
Vicepresidente Viérin vuole avere l'elenco dei lavori, glielo posso
fornire. Ce ne saranno alcuni che probabilmente sono già stati
avviati, ma che avevano un impegno pluriennale.
In particolare abbiamo: lavori in preparazione dello smontaggio
del ponte Baily nell'area di sistemazione attigua nella zona di
Saint-Marcel; stesa dei tappeti di usura e posa segnaletica su
tronchi già iniziati sulla strada dell'Envers, zona Chambave e
Fénis; lavori di sistemazione e bitumatura della strada 10 di
Pontey in Comune di Châtillon; lavori di rifacimento del tappeto di
usura sulla strada dell'Envers in corrispondenza dell'abitato di
Pollein; lavori di bonifica per la realizzazione di alcuni
fabbricati che costeggiano la strada dell'Envers in corrispondenza
dell'abitato di Pollein, di cui abbiamo già avviato le procedure di
appalto ma vi era l'impegno pluriennale; lavori di esecuzione della
segnaletica orizzontale sulla strada dell'Envers nel tratto
Chambave-Fénis; allacciamento della frazione Vert in Donnas, che è
un appalto già avviato di cui devono iniziare i lavori a giorni,
impegno pluriennale, quindi è in elenco; realizzazione,
attraversamento, sistemazione dell'asse all'interno del centro
abitato di Fénis, questo è un intervento ex novo di cui è stata
ultimata la progettazione; costruzione dello svincolo in località
Echallod in Comune di Arnad; ammodernamento e allargamento della
strada dell'Envers fra Aymavilles e Cogne - qui rispondo al
Consigliere Parisi e lo tranquillizzo -; costruzione nuovo innesto
per collegamento strada regionale di Saint-Marcel con la strada 26;
costruzione nuovo innesto per collegamento n. 15 di Brissogne con
la strada 26, vi sono dei residui di impegno; costruzione
marciapiedi per svincolo San Valentino in Comune di Châtillon;
ammodernamento traversa interna di Gressan sulla strada n. 10 di
Jovençan; costruzione della variante nei pressi della frazione
Neyran in Comune di Brissogne, abbiamo finalmente definito la
soluzione nella strettoia del Comune di Brissogne; allargamento
della strada dell'Envers nel tratto fra Champdepraz e Issogne nel
Comune di Champdepraz; allargamento della strada in località
Champagnole di Aymavilles; allargamento della strada dell'Envers
fra Tillier e Ponte Canale in Comune di Saint-Marcel, questo è un
lavoro in fase di ultimazione dove vi è per il '97 un residuo di
impegno di 250 milioni; allargamento ponte in località Garine in
Comune di Issogne, questo è nella zona industriale dove c'è
l'innalzamento di questo ponte che creava una strozzatura che in
caso di pioggia portava ad inondazioni; costruzione del ponte per
il collegamento della strada dell'Envers alla frazione Chez Sapin
in Comune di Fénis, si tratta dell'allargamento del ponte che c'è
sul canale irriguo dell'ENEL; allargamento della strada dell'Envers
nel tratto fra Montjovet e Champdepraz.
Questi sono, in sintesi, gli interventi principali per i quali
vi è un impegno, nel triennale, di circa 20 miliardi.
Presidente Ha chiesto la parola il Vicepresidente Viérin
Marco.
Viérin M. (PpVA) Ringrazio l'Assessore per la risposta
dettagliata, però mi assale un dubbio che l'Assessore ha
evidenziato a chiusura del suo discorso, cioè che per tutte queste
cose si impegnano nel triennio 19 miliardi.
Quindi chiederei all'Assessore se eventualmente la prossima
settimana, quando ha a disposizione un elenco di quanto ha appena
esposto, me lo possa dare con i dati contabili perché 19 miliardi
per realizzare tutte queste opere mi sembrano pochi.
Presidente Pagina 111. Ha chiesto la parola il Consigliere
Chiarello.
Chiarello (RC) Volevo sapere come mai è stato messo questo
articolo 51550; già prima avevo visto che questa legge non
produceva nessun introito, adesso leggo che non c'è nessun
adeguamento per permettere l'applicazione di questa legge. Volevo
capire come mai non ci sono soldi nel budget per permettere
l'applicazione di questa legge.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Questo è un capitolo che è stato inserito con una
recente legge, quindi bisogna attendere che ci siano dei Comuni che
usano questo strumento e poi si potranno attivare le iniziative
necessarie. Ma finché non ci sono iniziative concrete, non si può
inserire nel capitolo.
Presidente Ha chiesto la parola il Vicepresidente Viérin
Marco.
Viérin M. (PpVA) Il collega Chiarello mi ha anticipato, però
forse è andata bene così perché nella risposta dell'Assessore ho
visto molta perplessità.
Probabilmente - anzi sono fiducioso in questo senso - nessun
Comune adotterà questa legge, come è stato espresso da colleghi
della maggioranza all'atto della discussione di questo
provvedimento, che è stato definito una legge da tenere nel
cassetto. Spero che questa legge non venga utilizzata, perché
sarebbe una cosa poco seria.
Presidente Pagina 112. Pagina 113. Pagina 114. Ha chiesto la
parola il Consigliere Borre.
Borre (UV) Approfitto di questo capitolo per chiedere dei danni
dell'alluvione del '95, e con l'occasione voglio anche
complimentarmi con la Giunta e con l'Assessore competente per il
ripristino fatto nella vallata di Rhêmes. Comunque rimangono dei
grossi problemi per chi ha subito danni rilevanti per riuscire a
riprendere l'attività. Chiedo se è possibile accelerare i tempi di
intervento; sappiamo benissimo che certe attività, se non riescono
a riprendere per l'inizio della primavera, avranno dei problemi
anche per l'estate.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Le procedure previste dalla legge n. 37 per il
rimborso dei danni subiti in occasione di calamità naturali sono
farraginose; abbiamo costituito un gruppo di lavoro per rivedere e
semplificare le procedure previste dalla legge n. 37.
Per quanto riguarda l'ammontare dei danni, con l'ultima
variazione di bilancio abbiamo previsto 6 miliardi su questo
capitolo per poter far fronte ai 3 miliardi e rotti di danni
richiesti per gli eventi del mese di luglio in Aosta e per i danni
dell'alluvione sempre del 24 e 25 luglio in varie località della
Valle.
Presidente Pagina 115. Ha chiesto la parola il Consigliere
Tibaldi.
Tibaldi (Ind) Sul capitolo 51800, dove si fa riferimento a spese
per la costruzione e la sistemazione straordinaria di
infrastrutture di edifici pubblici, c'è una previsione di spesa di
4,1 miliardi; com'è la destinazione di questi soldi?
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Gli interventi previsti - naturalmente
alcuni di questi interventi come per gli altri elenchi possono
essere già stati avviati, è un'elencazione per l'impegno
pluriennale - sono essenzialmente: costruzione biblioteca
intercomunale di Hône, lavori di completamento della sala
polivalente in Comune di Nus, costruzione del nuovo deposito
carburanti UMA; costruzione osservatorio astronomico
Saint-Barthélemy in Comune di Nus; realizzazione di un tempio
crematorio presso il cimitero; lavori di completamento del
municipio di Torgnon...
(commenti in sala)
... un piccolo intervento modesto... l'intervento precedente era
già stato completato, poi successivamente - per rispondere al
Consigliere Squarzino - il Comune è riuscito ad acquisire un
ulteriore vano al piano terra, che nel momento in cui è stato
appaltato il progetto principale non era di proprietà del Comune,
allora si tratta di completare l'intervento; opere integrative di
completamento del cimitero in Comune di Roisan.
Sostanzialmente l'elencazione degli interventi principali è
questa.
Presidente Pagina 116. Pagina 117. Pagina 118. Ha chiesto la
parola il Vicepresidente Viérin Marco.
Viérin M. (PpVA) Volevo chiedere ragguagli in merito ai primi
due capitoli di questa pagina, precisamente 52160 e 52180.
Presidente Ha chiesto la parola il Consigliere Borre.
Borre (UV) Sul capitolo 60260 vorrei capire se questa legge, che
ritengo molto importante, ha iniziato a dare dei frutti, cioè se ci
sono state delle richieste per porre in atto queste strutture che
pongono rimedio alla discarica degli inerti.
Presidente Il Consigliere Rini si associa alla domanda posta dal
Consigliere Borre.
Ha chiesto la parola il Consigliere Tibaldi.
Tibaldi (Ind) Sul capitolo 52160, dove sono previsti 12 miliardi
per interventi di regimazione idraulica sui corsi d'acqua
principali. Vorrei sapere dall'Assessore competente se questi
interventi idraulici si riferiscono sempre alla consueta arginatura
dei torrenti di montagna o della Dora di fondovalle - secondo gli
stessi criteri che abbiamo visto hanno generato non pochi problemi
quando ci sono stati gli eventi alluvionali - oppure se filosofia
della regimazione è cambiata, nel senso che il letto del fiume
viene rispettato anche per quanto concerne l'aspetto di
esondazione. Più volte, quando ci sono stati gli eventi alluvionali
del '93 e del '94 è stato fatto riferimento a questo; abbiamo visto
a Cogne quanto si sia allargato il letto del fiume e quanto terreno
abbia strappato inondando il parcheggio in zona di Lillaz, ma non è
stato l'unico caso. La tecnica dell'arginatura cementizia tout
court ha dimostrato quanto sia limitata, e direi di più, quanto sia
diventata pericolosa.
Vorrei sapere dall'Assessore se le modalità d'intervento e
d'impiego di questo denaro sono la prosecuzione di quella filosofia
che ritengo errata del passato.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Prima di entrare nel dettaglio sui
capitoli 52160, 52170, che mi pare quanto richiedesse il
Vicepresidente Viérin, rispondo al quesito di carattere generale
del Consigliere Tibaldi.
Innanzitutto la quasi totalità di questi interventi, quelli che
non sono relativi agli interventi successivi all'alluvione, ma agli
interventi di prevenzione, fanno parte di programmi dettagliati ed
è quanto ho avuto occasione di sottolineare in sede di audizione
all'interno della commissione competente, dove era stato
sottolineato il fatto che per alcune vallate, ad esempio la valle
di Gressoney, abbiamo fatto partire tutta una serie di appalti per
cui per tutta la Valle del Lys gli interventi sono stati risolti in
modo organico. Nell'elencazione degli interventi probabilmente
ritroveremo anche qui parecchi interventi che sono già stati
avviati o che fanno parte di programmi; questo è anche il motivo
dei residui che sono tanti. Voglio sottolineare che su questo
settore abbiamo ottenuto un finanziamento da parte dello Stato di
circa 70 miliardi, da parte della Cassa Depositi e Prestiti, e da
questo punto di vista voglio rimarcare il lavoro corretto e
positivo che gli uffici hanno svolto.
Per rispondere più in dettaglio a quanto diceva il Consigliere
Tibaldi, in senso lato vi è certamente - merito di un'evoluzione
nel settore - una maggiore sensibilità dal punto di vista della
tipologia degli interventi legati più che altro all'inserimento
ambientale di queste opere di arginatura. Non condivido invece la
tesi del Consigliere Tibaldi, ma condivido l'aspetto di maggiore
attenzione nell'inserimento ambientale dell'intervento, quindi
evitare muraglioni antiestetici o impattanti per andare alla
costruzione di scogliere più morbide dal punto di vista della
pendenza, anche scogliere che vengono camuffate con interventi di
ricopertura di verde o di siepi, che sono accorgimenti che abbiamo
già potuto sperimentare nella Valle di Gressoney.
Sulla filosofia più in generale non condivido assolutamente
quanto dice il Consigliere Tibaldi, infatti i danni maggiori che
abbiamo avuto negli anni passati a seguito dell'alluvione si sono
verificati dove la presenza dell'uomo era pressoché nulla. Ad
esempio nella Valsavarenche o nella Val di Rhêmes, dove
l'intervento e la presenza umana erano quasi nulli, da lì sono
partiti i disastri maggiori dal punto di vista delle inondazioni.
Questo sta a significare che quanto è stato fatto finora da parte
dell'Amministrazione regionale ha evitato che in Valle d'Aosta
subissimo delle situazioni al momento delle alluvioni che si sono
verificate nell'arco alpino molto vicino a noi.
Quindi direi che certamente si poteva fare meglio, forse in
alcuni casi si può anche avere abusato di questi interventi, però
direi più che altro dal punto di vista dell'inserimento ambientale.
Infatti dove abbiamo avuto i danni maggiori, è dove l'intervento
era nullo o pressoché uguale a zero; la Val di Rhêmes e la
Valsavarenche lo stanno a sottolineare.
Volevo poi elencare nel dettaglio gli interventi in risposta a
quanto mi ha richiesto il Consigliere Viérin: lavori sistemazione
idraulica torrente Arpisson e Grand'Eyvia in località Epinel in
Comune di Cogne, qui abbiamo tutti gli interventi che sono previsti
nel programma, ad esempio questo è uno degli interventi che rientra
nel finanziamento tramite la Cassa Depositi e Prestiti,
finanziamento di circa 70 miliardi a costo zero per
l'Amministrazione regionale, perché l'ammortamento delle quote di
mutuo è interamente a carico dello Stato; lavori di pronto
intervento per l'erosione del muro argine in località Bertin in
Comune di Etroubles; lavori di manutenzione del torrente Lys dal
Ponte Romano alla confluenza della Dora Baltea in Comune di
Pont-Saint-Martin; lavori di manutenzione di un tratto della Dora
Baltea in sponda sinistra del fondo alveo in corrispondenza del
ponte di Chavonne in Comune di Villeneuve; lavori di manutenzione e
sistemazione idraulica del torrente Urthier e Grand'Eyvia in Comune
di Cogne; confluenza del torrente Grand'Eyvia fino alla centrale
ENEL in Comune di Montjovet; Dora Baltea dalla centrale ENEL di
Montjovet fino alla confluenza del torrente Ayas - con questo
rispondo ai quesiti che mi poneva l'altro giorno il Consigliere
Viérin sulla zona di Montjovet -; sistemazione idraulica del bacino
della Dora di Rhêmes in Comune di Rhêmes-Notre-Dames; sistemazione
torrente Savara in Valsavarenche - questi sono interventi vecchi
che hanno un impegno pluriennale -; lavori di manutenzione e
sistemazione idraulica della Dora Baltea nella zona di Val Vény
fino alla confluenza del torrente Grand'Eyvia con il torrente
Everneil della Dora di Valgrisenche; sistemazione idraulica dei
bacini dei torrenti Artanavaz e Buthier; sistemazione idraulica del
bacino del torrente Marmore; sistemazione idraulica del bacino del
torrente Evançon; lavori di manutenzione del torrente Ayas e del
bacino del torrente Lys; sistemazione della Dora Baltea in località
Glarey in Comune di Saint-Vincent, proprio di fronte alla stazione
dove c'era una specie di campeggio; torrente Marmore in Comune di
Antey-Saint-André; località Chardonney in Comune di Champorcher -
questi sono interventi già in essere legati alle alluvioni
precedenti; lavori di arginatura e protezione del collettore
fognario, ricostruzione dello stesso in destra orografica in
località Chavonne in Comune di Villeneuve. Principalmente gli
interventi più importanti del capitolo 52160 sono questi.
Per quanto attiene il capitolo 52180, i lavori più importanti
sono: lavori di stabilizzazione della scarpata in località Chabodey
in Comune di La Salle; opere di protezione dell'abitato in Comune
di Verrès; opere di protezione della strada regionale 28 tra la
località Thoules e Prele in Comune di Oyace; interventi di
stabilizzazione del versante ricompreso fra il centro civico e il
Ponte di Valmartin in Comune di Valtournenche; interventi di
consolidamento del versante franoso in località Poyaz in Comune di
Chambave; sistemazione della parete rocciosa Mont di Nona in Comune
di Près-Saint-Didier; intervento di bonifica e consolidamento della
parete rocciosa La Becca sulla strada del capoluogo, strada
l'Envers in Comune di Villeneuve; lavori di consolidamento del
pendio fra la zona di Valmartin e il centro civico nel Comune di
Valtournenche; lavori di pronto intervento relativi a situazioni di
frane in zone urbanizzate e protezione di strada - questa è una
voce di carattere generale -; intervento protezione del centro
abitato del Comune di Antey-Saint-André - si tratta di un
intervento già appaltato -; lavori di sistemazione del versante
instabile su cui insiste la Chiesa parrocchiale di Courmayeur, qui
abbiamo avviato gli interventi di monitoraggio; consolidamento del
versante franoso in località Montjoux in Comune di Gignod;
interventi atti a garantire la stabilità della pendice rocciosa nel
Forte di Bard, in Comune di Bard; lavori di protezione passiva in
località Saisonne nel Comune di Antey-Saint-André e Chamois;
protezione della strada regionale 28 di Bionaz, Torgnon frazione
Petit Monde; protezione da caduta massi in località Montquert in
Comune di Montjovet.
Questi, a grandi linee, gli interventi principali.
Si dà atto che dalle ore 19,38 alle ore 19,43 preside il
Vicepresidente Aloisi.
Presidente Ha chiesto la parola il Vicepresidente Viérin
Marco.
Viérin M. (PpVA) L'Assessore ha elencato una serie di opere che
si verranno a realizzare; se ho ben capito, una parte di queste
opere sono state stornate dal bilancio '96 proprio ratificando la
delibera di Giunta, n. 4603 del 18 ottobre, ieri in quest'aula,
perché in questa delibera alcune di quelle opere le ritrovo
stornate dal '96, e poi la Giunta si prende l'impegno di
trasferirle sul bilancio '97. Leggo testualmente, ad esempio,
dettaglio 2719, "Lavori di manutenzione e sistemazione idraulica
del bacino della Dora Baltea dalla centrale ENEL di Montjovet fino
alla confluenza del torrente Ayas". Quindi una parte di quei 6,66
miliardi che erano di competenza quest'anno, vengono trasferiti
all'anno prossimo.
Non sono qui a dire che quei lavori andavano fatti quest'anno,
ho capito l'urgenza e anzi condivido che questi soldi, per evitare
di lasciarli a residuo, siano utilizzati per lavori per i quali le
progettazioni erano già definite.
Quello che volevo dire era che per alcuni di questi lavori
occorre fare molta attenzione, ad esempio sul lavoro di Montjovet
ho fatto un sopralluogo insieme agli amministratori locali ed ho
fatto anche delle foto che posso lasciare all'Assessore; da quello
che sanno gli amministratori locali ed altri, si vorrebbe fare un
intervento senza prima avere uno studio adeguato sull'assetto
idrogeologico in merito ai riflessi che queste sopraelevazioni di
arginature potrebbero determinare.
Quindi rischiamo al cento per cento in quel caso di fare degli
interventi che poi non risolvono né l'impatto ambientale né il
rischio conseguente di inondazioni. Dalle foto che mi sono state
date dai residenti del luogo si può vedere come quell'intervento,
eseguito così come è stato prospettato, non sia per niente
fattibile perché ripropone lo stesso problema al primo caso di
esondazione.
E' un piccolo caso, ma quello che chiedo all'Assessore è di fare
molta attenzione quando si parte con questi lavori, forse è meglio
farne alcuni in maniera più attenta per poi passare agli altri.
Giustamente dice l'Assessore che sono 70 miliardi che vengono
dallo Stato, ma sono pur sempre soldi che dobbiamo gestire come
Amministrazione regionale. Ricordo ai consiglieri che l'importo
complessivo, fra residui e impegno triennale, per questi interventi
è di 102,5 miliardi; si tratta di una cifra importante, quindi
chiederei all'Assessore di fare molta attenzione in merito a questi
interventi perché uno può preferire che si rispetti l'impatto
ambientale, altri possono ritenere più importante il mantenimento
delle attività in quei siti, però queste sono due posizioni
amministrative.
Alla fine, se facciamo delle opere e andiamo a realizzare sul
territorio questi sbarramenti che non risolvono l'aspetto di
salvaguardare i cittadini che hanno dei problemi sia abitativi che
produttivi di quei siti, e per di più andiamo anche a deturpare
alcune cose, penso che sia la cosa più scellerata. Quindi, facciamo
attenzione; avevo informato il collega Parisi, Presidente della III
Commissione, che avrei fatto una richiesta sul caso di Montjovet,
perché è importante che la III Commissione faccia un sopralluogo
per capire queste cose. Non faccio parte della III Commissione,
l'altra volta avevo promesso al collega Parisi che sarei
intervenuto, ma alcuni impegni me lo hanno impedito, quindi
cercherò di venire giovedì per fare questa richiesta in maniera
formale.
Presidente Ha chiesto la parola il Consigliere Tibaldi.
Tibaldi (Ind) L'osservazione che avevo fatto in merito a questi
12 miliardi era per dare uno spunto all'Assessore affinché si
potesse fare un approfondimento ulteriore sulle tipologie di
intervento in questo settore. Sono rimasto deluso dalla risposta,
perché non basta dire che questi 12 miliardi si riferiscono a
quelle opere che sono state menzionate. Allora vorremmo sapere,
sulla base della risposta che ha dato l'Assessore, se gli
interventi citati si riferiscono a sponde naturali oppure no,
perché sarebbe interessante sapere se fra il dire e il fare c'è
congruità.
Dice l'Assessore: la quasi totalità di questi interventi fa
parte di un programma definito - e va bene, c'è anche una legge,
nessuna obiezione in merito - sono interventi di carattere
preventivo, sono stati previsti degli stanziamenti nei capitoli
precedenti. Interventi di carattere preventivo che comunque devono
avere in considerazione due obiettivi, e mi sembra che l'Assessore
ne abbia citato uno solo, il rispetto ambientale. Il quale, è vero
che è fondamentale, anche se vorrei dire che il rispetto ambientale
non si persegue sempre e solo con la cementificazione delle sponde
torrentizie; anzi è scientificamente dimostrato che la
cementificazione delle sponde torrentizie restringe la sezione del
condotto del fiume e il principio idraulico dice che, stringendo la
sezione, aumenta la pressione dell'acqua, e di conseguenza la
violenza di quest'acqua quando in termini di quantità e di
pressione straripa da quello che è diventato il letto artificiale
del fiume in seguito all'intervento dell'uomo. Il fatto che ci sia
uno stanziamento generoso di 70 miliardi non pregiudica che ci sia
una filosofia di intervento che sia più consona, più attenta e al
rispetto ambientale e alla prevenzione e alla salvaguardia di
quelli che sono i siti antropizzati che si trovano lungo le pendici
montuose, e che sono non solo i centri abitati, ma anche le
frazioni di minore entità.
Mi sembra che sia stato dimostrato dagli eventi, purtroppo, che
questa piastrellatura dei torrenti non sempre ha dato i risultati
sperati. Se l'Assessore prima diceva che gli effetti più devastanti
si sono verificati in prossimità di sponde naturali, gli vorrei
ricordare invece un evento catastrofico che ha visto morire quattro
persone, che si è verificato vicino al suo paese, Chambave, dove
c'era l'arginatura completa della Dora Baltea e dove lo
straripamento del fiume e la forza dell'acqua hanno portato via un
bel tratto di strada causando la morte di quattro persone. Questo è
un fatto che smentisce quindi la teoria dell'Assessore, che i danni
più gravi si sono verificati in prossimità di sponde naturali;
forse possiamo dire che è vero il contrario, perché i principi
idraulici - che l'Assessore conosce meglio di me, essendo
architetto - dicono esattamente che stringendo la sezione, l'acqua
subisce una forza di impatto decisamente più pericolosa.
Speravo anche che ci fosse un riferimento a quello che è stato
un intervento dell'Amministrazione, oltretutto coronato da tanto di
conferenza stampa da parte dello stesso Assessore, sulla ripulitura
del fiume Dora Baltea, per sapere se quel milione di metri cubi che
sta ostruendo il letto dell'unico fiume valdostano sta procedendo
oppure se è stata solo una dichiarazione di intenti che poi non ha
avuto una concretizzazione pratica, quindi non si è tradotta in
fatti.
Ritengo che la filosofia di questi interventi debba essere
completamente cambiata: se non sono previste superfici di sfogo
adeguate - e non sempre con la logica del cemento - per far sì che
le esondazioni abbiano la possibilità di invadere certe aree, aree
di salvaguardia, senza andare ad impattare negativamente quelli che
sono siti antropizzati o infrastrutture che sono al servizio
dell'uomo, sarebbe decisamente meglio.
Voglio solo dire che mi discosto completamente con le
enunciazioni di principio fatte dall'Assessore.
Presidente Ha chiesto la parola il Consigliere Florio.
Florio (VA) L'elenco testé fatto dall'Assessore - mi riferisco
alle difese spondali - e la giustificazione portata a quell'elenco,
il sostegno concettuale con il quale ha voluto sostenere d'altronde
una scelta da lui evidentemente portata avanti nella stesura del
bilancio, mi fa rabbrividire.
Notiamo con tristezza che la logica seguita anni addietro
pervicacemente - ricordo i numerosi danni procurati da quella
logica - sta riprendendo fiato. A quella logica siamo contrari e
diciamo no. E' una logica tutta e soltanto ingegneristica, è una
logica tutta soltanto edile, è una logica che fa finta di
consentire la perpetuazione di un tipo di gestione del territorio
che ha segnato la nostra regione malamente negli anni passati,
premiando soltanto una serie innumerevole di imprese edili che per
solo questa ragione continuano ad esistere.
Nel corso dei mesi trascorsi più volte in III Commissione ci
sono giunti degli atti amministrativi di approvazione di interventi
di questo tipo e alle preoccupazioni più volte manifestate ci è
sempre stato detto che si trattava di interventi saltuari, non
necessariamente legati l'uno all'altro, tesi soprattutto a
consolidare ciò che eventi alluvionali o catastrofici avevano
distrutto o fortemente lesionato. L'elenco fatto, l'estensione
sull'intero territorio della Valle, su tutti i corsi d'acqua della
Valle, che si legge in filigrana attraverso l'elenco, la quantità
di danari che mi è parso di capire si ha intenzione di investire in
quest'avventura, fanno rabbrividire. Credo che su questa questione,
prima di procedere oltre, sia necessario fare il punto. Se vogliamo
continuare a realizzare muri lungo i torrenti per consentire
l'indiscriminato utilizzo di qualsiasi tipo di area naturalmente
esondabile, noi non ci stiamo.
Qui non si tratta di riconquistare al fiume o al torrente aree
proprie dell'abitato o utilizzabili dall'uomo, perché ogni volta il
fiume o il torrente si reimpadronisce di quelle aree, che
naturalmente non sono dell'uomo ma sono del fiume e del torrente.
Ricordo solo un esempio, che è quello della Val Vény: la Dora ha
riconquistato un'area che era sua propria. Non è possibile - magari
lo sarà per dieci anni, o per un periodo di tempo più o meno lungo
- che l'uomo si riconquisti quella superficie di parcheggio, perché
non passerà sicuramente molto tempo perché la Dora riconquisti al
suo corso quell'area stessa. Continuare in questa logica è una cosa
assurda, inaccettabile, non possiamo sottoscriverla.
Alcune annotazioni infine sul tipo di difese spondali. Non si
vuole proprio tentare soluzioni diverse, anche acquisendo
tecnologie, informazioni teoriche e idrauliche da paesi che sono
molto più avanzati di noi, con condizioni plano-altimetriche simili
alle nostre, che già sono riusciti a fare cose del genere. Non si
vuole prenderne atto, si continua a costruire difese spondali
estremamente rigide, che trasformano i corsi d'acqua in assetti
territoriali estremamente pericolosi soprattutto per l'uomo.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Non per fare polemica, mi dispiace del
taglio dell'intervento del Consigliere Florio, se lo riterrà
opportuno gli posso illustrare che questi interventi non vanno
assolutamente nella direzione che il Consigliere Florio ha dato o
ha cercato di far emergere con il suo intervento. Anzi, direi che
la Valle d'Aosta su questo tipo di problematica può essere portata
ad esempio. Il 90 percento di questi interventi, per circa 100
miliardi di cui 70 con mutuo con la Cassa Depositi e Prestiti
interamente finanziati dallo Stato, vanno nella direzione di
intervenire dove ci sono stati danni alluvionali, che non è stato
possibile ripristinare con il pronto intervento in quanto non
avevano l'urgenza...
(interruzione del Consigliere Florio, fuori microfono)
... ma scusa, Florio, gli esempi li ha fatti il Consigliere
Tibaldi, quando mi viene a portare l'erosione nella zona di
Chambave, che è proprio legata al fatto che c'è un torrente dove
l'intervento è stato minimo, la confluenza con la Dora Baltea.
Non sarà mica l'Amministrazione regionale, da quando sono nato
mi ricordo che la statale passava da lì, e lì c'era l'arginatura,
non è un problema di scelte dell'Amministrazione regionale. Cos'è
successo? E' successo che il torrente, non sufficientemente
protetto a monte della zona di Chambave, ha portato i detriti, ha
provocato lo sbarramento nella confluenza della Dora e lì c'è stata
l'erosione. Allora, se non dobbiamo intervenire, dovevamo chiudere
la statale e non dovevamo più fare l'intervento.
Per l'altro intervento a Chambave vicino all'autostrada, dove si
vede la frana passando, non mi direte che lì dobbiamo lasciare le
cose come stanno, sopra a monte c'è un villaggio. Poi distinguiamo
quelli che sono gli interventi nella zona antropizzata, che sono
prevalentemente di competenza dell'Assessorato ai lavori pubblici,
con gli altri interventi. Mi pare che la filosofia degli interventi
nella zona antropizzata sia la filosofia corretta, quella che
stiamo espletando noi.
Non posso condividere questo intervento, nessuno deve
rabbrividire, ma dobbiamo essere orgogliosi di quanto ha saputo
fare quest'Amministrazione regionale a seguito dell'alluvione del
'93; va tutto a merito della Valle d'Aosta.
Andiamo a vedere situazioni limitrofe dove i ponti sono ancora
ponti provvisori, dopo quattro anni che si è verificata
l'alluvione. Quindi la prevalenza di questi interventi non va nella
direzione assolutamente né di rovinare il paesaggio né di turbare i
corsi d'acqua nelle zone non antropizzate.
Volevo rispondere sull'ironia di Tibaldi: la filosofia è bella,
ma qui bisogna cercare di fare degli interventi concreti, bisogna
essere operativi. Il Consigliere Tibaldi ha fatto un esempio
completamente sbagliato per sostenere la sua tesi, suffragandola
anche con ragionamenti di tipo idraulico, e l'intervento di
Chambave, lo spiegavo prima, è completamente fuori luogo.
Presidente Ha chiesto la parola il Consigliere Tibaldi.
Tibaldi (Ind) Visto che secondo quanto dice l'Assessore ho fatto
un esempio completamente sbagliato per suffragare il mio
ragionamento, mi dimostri il contrario.
Ho citato un principio idraulico e a supporto di quella
citazione ho fatto l'esempio. Se l'Assessore lo vuole smentire, lo
smentisca dall'inizio alla fine, non solo per dire: "Hai
sbagliato!" Altrimenti è troppo comodo!
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Dovevo rispondere alla richiesta del Consigliere
Borre per quanto riguarda il capitolo 67260. Effettivamente è stata
presentata una richiesta di intervento ai sensi della legge
regionale per realizzare questo impianto di recupero e riciclaggio
degli inerti.
Si tratta di una domanda seria, con una proposta valida; il
problema più delicato è la localizzazione dell'impianto, quindi si
stanno approfondendo un paio di ipotesi che sono state prospettate
con l'obiettivo di arrivare in tempi brevi ad attivare finalmente
questo impianto, che sicuramente è importante per tutta la Regione,
in particolare per il comprensorio di Aosta.
Presidente Pagina 119. Ha chiesto la parola il Consigliere
Collé.
Collé (PpVA) Volevo prima chiedere fino a che ora continuano i
lavori... comunque c'è l'intenzione di andare fino alle votazioni?
Va bene.
Volevo chiedere per quanto riguarda l'articolo 38660. Qui
abbiamo spese per interventi intesi alla conservazione e
all'incremento del patrimonio boschivo, ci sono 4,5 miliardi per il
'97 rispetto a 1,340 miliardi del '96, la domanda era rivolta per
capire il perché di questo notevole incremento.
Una seconda cosa che volevo chiedere all'Assessore e che va
anche nel discorso dei vivai regionali che abbiamo in Valle, è
quale politica si intende portare avanti, in questo senso: ci
sarebbero voci in giro che alcuni vivai debbano chiudere, altri
vivai sono stati chiusi alcuni anni or sono, sembra che ci sia un
indirizzo da parte della Regione di andare ad acquistare le piante
piccole fuori dalla Valle ma anche fuori dall'Italia (si parla di
Austria).
Volevo essere confortato che tutto questo non è vero, che si
continuerà con i vivai esistenti, poi naturalmente vorrei capire il
perché di questo notevole incremento.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda l'incremento del capitolo,
questo è dovuto al fatto che abbiamo previsto 3 miliardi per il
proseguimento del programma di viabilità forestale. Si tratta di
dare concreta attuazione al programma di realizzazione di piste e
tracciolini di accesso alle zone boschive, dove è necessario fare
gli interventi silvo-colturali.
Per quanto riguarda i vivai, a me non risulta che ci siano
orientamenti diversi, tant'è che nel bilancio il Consigliere potrà
vedere che i capitoli attinenti non sono mutati.
Presidente Colleghi consiglieri, qui nessuno vuole forzare la
mano a nessuno: se vogliamo interrompere un'ora per andare a
mangiare un panino, lo possiamo fare. Ritenete che si possa
interrompere un'ora per riprendere alle 9?
(risponde un coro di "no")
... ho sentito alcune voci prima che chiedevano di andare
avanti, altri dicevano: "Ma neanche un panino ci fate mangiare?"...
A me pare di intendere che sono più numerosi quelli che vogliono
andare avanti di quelli che vogliono interrompere, e allora prendo
atto, la maggioranza è sovrana, andiamo avanti.
Ha chiesto la parola il Consigliere Florio.
Florio (VA) Il problema non è di andare avanti, perché è chiaro
che ci si deve mettere tutto il tempo necessario, e se sarà
necessario proseguiremo domani e dopodomani. Quello che chiediamo è
di sapere: decidiamo di fermarci alle 8,30, alle 9,30, a
mezzanotte, alle tre del mattino? Questo vorremmo saperlo!
Presidente Poiché avevo delle richieste diversificate, come
dicevo prima, quando ho proposto la sospensione mi è parso di
capire che la maggior parte dei consiglieri era contraria; ma se
volete valutiamo. Chi vuole la sospensione alzi la mano. Ragazzi,
anch'io ero con voi, e mi dispiace, siamo in minoranza. Ho proposto
un'ora, anche perché avevo un convegno a cui volevo andare e mi
dispiace di non andarci; andavo a portare il saluto e mi dispiace.
Soffro, sto qui con voi!
Ha chiesto la parola il Consigliere Lanivi.
Lanivi (PVA) Interpretando i desideri dell'Assessore Agnesod e
del Consigliere Bionaz, si va fino alle 20h45.
Presidente Pagina 120. Ha chiesto la parola il Consigliere
Tibaldi.
Tibaldi (Ind) Capitolo 38680, spese sui fondi assegnati dallo
Stato e dall'UE per l'attuazione del progetto studio causale della
moria del pino silvestre, in riferimento alle precipitazioni e ai
parametri ecologici. Nessun intervento di spesa quest'anno per uno
studio che negli anni scorsi ha previsto degli impegni notevoli da
parte di una società, l'IPLA, partecipata dalla Regione, interventi
dell'ordine di 850 milioni circa ogni anno.
Quest'anno non ci sono impegni di spesa, ci sono dei residui,
quindi evidentemente o il lavoro per il quale sono stanziati questi
fondi è stato definito, oppure è cambiato il programma. Sarebbe
importante sapere dall'Assessore, a fronte di tutte queste spese
che sono state fatte negli anni scorsi, a che punto si è
addivenuti, qual è la conclusione di questo lavoro - se il lavoro
si è concluso - oppure come mai queste spese quest'anno non sono
previste, se c'è stata una variazione di programma rispetto agli
obiettivi previsti in passato.
Presidente Ha chiesto la parola il Consigliere Linty.
Linty (LNPIAP) Anch'io per avere notizie di questo studio, delle
risultanze soprattutto di questo studio.
Riguardo al capitolo 38820 vorrei sapere le motivazioni che
hanno generato un decremento della spesa previsto in competenza per
600 milioni e se fra le spese per la prevenzione e la lotta agli
incendi nei boschi e per la ricostituzione dei boschi percorsi dal
fuoco, sono inserite in questo capitolo le squadre antincendi
boschive.
Presidente Ha chiesto la parola il Vicepresidente Viérin
Marco.
Viérin M. (PpVA) Al capitolo 38800 in merito ai "Contributi per
rimboschimenti", nell'assestato c'erano 401 milioni, mi sembra
strano che ve ne siano 540 ancora a residuo e vorrei capire se ci
sono problemi in merito a lavori già appaltati, che ancora sono lì,
sicuramente antecedenti al '96, altrimenti la cifra sarebbe
proporzionalmente inversa.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda lo studio sulla moria del pino
silvestre si tratta di un programma interamente finanziato dall'UE,
la cui esecuzione è stata affidata all'IPLA.
La convenzione con IPLA prevede una tempistica che mi pare
essere biennale, ma vado a memoria; non sono previste spese per il
'97 in quanto lo studio è stato interamente finanziato con i fondi
assegnati e il residuo che qui è presente sta a significare che lo
studio non è consegnato; quindi sono stati erogati degli acconti e
verrà saldato al momento della consegna.
Per quanto riguarda invece il 38820, "Spese per la prevenzione e
la lotta agli incendi nei boschi e per la ricostituzione dei boschi
percorsi dal fuoco", il decremento è minimo, si tratta di un
capitolo in parte di investimenti e in parte di spese per
attrezzature, materiali, eccetera, che ha dovuto essere modulato
sulla base delle esigenze complessive.
Per quanto riguarda la retribuzione delle squadre antincendio,
che intervengono nei boschi, questi sono operai forestali che
vengono retribuiti normalmente su altri capitoli; in questo
capitolo ci sono le spese relative all'assistenza alle squadre, ma
si tratta di quelle spese che vengono sostenute nel momento in cui
queste squadre intervengono (ad esempio, il rifocillamento).
Presidente Pagina 121. Ha chiesto la parola il Consigliere
Linty.
Linty (LNPIAP) Capitolo 38845, "Spese per interventi intesi alla
ricostituzione dei soprasuoli boschivi distrutti o danneggiati da
eventi calamitosi", dove c'è uno stanziamento di 300 milioni con
950 milioni a residuo: siccome avevo presentato in passato
un'interpellanza per quanto riguardava nella fattispecie i Comuni
di Gaby e di Issime per i boschi che erano stati oggetto di
esondazione del torrente Lys nel settembre '93, vorrei sapere se
questi sono i fondi che vanno ad intervenire per quel tipo di danno
subito.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Non ho evidentemente ancora sotto mano il programma
lavori per il 1997, lo stiamo redigendo; questo è un capitolo che
va letto insieme ai capitoli che prevedono la retribuzione delle
squadre forestali. Queste sono risorse che servono all'acquisto dei
materiali, che vengono poi utilizzati dalle squadre forestali per
gli interventi.
Presidente Ha chiesto la parola il Consigliere Chiarello.
Chiarello (RC) Volevo solo chiedere sul capitolo 38855 come mai
ci sono 19 milioni di assestato, 5 milioni di residui, e non c'è
niente in competenza.
(intervento dell'Assessore Vallet, fuori microfono)
Presidente Ha chiesto la parola il Vicepresidente Viérin
Marco.
Viérin M. (PpVA) Per aiutare l'Assessore, visto che c'è un po'
di imbarazzo: c'è una legge in questo senso, è una legge che non
condivido, che prevede l'obbligo da parte di tutti i Comuni di
piantare per ogni nato una pianta. Presumo che se gli uffici non lo
hanno messo, è stata abrogata la legge, mi sembra strano.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Come previsto dalla legge di contabilità
regionale, i fondi Stato possono essere introitati dalla Regione
con semplice delibera di Giunta.
Visto che questo è un capitolo che spende fondi dello Stato, non
sono previsti soldi della Regione e qualora i Comuni si attivano, e
la procedura è attivata, nel momento in cui vengono introitati i
fondi Stato vengono messi con delibera di Giunta sul capitolo di
spesa e vengono spesi.
Presidente Pagina 122. Ha chiesto la parola il Consigliere
Chiarello.
Chiarello (RC) Capitolo 38880, "Spese per installazione,
ampliamento e sostituzione vivai forestali": vorrei sapere qualcosa
dall'Assessore di quel famoso vivaio di piante micorizzate, quando
cominceremo a raccogliere i funghi...
A parte gli scherzi, vorrei capire a fronte di questi 500
milioni di competenza a che punto è questo vivaio.
Presidente Ha chiesto la parola il Vicepresidente Viérin
Marco.
Viérin M. (PpVA) Sul capitolo 39105 c'è quasi il raddoppio della
previsione di spesa in merito alla pubblicità sui lavori svolti
dalla Forestale; se c'è qualcosa di concreto e di serio è un
discorso secondo il sottoscritto, ma vorrei sapere dall'Assessore
se c'è un'iniziativa nuova che ha un senso, perché andare a
pubblicizzare i lavori fatti dalla Forestale non so se abbia un
senso.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda il capitolo 38880 la previsione
di 500 milioni non è riferita alle strutture che la convenzione che
abbiamo fatto con la CCS Valle d'Aosta prevede che siano realizzate
dall'Amministrazione; c'è un altro capitolo che prevede quella
spesa. Questa spesa di 500 milioni è da mettere in relazione alla
ristrutturazione del vivaio centrale di Quart, che deve essere
rifatto per quanto riguarda la struttura, trattandosi di un
fabbricato che per parecchie ragioni non è più a norma. Si tratta
quindi nella sostanza di rifare la struttura del vivaio.
Per quanto riguarda invece il capitolo 39105, non concordo con
l'impostazione del Vicepresidente Viérin, nel senso che il Corpo
forestale non svolge solo funzioni di Polizia o di vigilanza. Le
attività che intendiamo promuovere sono le attività inerenti ad
esempio la sentieristica, le aree attrezzate e quant'altro viene
fatto per quanto riguarda la salvaguardia e la promozione delle
risorse naturali.
Presidente Pagina 123. Ha chiesto la parola il Consigliere
Tibaldi.
Tibaldi (Ind) Il capitolo 39600, relativo alle "Spese per la
gestione dei giardini alpini", innanzitutto non contiene alcun
riferimento normativo di atto amministrativo, quindi chiedo
delucidazioni all'Assessore per sapere qual è il riferimento per
questa spesa di 295 milioni prevista per il 1997.
Poi si riferisce, come dicevo, a spese per la gestione dei
giardini alpini, mentre nel capitolo immediatamente precedente, il
39580, si fa riferimento più specificamente a contributi per la
gestione dei giardini alpini, e qui sono prese a riferimento due
leggi regionali, la n. 40/94 e la n. 1/96, dove lo stanziamento dei
fondi invece è inferiore rispetto a quello per le spese, 60
milioni. Quindi in totale sono 355 milioni fra spese e contributi,
che vanno a beneficio di quella che è la conduzione di questi
giardini alpini.
Vorrei sapere dall'Assessore innanzitutto la differenza di
queste due voci di intervento; poi, come dicevo prima, vorrei
conoscere quali sono gli appigli normativi del 39600, perché
sappiamo che ogni spesa della Regione deve essere suffragata da una
norma precisa.
In riferimento al capitolo 39500, dove sono stanziati 100
milioni per l'organizzazione e la gestione delle riserve naturali,
abbiamo visto già in qualche capitolo precedente che sono previsti
interventi specifici per certe aree protette, prima l'Assessore
faceva riferimento alle quattro aree protette, qui invece si parla
di riserve naturali; volevo sapere se questi 100 milioni si
sovrappongono ad altre destinazioni di spesa, già citate in
precedenza, oppure a cosa si riferiscono e com'è organizzata questa
gestione.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda i giardini alpini, ricordo che
sono quattro, tre dei quali gestiti da enti o fondazioni,
Chanousia, Paradisia e Saussurrea, mentre il quarto, che è quello
del Castel Savoia a Gressoney, è gestito direttamente
dall'Assessorato all'agricoltura, servizio forestazione, in quanto
è compito istituzionale dell'Assessorato e del servizio
salvaguardare e promuovere le risorse naturali. Quindi i due
capitoli, uno per quanto riguarda i contributi è riferito alla
legge n. 40/94, e l'altro serve evidentemente per gli interventi
diretti.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) In merito al capitolo 39500, è la dotazione
annuale prevista da una recente legge regionale dell'autunno '96
per quanto riguarda la gestione delle riserve naturali, cioè si
tratta di una dotazione per interventi di segnaletica, di pannelli
informativi, di capanni di osservazione, cioè quei piccoli
interventi di gestione che richiedono le riserve naturali.
Presidente Ha chiesto la parola il Consigliere Tibaldi.
Tibaldi (Ind) ... però non mi ha risposto alla domanda specifica
sul capitolo 39600. Cioè, qual è il riferimento normativo? Spese
per la gestione dei giardini alpini, c'è un codice...
(interruzione dell'Assessore Vallet, fuori microfono)
.. quindi per far fronte a queste spese si provvede con normale
delibera di Giunta nel corso dell'esercizio successivo? Mi è
sembrato di non vedere capitoli di spesa che non siano suffragati
da norme, tranne questo; questo è il primo.
Presidente Pagina 124. Ha chiesto la parola il Consigliere
Collé.
Collé (PpVA) Due domande relative ai capitoli 50150 e 67385, che
si riferiscono rispettivamente al parco del Mont Avic e all'Espace
Mont Blanc.
Ci sono degli investimenti notevoli per il '97, volevo capire
dall'Assessore a che punto eravamo con questi progetti e quale sarà
la cifra complessiva che andremo a spendere sia per il parco del
Mont Avic, sia per quanto riguarda l'Espace Mont Blanc, con
riferimento alle strutture che si intendono portare a termine.
Presidente Ha chiesto la parola il Consigliere Linty.
Linty (LNPIAP) Sempre relativamente al capitolo 50150, "Spese
per la costruzione di infrastrutture", vorrei sapere quanto meno la
tipologia delle strutture insediate a ridosso del parco Mont
Avic.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il capitolo 50150 è un capitolo dei Lavori
pubblici e si riferisce alla strada, la dizione tecnica è questa,
ma è un fondo per il miglioramento della strada di accesso alla
zona di Chevrère.
Il capitolo 67385 è un capitolo che riguarda la realizzazione e
il recupero funzionale di strutture afferenti ad aree naturali
protette o a Espace Mont Blanc; in realtà il ruolo dell'Espace Mont
Blanc in questo capitolo è molto limitato, mentre il grosso della
spesa di questi 2,4 miliardi è legato al progetto di recupero del
centro ex villaggio minatori a Cogne, dove sono previsti una serie
di interventi dal centro visitatori del Parco, al Centro di
educazione ambientale, al Museo minerario.
Quindi la grossa spesa è riferita a quello ed è una spesa che
nel triennio ammonta complessivamente a 9 miliardi per il recupero
dell'ex villaggio minatori a Cogne.
Presidente Pagina 125. Ha chiesto la parola il Consigliere
Tibaldi.
Tibaldi (Ind) Questo intervento mi sembra di averlo già proposto
lo scorso anno e l'Assessore aveva risposto... preciso che mi
riferisco al capitolo 67440, "Interventi regionali per il recupero
della carta riciclata".
Un progetto ambizioso e lodevole portato avanti
dall'Amministrazione, per il quale sono state stanziate determinate
cifre gli anni precedenti, vediamo infatti qui un assestato di 150
milioni; quest'anno l'impegno diminuisce e questo potrebbe far
presumere che la valenza di questo intervento stia diminuendo.
Ecco, questa diminuzione com'è giustificata, Assessore?
Seconda domanda. Parlando di carta riciclata, non può mancare il
riferimento relativo alla raccolta differenziata, quindi alla
raccolta della carta, che da un punto di vista territoriale prevede
diversi siti di raccolta nei Comuni valdostani.
C'è però da segnalare che non sono sufficienti solamente questi
siti di raccolta, ma è necessario prevedere a posteriori dei
sistemi organici di smaltimento e di riciclo della carta
raccolta.
Mi ricordo, l'Assessore è qui per confermare o meno, che l'anno
scorso fece riferimento a questo gap fra la raccolta capillare e
l'impossibilità di poter ottimizzare tale raccolta, per il fatto
che non esistono o sono carenti dei sistemi di compattamento.
Vorrei sapere se questo divario è stato colmato e come si
giustifica questa diminuzione, che è quasi un dimezzamento a
livello di spesa da parte dell'Assessorato, relativo a questi
interventi sul recupero della carta riciclata.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il capitolo si riferisce ad una legge specifica,
che riguarda la promozione dell'uso della carta riciclata e la
raccolta differenziata, in particolare per quanto riguarda
l'Amministrazione regionale.
La legge prevedeva due tipi di finanziamento, uno per promuovere
la raccolta differenziata, in particolare nell'Amministrazione
regionale, l'altra per promuovere più a livello generale il riciclo
e l'uso della carta riciclata.
Per quanto riguarda la raccolta separata, quella parte di spesa
non è più prevista nel '97 perché essendo in corso di rinnovo gli
appalti per i servizi di pulizia in tutti i palazzi
dell'Amministrazione regionale, nel nuovo appalto è stata inserita
una clausola specifica per cui chi farà la pulizia, dovrà
direttamente conferire la carta raccolta nell'Amministrazione
regionale negli appositi contenitori - cioè le campane per la
raccolta della carta - che l'impresa che raccoglie i rifiuti nella
città di Aosta colloca. Quindi non ci sarà più una raccolta
differenziata e separata, finanziata dall'Amministrazione
regionale, come avveniva precedentemente, perché chi faceva prima
la pulizia non era tenuto a fare quel servizio.
Dal primo gennaio del '97 tutta la carta raccolta nei palazzi
dell'Amministrazione regionale dovrà essere conferita negli
appositi contenitori dell'impresa che gestisce il servizio per
tutta la città di Aosta.
E' rimasta quindi sul capitolo solo la parte che riguarda la
promozione, l'uso della carta riciclata, che è sostanzialmente una
spesa dimezzata rispetto all'anno precedente.
Presidente Ha chiesto la parola il Consigliere Tibaldi.
Tibaldi (Ind) Ecco, 85 milioni sono relativi alla spesa per la
promozione, giusto? Ma per promozione si intende la raccolta
all'interno degli insediamenti regionali di questa carta, o
promozione all'uso di questa carta riciclata?
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) E' la legge che lo definisce: si tratta di
promozione del conferimento differenziato della carta per tutta la
cittadinanza, quindi azione promozionale sul conferimento
differenziato della carta. E' un'azione rivolta a tutti, non solo
all'interno dell'Amministrazione, per la promozione. In secondo
luogo, promozione dell'uso della carta riciclata da parte della
stessa Amministrazione con acquisti di quantitativi, con il
prestare attenzione a che determinate ubicazioni vengano fatte,
tipo Bollettino ufficiale con carta riciclata, eccetera.
C'è quindi la duplica valenza: raccolta differenziata per quel
che deve essere buttato, uso della carta riciclata invece nell'uso
della carta da parte dell'Amministrazione.
Presidente Pagina 126. Ha chiesto la parola il Consigliere
Chiarello.
Chiarello (RC) Assestato 11 miliardi, a residuo 12, e competenza
16: vorremmo capire quali sono le fognature, gli acquedotti
interessati, se ci sono dei lavori importanti o se sono tutte
fesserie...
Presidente Ha chiesto la parola il Consigliere Linty.
Linty (LNPIAP) Per capire nel dettaglio cosa si intende per
risanamento igienico degli abitati e quali sono state le opere fin
qui portate avanti.
Presidente Ha chiesto la parola il Consigliere Tibaldi.
Tibaldi (Ind) Mi riferisco ad un altro capitolo, che è il 52530,
relativo alla realizzazione di quella piattaforma di smaltimento
consortile per i rifiuti di questi Comuni. Ricordo che gli scorsi
anni c'erano degli impegni differenti, che ammontano, se non
sbaglio, ad un totale di circa 5 miliardi.
Qui oggi non si vede nessun valore economico, evidentemente la
piattaforma di smaltimento consortile è stata completata. Vorrei
conferma dall'Assessore.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul quesito posto dal Consigliere Tibaldi,
questi sono fondi assegnati dallo Stato, quando arriveranno li
scriviamo in bilancio; non conosciamo gli importi che eventualmente
arriveranno. Invece per quanto attiene il 52500, vuoi l'elenco?
Allora, intanto chi è che ha chiesto cosa significa "risanamento
igienico degli abitati"? Sono le fognature, gli acquedotti.
Ripristino dei danni alla rete di raccolta e trattamento dei
reflui civili a seguito delle avverse condizioni meteorologiche nel
'96, questa è una voce un po' generica di interventi. Poi,
manutenzione straordinaria presso l'impianto di depurazione dei
collettori fognari a servizio del consorzio depurazione fognature
Aosta, Quart e Saint-Christophe, per cui c'è anche la richiesta dei
finanziamenti statali.
Realizzazione sistema di trattamento acque reflue del
comprensorio della valle del Gran S. Bernardo; esecuzione lavori
manutenzione straordinaria presso il centro regionale di Arnad;
ripristino dei danni alla rete idropotabile a seguito delle avverse
condizioni meteorologiche del '96, questo è un capitolo generale,
300 milioni; potenziamento e completamento dell'acquedotto
consortile fra i Comuni di Valsavarenche e Introd; lavori di
adeguamento e completamento dell'acquedotto intercomunale della Val
d'Ayas; costruzione acquedotto del Monte Bianco, tratti dalla
Valdigne alla piana di Aosta - posso eventualmente specificare al
Consigliere Borre, che mi aveva preannunciato la domanda -;
costruzione collettore fognario da La Thuile a Pré-Saint-Didier;
costruzione collettore fognario in Comune di Fontainemore;
costruzione impianto di depurazione a servizio del consorzio fra i
Comuni di Gressoney-La-Trinité e Gressoney-Saint-Jean; costruzione
collettore fognario a servizio del consorzio dei Comuni Nus,
Verrayes, Chambave e Saint-Denis; impianto di depurazione
collettore fognario a servizio del consorzio dei Comuni di Bard,
Hône, Donnas, Pont-Saint-Martin, Carema; costruzione del collettore
fognario dell'impianto di depurazione comunale di Valgrisenche;
lavori di realizzazione dell'acquedotto Bioley Lillaz in Comune di
Cogne; lavori di sistemazione e potenziamento dell'acquedotto
comunale di Verrayes; sistemazione dell'acquedotto comunale sempre
di Verrayes; lavori di completamento reti fognarie in Comune di
Hône; costruzione acquedotto intercomunale comprensoriale della
comunità Evançon e collegamento al Comune di Saint-Vincent;
intervento di potenziamento e razionalizzazione acquedotto
consortile Chamois-Antey-La Magdeleine; costruzione impianto di
depurazione acque reflue al servizio del consorzio dei Comuni di
Nus, Chambave, Verrayes e Saint-Denis; realizzazione progetto
esecutivo discarica terzo lotto, opere complementari di viabilità,
integrazione finanziamento Comune di Brissogne; costruzione
collettore fognario nel Comune di Gaby-Issime; costruzione
collettori fognari da Gignod a Aosta a servizio del consorzio di
depurazione fognature Aosta, Quart, Saint-Christophe; costruzione
collettore fognario in Comune di Gaby a servizio del consorzio fra
i Comuni di Gaby, Issime, Lillianes e Fontainemore; costruzione
impianto di depurazione acque reflue e fognarie a servizio del
consorzio tra i Comuni di Gaby, Issime, Lillianes e Fontainemore;
costruzione del tratto collettore fognario di Saint-Marcel a
servizio del consorzio depurazione fognature Quart, Aosta,
Saint-Christophe; collettore fognario Comunità montana - ed è
questo che voleva sentire il Consigliere Marguerettaz - Valdigne,
Mont Blanc; collettore fognario Comunità montana, razionalizzazione
dei flussi idrici fognari mediante sfioratori misuratori di
portata, presidi depurativi per i Comuni di Pré-Saint-Didier,
Morgex, Courmayeur, La Salle; costruzione dei collettori fognari in
Comune di Fontainemore a servizio del consorzio dei Comuni di Gaby,
Issime, Lillianes e Fontainemore.
A grandi linee gli interventi principali sono questi.
Presidente Ha chiesto la parola il Consigliere Tibaldi.
Tibaldi (Ind) Se da un lato l'Assessore è stato iperesauriente
nell'elencazione di quelli che sono gli interventi di risanamento
igienico degli abitati, d'altro lato sulla domanda che gli avevo
posto, che era una domanda telegrafica, mi ha risposto testualmente
"sono fondi assegnati dallo Stato". Fino a lì ci arrivo, perché si
parla di spese sui fondi assegnati dallo stato e sono capace
anch'io a leggere; non ho fatto una domanda strumentale per portare
via tempo...
(... intervento dell'Assessore Lavoyer, fuori microfono...)
... ma io non ho chiesto né fondi né spese, volevo sapere
semplicemente una cosa. A prescindere dal discorso di impegni di
spesa e quindi di interventi finanziari, mi risulta che per la
costruzione di un depuratore consortile in questi Comuni siano
stati preventivati lo scorso anno circa 5 miliardi; volevo sapere
se le cifre alle quali faccio riferimento si riferiscono a questo
depuratore consortile oppure no, visto che nel bilancio di
esercizio preventivo non c'è scritto niente. Non voglio sapere se
sono fondi assegnati dallo Stato.
Presidente Ha chiesto la parola il Consigliere Linty.
Linty (LNPIAP) La mia domanda era molto semplice: se per opere
di risanamento igienico degli abitati si intende la fognatura,
allora perché la fognatura è scritta prima delle opere di
risanamento igienico degli abitati? Leggo: "Spese per la
costruzione e sistemazione di acquedotti - virgola -, fognature e
altre opere di risanamento igienico degli abitati"; domando: la
separazione delle acque bianche e nere fa parte della fognatura o
del risanamento igienico degli abitati? La domanda che ho fatto
era: "Quali sono state le opere portate fin qui avanti
relativamente al risanamento igienico degli abitati" e non si
riferiva ai collettori fognari.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Posso fare l'elenco, fosse Imof e
avanti... Per risanamento igienico ho detto che si trattava di
opere legate agli impianti di scarichi fognari, poi
sull'elencazione dei singoli interventi non mi sembrava il caso di
soffermarmi.
Presidente Pagina 127. Ha chiesto la parola il Consigliere
Tibaldi.
Tibaldi (Ind) Sul capitolo 52550 non c'è nessun intervento di
spesa, però ci sono dei residui che si riferiscono ad impegni
avvenuti negli esercizi precedenti relativamente al progetto
intersettoriale Valmarmore, impianto di depurazione reflui e
bonifica discarica. Penso che nonostante la denominazione
differente, si riferisca al depuratore di Ussein, dove sommando
questi soldi a residuo agli altri impegni fatti in passato, si
arriva ad un totale di intervento finanziario quantificabile in
circa 8 miliardi. Questa seconda tranche finanziaria sappiamo che è
stata stanziata per effettuare delle migliorie da un punto di vista
di funzionalità sul depuratore di Ussein, in quanto sappiamo che i
rilievi dell'USL avevano verificato dei tassi di inquinamento
biologico e chimico di una certa entità e quindi hanno decretato di
conseguenza il malfunzionamento del depuratore di Ussein.
Sono stati spesi 2,3 miliardi per superare questo
malfunzionamento, questi errori di progettazione, non lo so, questi
errori di costruzione o di realizzazione del depuratore di Ussein.
Sarebbe opportuno, visto che non sono più previsti interventi di
spesa grazie al cielo, e quindi si presume che le opere siano in
definizione - non sono definite perché ci sono ancora dei residui -
sapere se quest'opera è già stata collaudata e in caso affermativo
se i parametri sanitari questa volta sono rispettati per cui il
torrente Marmore è "abilitato" a livello di sanità idrica.
Presidente Ha chiesto la parola il Consigliere Linty.
Linty (LNPIAP) Visto che il malfunzionamento del depuratore in
questione era imputabile ad un errore di progettazione che non ha
tenuto conto del deflusso del torrente Marmore in tutti i periodi
dell'anno - vorrei ricordare a questo Consiglio che quando il
Marmore trasportava il minimo dell'acqua, tutte e tre le fosse che
trattavano l'acqua in quella zona entravano in funzione, mentre
doveva funzionare una fossa sola - vorrei sapere se c'è
l'intenzione e se ci sono anche gli appigli legislativi o giuridici
per poter iniziare a chiedere i danni a chi sbaglia un
progetto.
Questo è un errore di progettazione che è costato
all'Amministrazione regionale 4 miliardi, perché si è dovuti
intervenire in un secondo momento, e sappiamo tutti cosa significa
in termini di costi intervenire su un'opera quando questa è già
stata realizzata, quindi chiedo di sapere se è intenzione della
Giunta regionale, visto che il progettista, ing. Ziviani, non mi
pare essere uno stinco di santo, di rivalersi sul progettista che
ha sbagliato le opere.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul quesito del Consigliere Tibaldi non ho
gli elementi per dare la risposta adesso, gliela farò avere domani
o successivamente.
Per quanto riguarda le affermazioni fatte dal Consigliere Linty,
a parte che sono affermazioni penso unilaterali, non so se si è
documentato, a me non pare che i disagi siano legati solo a errori
di progettazione; comunque, se il Consigliere Linty lo ritiene
opportuno, approfondiremo la cosa. Ci impegniamo a verificare se ci
sono degli elementi per rivalersi sul progettista. Le affermazioni
le ha fatte il Consigliere Linty, a me non risulta che
l'integrazione dell'impianto sia strettamente legata ad errori di
progettazione.
Presidente Ha chiesto la parola il Consigliere Linty.
Linty (LNPIAP) Per chiedere se c'è qualche membro della Giunta
se sa perché si sono dovuti spendere 4 miliardi per riprogettare e
rifare quel depuratore. Se non c'è nessuno che lo sa, prendo atto
che nessuno della Giunta sa perché ha speso 4 miliardi.
Presidente Ha chiesto la parola il Consigliere Tibaldi.
Tibaldi (Ind) In attesa che ci sia una risposta dell'Assessore,
magari suffragata dai documenti, penso tuttavia che si debba
sottolineare il fatto che, a fronte di residui di 2,330 miliardi,
che come dicevo prima fanno presumere la definizione
dell'intervento, non sapere se questo intervento tende al
miglioramento della qualità idrica del torrente Marmore da parte di
un assessore mi sembra che sia una risposta non solo evasiva, ma
indice di scarsa conoscenza di questioni strettamente attinenti al
suo dicastero. Non sono noccioline 2,330 miliardi, rappresentano su
un globale di 8 miliardi più del 25 percento, quasi il 30 percento
della spesa complessiva.
Sarebbe da augurarsi che da parte di un assessore si sappia
questo intervento, finalizzato ad una miglioria di funzionamento,
quali risultati ha dato, o quali risultati sta dando, o se è in
grado di dare i risultati auspicati, perché ricordo che i parametri
sanitari violati erano decisamente al di sopra dei tassi fissati
dalla legge. Mi auguro che di fronte a questa assenza di risposta,
ci siano documenti che suffragano la spesa.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per quanto è di mia conoscenza, non vi è dubbio,
Consigliere Linty, che questa Giunta regionale non ha dato
l'incarico di progettazione a qualsiasi progettista per l'incarico,
perché questa Giunta regionale ha dovuto controvoglia porre rimedio
a delle falle che erano state prodotte da altri prima. In genere,
gli incarichi per le progettazioni di depuratori vengono fatte
direttamente dai Comuni perché l'Amministrazione regionale si
limita a finanziare il lavoro.
E' noto a tutti, perché questo è stato divulgato in più sedi,
che i problemi di funzionamento di quel depuratore erano causati da
due fattori: il fatto che il collettore fognario sbucava sotto la
diga, pertanto il depuratore doveva far fronte ad una carica di
liquame che aveva avuto la possibilità nel frattempo di essere
miscelata con l'acqua fluviale, c'era e c'è una grossa scarsità di
flusso idrico, per questo motivo aveva sballato tutti i parametri
biologici e chimici soprattutto nel processo aerobico-anaerobico;
il fatto che i depuratori (e non solo in Valle d'Aosta) della prima
generazione - Valtournenche si inserisce in questa categoria -
funzionano male o poco bene perché a monte non è mai stata fatta la
scelta della separazione dalle acque nere dalle acque bianche, e
questo provoca un malfunzionamento dei depuratori, in particolare
quelli, ripeto, della prima generazione.
Prima si parlava del capitolo relativo alla costruzione delle
opere igieniche, riguardano principalmente questo fatto i 12
miliardi impegnati in questo bilancio per la costruzione di
fognature, proprio per separare le acque nere dalle acque bianche.
Questi sono gli aspetti tecnici che sono a conoscenza di tutti.
Per quanto riguarda i controlli sulle acque, Consigliere
Tibaldi, questi vengono fatti regolarmente dall'USL a scadenze
periodiche prefissate. Nel momento in cui ci fosse qualunque tipo
di problema, l'USL avvisa immediatamente l'ente gestore e vengono
presi provvedimenti immediati. In questa fase non ho più ricevuto
come Assessorato regionale alla sanità, nessuna segnalazione di
malfunzionamento dell'impianto.
Presidente Ha chiesto la parola il Consigliere Florio.
Florio (VA) Vi garantisco che sono incredulo. All'interno di
quest'aula viene fatta da parte di un consigliere di opposizione
una precisa domanda circa la differenza fra le acque grigie e le
acque nere e non gli si risponde, anzi gli si risponde con
sufficienza.
Secondo, vengono fatti rilievi espliciti, citando nome e cognome
di un tecnico in relazione ad un grave difetto presunto relativo ad
un'opera pubblica, che è costata una cospicua somma; la risposta è
di nuovo sufficiente. Si alza un altro assessore e conferma, anzi,
se è possibile, aggrava persino l'affermazione del consigliere di
opposizione. Chiedo: ma chi ha dato l'incarico? Non lo sappiamo, mi
si risponde...
(interruzione dell'Assessore Vicquéry, fuori microfono)
... questa Giunta, ed è sicuramente vero, ma non le si imputa
nulla. Si chiede: questo signore continua a ricevere incarichi per
la progettazione dello stesso tipo di impianti? La risposta che vi
do io è sì.
Alcune settimane fa in commissione, Parisi, correggimi se
sbaglio, sono passati alcuni progetti relativi agli impianti
fognari della Valle del Lys firmati dallo stesso
professionisti.
Presidente Scusate, ma mi pareva che già prima l'Assessore
Vicquéry avesse parlato di incarichi dati dai Comuni.
Ha chiesto la parola il Consigliere Tibaldi.
(continua il contraddittorio fra l'Assessore Vicquéry e il
Consigliere Florio, fuori microfono)
Tibaldi (Ind) La stessa sensazione che ha raccolto il
Consigliere Florio sulle risposte date dall'Assessore Vicquéry l'ho
avuta anch'io. Di fronte ad una precisa domanda, se ci sono stati
errori di progettazione...
Presidente ... basta, non si può fare contraddittorio...
Florio (fuori microfono)... non sopporto che si trattino i
consiglieri con sufficienza...
Presidente ... ognuno può rispondere come meglio ritiene, qui
non è un problema di sufficienza, a delle domande sono state date
risposte che possono piacere oppure no. Sta parlando il Consigliere
Tibaldi, per favore.
Tibaldi (Ind) Piccolo cappello: visto che questo bilancio
preventivo, come dicevo stamani, affronta i problemi nella sua
globalità, predispone quindi dei contenitori che sarà la Giunta a
riempire di contenuto con l'attività amministrativa, è anche
normale che un consigliere, a maggior ragione di opposizione, venga
qui e di fronte a certi impegni di spesa faccia domande, a maggior
ragione se conosce, avendo fatto interpellanze o preso iniziative
di questo tipo, il problema.
Di fronte alla risposta dell'Assessore ho avuto anch'io la
stessa sensazione. L'Assessore ha detto che i difetti del
depuratore di Ussein sono generati dalla carenza di flusso idrico;
ma questa carenza di flusso idrico esisteva anche prima che si
facessero questi manufatti. Non è che la carenza di flusso idrico
si è verificata in un momento successivo, Assessore, quindi la sua
risposta è - come giustamente diceva il Consigliere Florio - un
aggravante perché va a confermare quanto sostenuto dal Consigliere
Linty, ovvero la carenza di flusso idrico non è stata valutata
adeguatamente nel momento in cui è stata fatta la
progettazione.
Ulteriore aggravante è che colui che ha progettato quest'opera,
che ci è costata 2 miliardi in più per le migliorie di
funzionamento, è beneficiario di altri incarichi, magari anche
dello stesso tipo, depuratori per la Valle di Gressoney (e
paradossalmente su questo aspetto abbiamo avuto la risposta dal
Consigliere Florio). Non è un fatto da poco.
Presidente Ha chiesto la parola il Consigliere Linty.
Linty (LNPIAP) Si dice che la progettazione l'ha fatta il
Comune, e poi mi sento dire che il collettore sbucava sotto la
diga. Non sto a sindacare chi dà gli incarichi, sto a sindacare chi
paga, perché non è una giustificazione quella di dire: "L'incarico
non l'ha dato questa Giunta" dal momento che i soldi sono della
Regione, gli 8 miliardi sono usciti dalle casse regionali.
Se un professionista non è in grado di vedere che il collettore
sbuca sotto una diga, o meglio se venissi incaricato io - con tutta
la mia non sapienza in materia di depuratori - di fare un
depuratore, devo calcolare il flusso di un torrente, deciso di
farlo qui il depuratore, qui c'è l'entrata e qui c'è l'uscita,
calcolerà nell'entrata quanta acqua entra ed è chiaro che non posso
calcolarla solo in un periodo dell'anno. Se non lo faccio e se poi
il depuratore non funziona, ho delle responsabilità non solo verso
chi mi ha incaricato, ma anche su tutta la catena che l'incarico ha
generato perché il progetto è diventato esecutivo, perché la
Regione ha accordato il finanziamento, e quindi sono stati erogati
dei soldi per la costruzione materiale dell'opera.
Quindi quello che chiedo - e questo è un caso, sono sicuro che
ce ne saranno altri in tutti i lavori pubblici eseguiti in questi
anni in Regione - è un ricorso avverso questi personaggi. Non
voglio entrare nell'autonomia di un Comune di incaricare chi vuole
lui per fare un'opera, però se l'opera non si dimostra efficiente,
la Regione che ha finanziato l'opera in questione si deve rivalere
per forza di cose, al di là del fatto che la scelta sia stata fatta
dal Comune, dalla Comunità montana o da un consorzio, per
recuperare i danni subiti.
Presidente Pagina 128. Ha chiesto la parola il Vicepresidente
Viérin Marco.
Viérin M. (PpVA) Vorrei chiarimenti in merito al capitolo 59270,
"Spese per la realizzazione di impianti per lo smaltimento dei
rifiuti", chiedo all'Assessore se può elencarmi gli interventi.
Invece al capitolo 59290 c'è la discarica del tipo B, chiedo se
è quella relativa a Pontey e se verrà ancora dislocata a
Pontey.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Sul capitolo 59270 gli interventi previsti
riguardano 800 milioni per la progettazione e acquisto delle opere
elettromeccaniche delle stazioni intermedie, che acquista la
Regione direttamente, mentre la parte edile la realizzano gli enti
locali, oltre a 2,3 miliardi per le spese per la realizzazione
dell'impianto di compattazione per lo smaltimento degli RSU. Qui è
prevista la spesa della realizzazione delle opere primarie del IV
lotto della discarica, le opere di captazione e valorizzazione del
biogas prodotto dalla discarica e la strada di accesso, i punti di
stoccaggio dei rifiuti valorizzabili per l'impianto di
Brissogne.
In merito all'impianto di discarica di tipo B, che sta seguendo
specificatamente un gruppo di lavoro coordinato dall'Assessorato ai
lavori pubblici, l'impegno è sostanzioso, abbiamo questi 4 miliardi
nel '97, altri 4 nel '98, altri 6 nel '99, per un importo di 14
miliardi. Si sta facendo in questo momento la valutazione dei
terreni per far decollare l'opera.
Presidente Ha chiesto la parola il Vicepresidente Viérin
Marco.
Viérin M. (PpVA) Visto che questa discarica deve essere
collegata al problema dell'area Cogne, volevo sapere se i tempi
verranno rispettati, perché sul discorso area Cogne abbiamo
un'audizione come gruppo di lavoro con la III Commissione venerdì;
vorrei sapere qualcosa a riguardo dei tempi.
Presidente Ha chiesto la parola il Consigliere Chiarello.
Chiarello (RC) Volevo capire, dato che avevo già fatto questa
domanda all'Assessore Lavoyer per altri motivi sulla discarica, a
che punto siamo sull'utilizzazione del biogas. Mi aveva detto
l'anno scorso a dicembre che c'era una previsione di utilizzazione
del biogas, è passato un anno, vorrei capire se il progetto è
andato avanti.
Riprendendo quanto diceva ora Viérin, mi sembrava che nell'area
Cogne si fosse deciso certe scorie di lasciarle lì; vorrei capire a
cosa servirà questa discarica, se si sposteranno le scorie.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per la parte riguardante il biogas, posso
confermare che anche lì la Giunta ha costituito un gruppo di lavoro
interdisciplinare, coordinato anche in questo caso dall'Assessorato
ai lavori pubblici. Il mandato della Giunta era di dare delle
indicazioni per poter poi utilizzare nel modo migliore e più
efficace possibile il gas prodotto dalla discarica.
Il gruppo di lavoro ha rallentato la sua attività perché è
fondamentale capire se tutto è legato alla possibilità di
cogenerazione dell'energia prodotta, e questo come sappiamo ha un
ulteriore collegamento con lo sviluppo del vettoriamento
dell'energia elettrica da parte dell'ENEL. Sotto questo aspetto,
nell'ultima riunione si è ipotizzata la possibilità di autoprodurre
energia e di distribuirla per gli impianti di compattazione e di
utilizzazione a Brissogne, piuttosto che immetterla sulla linea
elettrica dell'ENEL per i noti problemi che ci sono. Però il gruppo
di lavoro non ha ancora consegnato il suo studio, proprio perché ci
sono stati e ci sono questi grossi problemi a monte di tutto.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Rispetto alla domanda di Chiarello, sono due
aspetti distinti. Per quel che riguarda le scorie prodotte da Ilva,
probabilmente quelle storiche determinate dallo studio rimarranno
in loco; qui si parla invece delle scorie prodotte dalla Cogne
Acciai Speciali, quindi nella discarica di Pontey andranno le
scorie prodotte dalla C.A.S.. Si sta in questo momento lavorando
per l'acquisizione delle aree, dopo di che potranno partire gli
appalti e quindi i tempi di realizzazione sono quelli per un lavoro
di questo tipo, che non so quantificare, ma che mi hanno detto
essere dell'ordine dell'anno.
Presidente Ha chiesto la parola il Vicepresidente Viérin
Marco.
Viérin M. (PpVA) Oggi l'Assessore Mafrica mi sembra lapidario,
nel senso che vorrei capire perché mi pare che nel protocollo con
Marzorati ci sia un impegno della Regione sui tempi. Non vorrei
sbagliarmi, però l'Assessore ha parlato di un anno, ma vedendo che
ci sono in assestato 5 miliardi, mentre a residuo ce ne sono ancora
3, ritengo che tutto l'iter debba ancora partire, come detto
dall'Assessore prima. Se siamo ancora all'acquisizione dei terreni,
Assessore, non penso che si riesca a realizzare entro l'anno.
Questo anche per verificare se i tempi sono conformi a quelli
previsti dal protocollo; non vorrei che domani l'Amministrazione si
trovasse inadempiente rispetto al protocollo verso Marzorati e
quindi saremmo noi responsabili di alcune cose che potranno
succedere.
Presidente Pagina 129. Pagina 130. Ha chiesto la parola il
Vicepresidente Viérin Marco.
Viérin M. (PpVA) Il capitolo 40455 viene decurtato rispetto al
'96 di un circa 20 percento. In questo capitolo sono previsti due
interventi: spese per la tutela e la gestione della fauna
selvatica; spese per i corsi di preparazione per l'ammissione
all'esame per l'abilitazione venatoria.
Mettendo solo più che 440 milioni, decurtando del 20 percento,
volevo chiedere all'Assessore se questa diminuzione prevista nella
spesa è per problemi o per minori richieste di corsi per
l'abilitazione venatoria, oppure se si sono fatti degli interventi
sulle spese per la tutela e la gestione della fauna selvatica.
Presidente Ha chiesto la parola il Consigliere Tibaldi.
Tibaldi (Ind) Sul capitolo 40400 relativo ai contributi al
Consiglio regionale pesca. Recentemente questo Consiglio regionale
ha apportato alcune modificazioni alla legge madre di funzionamento
del Consorzio pesca.
Qui è previsto un impegno di spesa di 60 milioni, cioè 20
milioni in più rispetto all'anno precedente; vorrei sapere se a
questo maggiore impegno di spesa corrisponde una nuova tipologia di
funzionamento di questo organismo, che sappiamo ha avuto dei
problemi di rapporto fra la sede centrale e alcune sedi
periferiche.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Partendo dal Consorzio pesca, la previsione fatta
qui è lo stanziamento previsto dalla legge. Per quanto riguarda il
funzionamento del consorzio, non ho elementi rispetto a quanto ci
siamo detti qualche mese fa in occasione della discussione di
un'interpellanza e poi anche della conseguente modifica della
legge.
Il consorzio mi pare avesse 6 mesi di tempo per dotarsi di un
regolamento per il funzionamento, che non ho ancora avuto modo di
vedere o di valutare, per cui non ho elementi.
Per quanto riguarda invece la dotazione del capitolo 40455, la
spesa di 448 milioni prevede spese di gestione del centro di
recupero animali selvatici di Quart e del recinto per gli ungulati
di Saint-Oyen, la realizzazione di un bivacco forestale, la
realizzazione di studi e pubblicazioni concernenti la gestione
della fauna selvatica, la manutenzione straordinaria del centro di
recupero animali selvatici di Quart, spese per la consulta
faunistica, spese per la realizzazione del corso e relativo esame
per operatori abilitati al recupero degli ungulati feriti, acquisto
di materiale per la gestione della fauna, la convenzione con il
veterinario per cura e riabilitazione di animali selvatici e per il
controllo sanitario, e basta, nel senso che le spese per i corsi di
preparazione e di ammissione all'abilitazione venatoria sono
previsti al capitolo 40456.
Presidente Pagina 131. Ha chiesto la parola il Vicepresidente
Viérin Marco.
Viérin M. (PpVA) Sul capitolo 40465, contributo alle aziende
agricole per il concorso della produzione faunistica, non
esistevano finanziamenti nell'anno passato, vengono previsti solo
40 milioni, però una domanda è d'obbligo. Sappiamo bene che la
nuova legge regionale sull'attività venatoria prevede anche nel suo
contesto la trasformazione delle 4 riserve attualmente private in
aziende faunistiche agricolo-venatorie.
Chiedo all'Assessore se per caso non fanno parte già questi 40
milioni di eventuali volontà di trasformare una parte di queste
riserve attualmente private già nel '97 in aziende
agricolo-venatorie, perché - come ribadito nell'ultima
interpellanza del passato Consiglio - non è obbligo della Giunta
riconcedere i tre anni di proroga delle riserve private.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questo contributo non ha niente a che vedere con il
discorso delle riserve, questa è un'iniziativa che è stata prevista
nella legge n. 64 e che va nella direzione di incentivare certe
coltivazioni in zone particolari.
Faccio un esempio: una delle cause della diminuzione del numero
di lepri, oltre a tante altre, è quella della diminuzione di certi
seminativi in certe aree; a chi si impegna in questo senso, quindi
a realizzare questo tipo di coltura, la legge n. 64 ha previsto di
dare un incentivo, per far fronte al quale abbiamo previsto questa
spesa.
Presidente Ha chiesto la parola il Vicepresidente Viérin
Marco.
Viérin M. (PpVA) Se ho ben capito, è un aiuto agli agricoltori
che andranno a mantenere certe colture in certe zone. Ma c'è un
piano oppure si decide a campione? Non c'è niente di preparato.
Presidente Pagina 132. Ha chiesto la parola il Consigliere
Linty.
Linty (LNPIAP) Relativamente ai capitoli 40700 e 40720, visto lo
stanziamento di oltre 2 miliardi per la spesa dell'anno '97, per
sapere quali sono gli interventi; so che c'è un piano di
completamento, vorrei sapere quando si prevede di finirlo, di
completare tutte le stazioni di trasmissione e di ripetizione.
Chiedo altresì la motivazione di un importo a residuo che si
attesta sul 50 percento circa della spesa prevista di competenza,
per sapere se i 750 milioni previsti in competenza al capitolo
40720, spese per l'organizzazione e la manutenzione della rete
regionale di radiocomunicazioni, è relativo anche, e qui pongo una
domanda perché non conosco qual è la modalità che investe la
Regione in questo senso, però ricordo che con la Comunità montana
Walser, quando abbiamo fatto i ponti radio da Issime a
Gressoney-La-Trinité, si pagava qualcosa come 15 milioni l'anno al
Ministero delle poste e telecomunicazioni, nonostante che i ponti
radio fossero denunciati e la concessione riguardasse
esclusivamente l'uso in caso di eventi calamitosi o comunque di
Protezione civile, quindi per sapere se la Regione paga canoni di
esercizio al Ministero delle Poste e Telecomunicazioni, a quanto
ammontano questi canoni... come?
Allora riformulo la domanda, senza chiedere l'importo preciso
del canone: la Regione paga un canone di concessione per l'utilizzo
delle radiofrequenze per la protezione civile a Roma, sì o no? In
caso di risposta affermativa, vorrei anche sapere se ha presentato
istanze per poter addivenire alla gratuità dell'esercizio delle
radiotrasmissioni per la Protezione civile, vista la delicatezza
della materia.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Cercherò di dare una risposta organica e
possibilmente completa.
Per quanto riguarda il capitolo 40700, la spesa indicata nel
1997 serve a coprire, con quanto previsto già nel '95 e
successivamente nel '98 e ancora qualcosa nel '99, a coprire le
spese dell'appalto che è stato fatto nel '95, per il completamento
della rete radio. Rete radio che dispone attualmente di 4 canali,
uno per il Corpo forestale, uno per il Soccorso alpino, uno per i
Lavori pubblici e uno per i Vigili del fuoco volontari.
Per quanto riguarda il capitolo 40720, lo stanziamento è
previsto per coprire spese che riguardano la manutenzione
ordinaria, 200 milioni; acquisto di strumentazione e di misure di
parti di ricambio e scorta, 210 milioni; canoni di locazione e
aggiornamento ISTAT per la rete di radiocomunicazione della
Protezione civile, 6 milioni; canoni di locazione e affitto terreni
vari per la rete di radiocomunicazione della Protezione civile, 134
milioni.
Per quanto riguarda la domanda se la Regione paga il canone di
concessione, la risposta è sì, paghiamo 200 milioni annui.
Presidente Ha chiesto la parola il Vicepresidente Viérin
Marco.
Viérin M. (PpVA) Sul capitolo 40840, "Spese per il personale del
Corpo valdostano dei Vigili del fuoco volontari", probabilmente è
stato dimezzato l'impegno rispetto al '96, cioè da 3,5 miliardi si
è passati a 1,7 miliardi, ci sono 980 milioni a residuo; vorrei
capire le motivazioni di questo scorporo del 50 percento.
Presidente Ha chiesto la parola il Consigliere Linty.
Linty (LNPIAP) Relativamente al capitolo 40800, spese per
strumentazione automezzi per il servizio regionale della Protezione
civile, di solito facciamo le domande per sapere come mai si
stanzia tanto, qui invece faccio la domanda per sapere come mai vi
sono solo 2 milioni iscritti nella spesa. A cosa si pensa di far
fronte con questi 2 milioni, visto che è più lunga la citazione del
capitolo che non l'importo stanziato in bilancio?
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Il parco automezzi dell'Ufficio Protezione civile è
limitato, quindi le spese necessarie sono queste; abbiamo segnato
quanto ci ha richiesto l'ufficio.
Per quanto riguarda invece la minor previsione rispetto al '96
sul capitolo 40840, questo è dovuto al fatto che abbiamo quasi
completato il programma di dotazione di mezzi per i Vigili del
fuoco volontari.
Presidente Pagina 134. Ha chiesto la parola il Consigliere
Tibaldi.
Tibaldi (Ind) Questo capitolo vede un notevole incremento di
spesa per la manutenzione di una rete combinata di controllo
relativamente ai livelli di radioattività ambientale, inquinamento
atmosferico e raccolta di dati climatologici. Volevo soffermarmi
soprattutto su quest'ultima porzione di intervento: raccolta di
dati climatologici.
Più volte capita, quando guardiamo le televisioni nazionali, che
quando c'è l'elenco delle previsioni meteorologiche per Aosta si
legge "non pervenuta".
Vorrei sapere innanzitutto se l'Assessore è dato in grado di
dare una risposta a questa carenza di servizio, perché più volte
oltretutto viene imputato a questa assenza di servizio anche il
fatto che il turismo devii verso altre direzioni, dove magari le
temperature, vuoi per il sole, vuoi per l'abbondanza di neve, fanno
da momento di richiamo per i turisti.
La seconda domanda si riferisce proprio allo stanziamento
aggiuntivo, cioè questo maggiore impegno di spesa permetterà di
ovviare all'inconveniente? Permetterà di evitare che in futuro si
ripetano queste situazioni, che squalificano anche la nostra
regione? Siamo all'avanguardia, lo diciamo sempre, però quando c'è
la mappa delle singole temperature o delle previsioni noi brilliamo
per l'assenza, come dicevo prima: "non pervenuta".
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Va precisato che nella nostra regione esistono
due tipi di rete: una è questa rete che è nata essenzialmente con
il compito di rilevare i livelli di radioattività e di inquinamento
atmosferico e che fa anche - ma non esplicitamente - dei
rilevamenti di tipo climatologico. Questa quindi è una rete che
rileva dati sulla radioattività e dati sull'inquinamento
atmosferico. I costi di manutenzione sono legati al fatto che è una
strumentazione molto complessa, la rete è stata potenziata, quindi
richiede un'accurata manutenzione anche perché è stata
ulteriormente estesa.
Per quanto riguarda invece i dati più prettamente meteorologici,
che vengono poi diffusi sulla stampa e sui giornali, questi vengono
gestiti dalla struttura che opera presso l'Aeroporto, non fanno
parte direttamente di questa rete meteo, so però che questi dati
vengono trasmessi con regolarità; a volte ci possono essere
problemi di trasmissione di dati, per cui c'è questo fenomeno. Però
io sono in grado di rispondere in modo specifico su questa parte,
che riguarda la rete sull'inquinamento atmosferico.
Presidente Sviluppo economico. Pagina 135. Ha chiesto la parola
il Vicepresidente Viérin Marco.
Viérin M. (PpVA) Sul capitolo 41200, concorso nel pagamento di
interessi su prezzi di produzione e di anticipazione nel settore
dell'agricoltura, qui vediamo una diminuzione di 700 milioni fra
assestato e competenza. Tutti sappiamo le difficoltà del settore
agricolo, soprattutto dei giovani imprenditori agricoli. Volevo
chiedere all'Assessore se questo era un discorso tecnico e quindi
voluto non dall'Assessore in maniera diretta, ma perché le domande
e le richieste sono quelle, oppure se è una scelta politica.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Su questi capitoli che riguardano e rate consolidate
e prime rate di mutui, i conteggi vengono fatti puntualmente
dall'ufficio e vengono riportate in bilancio fedelmente le cifre
che vengono stimate e definite dall'ufficio, per cui sono risultati
contabili.
Presidente Pagina 136. Ha chiesto la parola il Vicepresidente
Viérin Marco.
Viérin M. (PpVA) Scusi, Assessore, non ho voluto riprendere la
parola prima perché mi sembrava che qualcuno potesse interpretarlo
come un discorso strumentale, quindi collegherò il mio intervento a
quest'altra richiesta.
In merito al capitolo 41221 il discorso è un po' lo stesso,
perché è concorso di pagamento di interessi su prezzi di dotazione
nel settore dell'agricoltura, nell'assestato è 114, nelle
competenze troviamo una diminuzione del 40 percento circa, però a
residuo non c'è niente, quindi è chiaro che quanto messo in
competenza '96 è stato utilizzato. Vorrei capire bene questo
concetto: le domande sono già arrivate, oppure questi 70 fanno
parte di domande già presenti in Assessorato, pertanto sono le rate
che vanno in scadenza nel '97? Altrimenti c'è qualcosa che non
quadra.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Non ho risposte ulteriori. C'è da tenere conto che
in ogni caso questi sono i versamenti che vengono fatti alla fine
dell'anno per l'abbattimento di questi tassi, nel caso in cui la
previsione dell'ufficio fosse errata, c'è la possibilità di
intervenire in assestamento. Ripeto, queste sono previsioni
puntuali fatte dagli uffici rispetto alle quali non c'è nessuna
manifestazione di volontà politica né in un senso né nell'altro.
Sulla base dell'andamento del '96 vengono fatte delle previsioni
per il '97. Non ho altri elementi.
Presidente Ha chiesto la parola il Vicepresidente Viérin
Marco.
Viérin M. (PpVA) Posso capire che l'Assessore dia competenza
agli uffici ed è anche giusto da un certo punto di vista; però mi
pare strano che su due capitoli come questi, che vanno a toccare
l'anticipazione finanziaria soprattutto presso i giovani
agricoltori, ci sia un abbattimento di questo tipo. Può darsi che
nell'ultimo o nel primo semestre '96 siano venuti dei tracolli
rispetto alle domande, però mi pare strano perché tutto quello
previsto per il '96, che è molto superiore a quello del '95, è
stato utilizzato perché non c'è niente a residuo. Se ci fosse una
somma residua, potrei capire.
Assessore, non vorrei prolungare un dibattito su questo
argomento, però gli chiederei se può farmi avere risposte la
prossima settimana.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda il capitolo 41221 trattasi di
prime rate. Il meccanismo è questo: vengono versati nel '97 i
contributi che servono ad abbattere il tasso dei mutui accesi nel
'96; quindi la cifra che è messa a bilancio è puntuale e precisa e
serve a coprire la spesa necessaria per dare i contributi per
l'abbattimento dei tassi dei mutui finanziati nel '96. Sono stati
fatti mutui che hanno bisogno di questa cifra per coprire, e questa
cifra è stata scritta. Evidentemente nel '95 c'era stato un
maggiore accesso al credito di questo tipo ed erano serviti 114
miliardi; nel '96 gli agricoltori hanno ricorso meno a questo tipo
di credito, bastano 70 milioni. Sono stato chiaro?
(interruzione del Consigliere Viérin Marco, fuori microfono)
... viene finanziata nel '97 la spesa necessaria per pagare il
contributo che serve ad abbattere il tasso dei mutui autorizzati
nel '96. Questo è un dato a consuntivo.
Presidente Si sospende il Consiglio.
Si dà atto che la seduta è sospesa dalle ore 21,34 alle ore
22,04.
Presidente Riprendono i lavori. Pagina 137. Ha chiesto la parola
il Vicepresidente Viérin Marco.
Viérin M. (PpVA) In merito al capitolo 41261, "Concorso nel
pagamento di interessi di mutui", stesso discorso di prima,
Assessore. C'è anche l'ultimo capitolo, rimborsi di contributi
unificati in agricoltura, dove invece è diverso il discorso. Vorrei
capire il perché di questa diminuzione di quasi il 50 percento e se
c'è una volontà diversa dell'Amministrazione, perché anche stamani,
nella manifestazione che si è tenuta, circolava voce che
l'Amministrazione regionale aveva intenzione di diminuire il
rimborso dei contributi unificati in agricoltura. Vorrei sapere se
questo risponde a verità oppure no.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) La dotazione assestata del '96 era di 1,279 miliardi
in quanto avevamo accumulato anni di ritardo nei rimborsi, quindi
era prevista in pratica una doppia dotazione; 700 milioni è quanto
necessario per liquidare un'annualità.
Presidente Pagina 137. Ha chiesto la parola il Vicepresidente
Viérin Marco.
Viérin M. (PpVA) In merito al capitolo 41400, contributi per
l'adeguamento igienico-sanitario delle casiere annesse agli
alpeggi, qui non è stato previsto niente in merito al '97. Sappiamo
che questo è un problema importante per il settore agricolo, ci
deve essere un motivo in questo senso del perché non è stato
previsto niente per il '97.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) La modifica della legge n. 30, che verrà in
Consiglio non appena ottenuto il visto di Bruxelles, prevede un
articolo che sostituisce questo intervento estendendolo
all'adeguamento igienico-sanitario di tutte le strutture
agrarie.
Presidente Pagina 139. Pagina 140. Ha chiesto la parola il
Consigliere Chiarello.
Chiarello (RC) Capitolo 41650, assestato 2,4 miliardi,
competenze 1,3 miliardi, però c'è un residuo di 2,6 miliardi;
volevo capire come mai questo residuo così alto.
Presidente Ha chiesto la parola il Vicepresidente Viérin
Marco.
Viérin M. (PpVA) Più che del residuo vorrei capire il discorso
della competenza, perché c'è sempre questa grossa differenza
sull'assestato; parlo sempre del capitolo 41650.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Come i consiglieri ricordano, per quanto riguarda la
liquidazione dell'indennità compensativa, che non è riferita a
questo capitolo, e al cosiddetto "verde agricolo" previsto per le
aziende di superficie fra i 4000 metri quadrati e i 3 ettari,
previste dalla legge n. 30, abbiamo normalizzato nel corso del 1996
la situazione, quindi le dotazioni più grandi previste negli anni
precedenti erano sempre riferite al fatto che c'erano degli
arretrati da liquidare.
Per quanto riguarda la situazione aggiornata, abbiamo liquidato
il '94, stiamo deliberando in questi giorni la liquidazione del
'95, entro marzo liquideremo il '96.
Presidente Pagina 141. Ha chiesto la parola il Vicepresidente
Viérin Marco.
Viérin M. (PpVA) Sul capitolo 41660, contributi per mezzi
tecnici per la produzione agricola di concimi e attrezzature
agricole,e così via, assestato 4,5 milioni, c'è di nuovo anche qui
una riduzione di 1 miliardo. Volevo sapere se c'è un motivo
specifico, perché sono sempre arretrati; c'è un risanamento del
passato - e in tal caso devo fare i complimenti all'Assessore
Vallet - oppure c'è qualche altra cosa?
Presidente Ha chiesto la parola il Consigliere Chiarello.
Chiarello (RC) Capitolo 41720, assestato 39 miliardi, residui
29, e competenza 32, qui ci sono 7 miliardi in meno e vorrei capire
il perché.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Sarebbe molto bello e auspicabile poter iscrivere
nei capitoli quanto si vorrebbe iscrivere. I totali poi si devono
tirare e i capitoli vanno anche ragionati in base alle
disponibilità complessive.
Per quanto riguarda il capitolo 41660 la dotazione iniziale nel
'96 era di 2,6 miliardi, quindi rispetto alla dotazione iniziale
abbiamo previsto 800 milioni in più, tenuto conto che nel '96 per
far fronte alle domande era stato necessario assestare 1,5
miliardi.
Per quanto riguarda il capitolo 41720, questo è il capitolo
omnibus, che regola i contributi nel settore
dell'infrastrutturazione agricola, legato soprattutto all'attività
dei consorzi di miglioramento fondiario. La cifra iscritta a
residuo non deve stupire più di tanto, tenuto conto che trattasi di
interventi che quasi mai si esauriscono nell'esercizio in corso,
per cui con una programmazione più attenta che stiamo facendo circa
la pluriannualità dell'impegno questi residui nel corso degli
esercizi futuri andranno sicuramente a ridursi.
Presidente Ha chiesto la parola il Vicepresidente Viérin
Marco.
Viérin M. (PpVA) In merito al capitolo 41720, su cui ha posto la
domanda il Consigliere Chiarello, volevo chiedere all'Assessore se
poteva, in merito alla competenza, ai 32,2 miliardi, dirmi se sono
opere che vanno a completare i lotti mancanti, soprattutto gli
impianti di irrigazione che ad oggi hanno iniziato ad essere
realizzati, oppure se si tratta di nuove opere e quali sono.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda gli interventi di irrigazione,
quanto è disponibile sul capitolo 41720 per il '97 va letto con
quanto assegnato al capitolo 41760, in quanto sul 41720 vengono
finanziati i contributi ai consorzi che eseguono direttamente i
lavori, sul 41760 trovano invece finanziamento gli appalti diretti
eseguiti dall'Amministrazione per conto dei consorzi.
Per quanto riguarda le priorità da tenere in considerazione per
i finanziamenti, il Vicepresidente sa che a suo tempo abbiamo
definito un regolamento di applicazione della legge n. 30, che
stabilisce delle priorità rispetto al tipo di intervento. La logica
di completare quanto già iniziato è uno dei criteri che, pur non
essendo scritto nel regolamento di applicazione, viene comunque
tenuto in considerazione dall'Assessorato nel momento in cui
vengono formulati i programmi.
Presidente Pagina 142. Pagina 143. Ha chiesto la parola il
Consigliere Lanièce.
Lanièce (GA) Al capitolo 42080, nelle competenze per il '97 ci
sono 50 milioni a fronte di 105 milioni del '96; visto che è un
capitolo che riguarda i contributi per lo sviluppo dell'agricoltura
e per l'incremento dei prodotti tipici, chiedo perché c'è questa
diminuzione di competenza e cosa si intende fare con le somme
stanziate.
Presidente Ha chiesto la parola il Vicepresidente Viérin
Marco.
Viérin M. (PpVA) Mi preoccupa il fatto che anche coloro che
presentano le domande di rimborso per i danni creati alla fauna
selvatica, primo capitolo di questa pagina, siano quasi triplicati,
perché abbiamo 184 milioni rispetto ai 70. Probabilmente qualcuno
ha potuto verificare con mano che il problema esiste, anche se
molti non presentano alcuna domanda, come ho potuto apprendere
oggi, insieme all'Assessore, sempre alla manifestazione al Foro
Boario, dove molti agricoltori ci hanno detto che non presentano
neanche la domanda. A qualcuno è stato detto in maniera scherzosa:
"tant pis" perché è ovvio che non si può rimborsare se non viene
presentata la domanda.
E' chiaro che per taluni agricoltori non vale la spesa di fare
la domanda, perché alla fine quello che si spende per l'iter
burocratico supera quello che viene rimborsato.
Prendo atto di questa situazione e non posso dire con
soddisfazione, perché purtroppo è un problema che tocca il nostro
mondo agricolo in prima persona.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Prendo atto di quanto detto a proposito dei
cinghiali, non credo che ci sia niente da aggiungere.
Devo la risposta al Consigliere Lanièce per quanto riguarda il
capitolo 42080. Questo era il capitolo che a suo tempo prevedeva lo
stanziamento per il premio di marchiatura della fontina, premio
che, come il Consigliere sa, non è stato più possibile erogare in
quanto incompatibile con la normativa comunitaria, trattandosi di
aiuto alla produzione.
La spesa iscritta a bilancio nel '96 era 105, ridotta a 50 in
sede di assestamento; su questo capitolo liquidiamo alcune quote
associative.
Presidente Pagina 144. Ha chiesto la parola il Consigliere
Linty.
Linty (LNPIAP) Relativamente al capitolo 42490, oneri per
l'attuazione del documento unico di programmazione, obiettivo 5B,
c'è una flessione di poco più di 1 miliardo fra quanto assestato
sul bilancio dell'anno in corso e la previsione per il '97. Vorrei
conoscere le ragioni di questa riduzione, e soprattutto i dati di
riferimento dei 5 miliardi iscritti a residuo.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda l'attuazione del programma di
cui all'obiettivo 5B, la procedura e le attività si stanno
lentamente avviando, nel senso che abbiamo iniziato a finanziare
tutta una serie di interventi.
Per quanto riguarda le cifre iscritte a bilancio, queste
corrispondono esattamente a quanto previsto nel documento unico di
programmazione. Questa è la quota prevista a carico del bilancio
regionale rispetto alla quota complessiva prevista dal programma,
che ha un impegno che si svolge su 5 anni.
Presidente Pagina 145. Ha chiesto la parola il Vicepresidente
Viérin Marco.
Viérin M. (PpVA) Nel capitolo 42515, spese per il progetto di
piante microrizzate come da convenzione con il Centro colture
sperimentali in Aosta, abbiamo nell'assestato '96 1,146 miliardi,
abbiamo messo 945 milioni, però la domanda è in questo senso. Posso
capire che era opportuno mettere minori disponibilità finanziarie
in questo anno sia perché ci sono dei residui, sia perché, a quanto
mi risulta, nei vivai dell'Amministrazione regionale ci sono varie
piante di questo genere che aspettano di essere collocate. Dov'è
che si pensa come Assessorato di collocare queste piante?
Ormai la spesa è stata fatta, è una spesa non indifferente,
quindi vorrei capire se l'Amministrazione regionale ha predisposto
un piano di smistamento di queste piante e se ha pensato di
interessare aziende agricole, oppure di sistemarle tutte sul suolo
pubblico.
Presidente Ha chiesto la parola il Consigliere Parisi.
Parisi (RV) Credo che sia quella che riguardava i funghi? Ecco.
Volevo sapere se questo tipo di esperimento è riuscito e a che
punto è.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Il Vicepresidente Viérin ha mescolato un po' di
cose, bisogna precisare.
Con questo capitolo si finanzia la convenzione che
l'Amministrazione regionale ha fatto con la CCS Valle d'Aosta,
convenzione che prevedeva a carico della Regione la realizzazione
delle strutture necessarie all'attività di questa società e
prevedeva l'acquisto dalla stessa società per 3 annate di un certo
quantitativo di piante microrizzate.
Per quanto riguarda la realizzazione delle strutture, queste
sono state fatte in parte, stiamo completando la realizzazione.
Per quanto riguarda la fornitura delle piante, non è stata fatta
ancora la consegna di nessuna partita di piante; la Giunta ha
deliberato nell'ultima seduta una convenzione con l'Università di
Torino, facoltà di agraria, per avere da parte dell'istituto
universitario la verifica e la certificazione rispetto al fatto che
le piante che verranno consegnate prossimamente all'Amministrazione
siano effettivamente piante microrizzate. Queste piante verranno
utilizzate per i rimboschimenti che abitualmente il Servizio
forestazione esegue, ma potranno anche essere messe a disposizione
di privati che intendono accedere alla legge regionale, che prevede
la possibilità di concedere aiuti anche tramite la fornitura di
piantine a chi intende eseguire opere di miglioramento delle
proprie proprietà boschive.
Presidente Ha chiesto la parola il Vicepresidente Viérin
Marco.
Viérin M. (PpVA) Assessore, come vede, non è che ho fatto una
richiesta confusa, perché alla fine lei ha risposto - anche se in
maniera evasiva in alcune parti - alle mie domande, perché il
concetto è questo. Sono stati impegnati vari miliardi nel corso di
questi anni; quello che mi preoccupa è che alla fine ci troviamo un
po' come i caveaux della Regione, dove anziché le piante troviamo i
libri. Quindi sarebbe opportuno cercare di dare soluzione non dico
a questo problema, ma alla collocazione di queste piante, che
dovremo comunque prendere in consegna per la convenzione che
abbiamo stipulato.
Mi fa piacere che lei mi parli di rimboschimenti in senso vago,
ma che al tempo stesso preveda anche la possibilità di fornire
pianti a quei privati che vogliano eventualmente intraprendere una
certa attività agricola verso la produzione di funghi e via
dicendo, perché sappiamo che in regioni che non sono la Valle
d'Aosta questo già avviene. Però non è stato chiaro, Assessore,
sulla metodologia.
Quello che mi preoccupa infine è che l'Amministrazione abbia
fatto questa convenzione con l'Università di Torino, per verificare
se queste piante che devono essere consegnate rispettano la
convenzione stipulata. Si pensa forse che il fornitore abbia alcuni
problemi a fornire le stesse piante concordate in convenzione,
oppure è un metodo di garantismo che l'Assessore all'agricoltura
vuole avere? Altre volte, quando sono state fatte delle convenzioni
non per l'acquisto di piante ma per altre cose, non si è mai
sentito dire che si è dato l'incarico ad una università o ad altro
istituto per controllare la qualità. Con questo non dico che è
sbagliato, però vorrei sapere se persistono dei dubbi per i quali è
stato necessario fare questa convenzione con l'Università di
Torino.
Presidente Ha chiesto la parola il Consigliere Chenuil.
Chenuil (GV-PDS-SV) Ho avuto la fortuna di partecipare a quel
convegno che si è tenuto a Saint-Vincent, organizzato allora
dall'Assessore Lanièce sulla microrizzazione delle nostre foreste.
Il progetto allora prevedeva una fornitura di 800mila piante
microrizzate, da distribuire nel territorio della Valle d'Aosta, e
come consiglieri siamo stati impegnati oltretutto ad andare alla
ricerca di aree che avevano un certo tasso di umidità per inserirvi
queste piante. Dopo di che del progetto non si è più saputo
niente.
Faccio un plauso all'Assessore Vallet che ha diminuito questo
progetto anno dopo anno; mi auguro che questo progetto abbia una
fine precoce; lasciamo ai Valdostani la raccolta dei funghi che
escono dalle nostre foreste.
Presidente Ha chiesto la parola il Consigliere Linty.
Linty (LNPIAP) Relativamente al capitolo 42510. Dal momento che
il contributo integrativo regionale viene regolamentato da un
regolamento CEE e che la previsione per il '97 è identica
all'assestato '96, chiedo se questa identità di cifre stanziate
deriva dal fatto che sono soggette ad un piano da presentare
all'Unione europea o se invece ci sono state variazioni per quanto
riguarda le aziende agricole che aderiscono al programma
pluriennale.
Presidente Ha chiesto la parola il Consigliere Chiarello.
Chiarello (RC) A differenza del Consigliere Chenuil, noi abbiamo
seguito, per nostra fortuna o sfortuna, passo dopo passo questo
progetto e l'Assessore lo sa perché come III Commissione abbiamo
ereditato la trafila precedente. Eravamo abbastanza preoccupati per
l'entità delle piante, è stata cambiata la strategia.
Ho espresso i miei dubbi diverse volte, secondo me la strategia
doveva essere diversa, era cioè opportuno acquistare delle piante
per vedere se la microrizzazione riesce, perché anche leggendo le
riviste specializzate, sono contraddittorie l'una fra l'altra e non
è ancora stato dimostrato da nessuno che la microrizzazione
riesce.
Pertanto questa richiesta all'università mi sembra che sia fatta
proprio perché anche l'Assessore ha dei dubbi al riguardo, e quindi
allo scopo di togliersi tutti i dubbi che ha.
Dato che non è un investimento di poco conto, vorrei capire se
queste piantine ci sono, perché qualcuno dice che sono stati appena
fatti gli impianti, qualcun altro dice che c'è qualche pianta, per
cui vorrei capire qual è la situazione: se ci sono le piantine e se
si hanno solo dei dubbi sulla microrizzazione, che comunque sono
già dubbi grossi.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda la micorizzazione, il problema
non è il dubbio circa i metodi e circa i risultati della
micorizzazione delle piantine; il problema è che, allo stato
attuale, non esiste un metodo definito e standardizzato per
certificare che queste piantine siano effettivamente
micorizzate.
Il CNR ha finanziato un programma per 2,5 miliardi, chiedendo
alle regioni di partecipare, per definire con la collaborazione di
vari istituti universitari un metodo per la certificazione.
Ora, il problema è quello di garantirsi rispetto al fatto che
queste piante, che devono essere fornite come piante micorizzate,
lo siano effettivamente. Siccome non abbiamo professionalità nella
struttura in grado di verificare e di certificare questo, ci siamo
rivolti ad una struttura universitaria perché ci pare doveroso che
rispetto ad un impegno finanziario dell'Amministrazione - che è
rilevante comunque - e rispetto al prodotto fornito ci sia il
massimo della garanzia.
Per quanto riguarda la domanda del Consigliere Linty, l'AIR -
Aiuto integrativo regionale - è quella misura che abbiamo messo a
punto e che va ad integrare i finanziamenti previsti dal programma
regionale di applicazione del Regolamento CE 20+8/92. E' una misura
esclusivamente finanziata con fondi regionali, che viene definita
sulla base di tre parametri: la superficie aziendale, l'altitudine
a cui si trova il centro aziendale, e la pendenza dei terreni, con
una considerazione maggiore per quei terreni che hanno pendenza
superiore al 30 percento e quindi non meccanizzabili.
Il meccanismo di definizione del premio è abbastanza complesso e
si sostanzia con l'attribuzione di un punteggio relativo ai tre
parametri che ho citato, ad ogni punto viene attribuito un
equivalente in denaro. E' chiaro che i 3,3 miliardi messi a
disposizione dal bilancio regionale verranno divisi per il totale
dei punti riferentisi alla somma delle domande, quindi il valore
del punto sarà tanto maggiore o tanto minore a seconda di quanto
sarà grande la somma.
Presidente Pagina 146. Ha chiesto la parola il Consigliere
Lanièce.
Lanièce (GA) I capitoli dal 42800 al 42825 riguardano i
contributi per l'attività zootecnica; qui abbiamo, rispetto
all'anno scorso, un incremento di quasi 3 miliardi nei residui;
volevo sapere se si prevede di spendere questi soldi entro la fine
dell'anno oppure quando.
Presidente Ha chiesto la parola il Consigliere Linty.
Linty (LNPIAP) Relativamente ai capitoli 42800 e 42825. Per il
primo, essendo previsti 2 miliardi in aumento, vorrei conoscere
quali attività zootecniche vengono incrementate, cioè se è solo una
questione numerica o se è una questione programmatica; per il
secondo, visto che l'aumento è di 3,5 miliardi e che 3,5 miliardi
li abbiamo - come ricordava prima Lanièce - ancora a residuo,
vorrei sapere se è stato previsto da parte dell'Assessorato un
aumento dell'abbattimento di animali produttivi a fine carriera, e
per quali motivi.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda i residui, posso dire con
certezza che queste somme verranno liquidate fino all'ultima lira
entro il corrente esercizio finanziario. Per quanto riguarda invece
la maggior dotazione del capitolo 42800 e del 42825, questa è
relativa, la prima, alla modifica che è stata fatta per quanto
riguarda i premi da corrispondere alle manze in selezione, modifica
che ha previsto una diminuzione del 50 percento dell'importo da
corrispondere, e alla revisione in aumento dei premi per la
selezione delle vacche iscritte al libro genealogico.
Per quanto riguarda invece il capitolo 42825, la maggior
previsione è da mettere in relazione all'aumento della percentuale
di capi improduttivi indennizzabili, che abbiamo aumentato dal 10
al 15 percento.
Presidente Pagina 147. Ha chiesto la parola il Consigliere
Chiarello.
Chiarello (RC) Sul capitolo 49640, spese per profilassi e cura
delle malattie degli animali. Dato che è stato sbandierato, spero
giustamente, che è stata dichiarata indenne la Valle d'Aosta, non
capisco come mai è stato previsto questo aumento di spesa.
Presidente Ha chiesto la parola il Vicepresidente Viérin
Marco.
Viérin M. (PpVA) Mi riferisco al capitolo precedente rispetto a
quello su cui è intervenuto il collega Chiarello, il capitolo
59620, contributi per la bonifica sanitaria del bestiame. Questo è
un argomento di cui abbiamo già discusso in quest'aula alcune
settimane fa, l'Assessore allora disse che essendo il contributo
effettivo ridotto del 50 percento circa - la tecnica di calcolo per
l'indennità nel frattempo si è molto modificata, non è più
quantificabile caso per caso, ma deve esserci da parte della
commissione una verifica del bovino -, le spese rispetto all'anno
scorso sarebbero state di circa la metà, anche perché sempre a
detta dell'Assessore l'andamento della bonifica sanitaria era
favorevole e al massimo avremmo avuto i capi dichiarati ammalati -
e quindi non guaribili e da abbattere - perlomeno uguali a quelli
avuti nella campagna '95-'96.
Ora rivedendo 1,8 miliardi, la domanda mi viene spontanea. Visto
che l'Assessore mi ha detto un attimo fa che in merito ad altri
capitoli il calcolo viene fatto dagli uffici, anche in questo senso
se fossero veritiere le affermazioni fatte dall'Assessore all'atto
della discussione di questo provvedimento in quest'aula, l'importo
previsto per il '97 doveva essere di 900 milioni. Gli volevo
chiedere se c'è qualche modifica rispetto alle previsioni per il
'96-'97 o se ci sono altri motivi in essere.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Non ci sono modifiche, la cifra che è stata iscritta
a bilancio vuole essere comunque una cifra sufficiente; non dico
che è stata fatta una previsione pessimistica, ma comunque
sicuramente sufficiente a coprire quanto saremo chiamati ad
indennizzare.
Quando si iscrive troppo poco, ci si rimprovera per questo;
quando si iscrive una cifra che sicuramente andrà a coprire,
veniamo rimproverati perché abbiamo scritto troppo e ci siamo
tenuti sul sicuro.
Per quanto riguarda il capitolo 59640, sono le spese relative
alle convenzioni con i veterinari che si occupano di bonifica
sanitaria per 900 milioni, per gli altri 200 milioni sono spese di
rimborso alle farmacie. E' un dettaglio gestito dalla Sanità,
questo.
Presidente Ha chiesto la parola il Vicepresidente Viérin
Marco.
Viérin M. (PpVA) L'Assessore non deve prendersela in questo modo
perché il problema è un altro. Una ventina di giorni fa lei ci
disse che la previsione più pessimistica poteva essere che i capi
dichiarati inguaribili e soggetti all'abbattimento potevano essere
gli stessi della campagna passata, e la conferma in senso tecnico
di questo discorso erano 900 milioni. Potevo capire un miliardo,
però non volevo che 1,8 miliardi fossero dovuti ad atti che sono
arrivati dopo il dibattito in aula, che stavano a dimostrare un
peggioramento della situazione di bonifica sanitaria rispetto a
quello che lei mi aveva detto in quest'aula.
Quindi la mia domanda era rivolta a sapere questo. Sicuramente
sono più soddisfatto se i dati che lei ha confermano il
mantenimento dell'andamento positivo in merito ai capi dichiarati
inguaribili, perché è una cosa troppo importante per tutto il mondo
della zootecnica valdostana.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda l'andamento della campagna in
corso, devo dire che i dati sono sicuramente confortanti ad
eccezione di due o tre casi di allevamenti che sono stati
seriamente compromessi, direi quasi nella loro totalità. Si tratta
però di problemi puntuali e localizzati nel singolo
allevamento.
Presidente Pagina 148. Ha chiesto la parola il Consigliere
Linty.
Linty (LNPIAP) Relativamente al capitolo 59660, che era stato
approvato con legge regionale n. 14/94, visto il divario che c'è
fra le cifre stanziate sul bilancio in corso e quelle previste per
il '97 e i residui, che corrispondono esattamente all'impegno del
'96, gradirei conoscere a che punto siamo arrivati nella
realizzazione dell'anagrafe regionale canina. Anche perché era una
legge, quella sugli animali da affezione, che prevedeva diversi
interventi in diversi settori: microchips inseriti nel collo dei
cani, forni crematori per i gatti morti, eccetera.
Quindi vorrei avere il punto della situazione sull'applicazione
di questa legge regionale, che ha già due anni compiuti.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Questa legge, pur con molte difficoltà, sta dando
i primi risultati. Tutta l'anagrafe cartacea è stata svolta, la
gestione come sapete è delegata all'USL, servizio veterinario
competente, e di fatto anche ai Comuni che a tour de rôle, secondo
un calendario prefissato, hanno convocato i proprietari dei cani
per la predisposizione dell'anagrafe cartacea.
Il fatto che vi siano 500 milioni a residuo sta a dimostrare che
non è stato contabilizzato ancora nulla da parte dell'USL e degli
enti locali, ma posso assicurare al Consigliere che il tutto sta
procedendo secondo i tempi prefissati, pur essendoci stato un
iniziale rallentamento dovuto ad un'attenta analisi da parte dei
servizi veterinari e dell'Amministrazione regionale delle scelte da
effettuare sui microchips.
Gli 80 milioni di spesa per il '97 concernono l'ultimazione
dell'anagrafe.
Presidente Pagina 149. Ha chiesto la parola il Vicepresidente
Viérin Marco.
Viérin M. (PpVA) In merito al capitolo 43240, contributi per
l'attuazione del regime di aiuti agli investimenti nelle aziende
agricole e anche per investimenti di carattere turistico ed
artigianale, l'assestato '96 era di 600 milioni, quello del '97
600, la domanda riguarda invece il residuo che è pari a quello
previsto nel bilancio '96, cioè tutto quello previsto sul bilancio
'96 è rimasto a residuo.
Mi sembra una cosa strana, anche perché questa facoltà è molto
interessante per il mondo agricolo e quindi volevo chiedere
all'Assessore se si sono verificati dei problemi a livello
interpretativo delle norme, che hanno bloccato le procedure, oppure
se sono successe cose di altra natura.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questo è il capitolo che finanzia i cosiddetti
"piani di miglioramento", che hanno avuto un notevole successo nei
primi anni di applicazione e che hanno subito invece uno stop quasi
totale negli ultimi anni, in relazione al fatto che la percentuale
di aiuto prevista dalla normativa comunitaria è diminuita.
Siccome la procedura necessaria per ottenere i finanziamenti
previsti da questi piani di miglioramento è una procedura complessa
e i requisiti richiesti sono maggiori rispetto a quelli previsti
per lo stesso tipo di investimento dalla legge n. 30 nostra, anche
scontando una percentuale di aiuto inferiore ma con procedure più
semplici, gli agricoltori hanno preferito avere i finanziamenti
della legge n. 30.
Colgo l'occasione per dire che prossimamente il Consiglio verrà
chiamato ad esaminare la revisione della legge n. 49, che è la
legge regionale applicativa del Regolamento CE n. 2328/91, che
prevede questo tipo di interventi, dove andremo a mettere a punto
procedure, a definire meglio dei requisiti, cercando di
semplificare la procedura per accedere a questo tipo di
finanziamento, proprio nell'ottica di incentivare l'accesso a
questo tipo di finanziamento che è co-finanziato dall'Unione
europea.
Presidente Pagina 150. Pagina 151. Ha chiesto la parola il
Vicepresidente Viérin Marco.
Viérin M. (PpVA) Al capitolo 43400, contributi per la
concessione dell'indennità compensativa per le zone agricole
svantaggiate e aiuti alle zone sensibili da un punto di vista
ambientale, abbiamo anche qui dei numeri che non ci permettono di
capire. Abbiamo 10,7 miliardi sul '96, quindi in assestamento,
abbiamo a residuo 10 miliardi, nella competenza abbiamo 3,65
miliardi; quindi c'è una grossa disparità fra la previsione dello
scorso anno e quella di quest'anno e poi abbiamo quasi la completa
disponibilità sul '96 a residuo.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Ho già spiegato prima, rispondendo al collega
Chiarello, che nel corso del '96 abbiamo liquidato '92-'93-'94,
stiamo liquidando il '95 e nell'ultima variazione di bilancio
abbiamo previsto anche la somma necessaria per liquidare il '96,
liquidazione che avverrà nei primi mesi del '97. I 3,65 miliardi
corrispondono alla somma necessaria per liquidare l'annualità
'97.
Presidente Pagina 152. Pagina 153. Pagina 154. Pagina 155.
Pagina 156. Pagina 158. Pagina 159. Pagina 160. Ha chiesto la
parola il Consigliere Lanièce.
Lanièce (GA) Al capitolo 46850, contributi per la ricerca e lo
sviluppo del settore industriale, c'è una somma stanziata di 1,5
miliardi. Volevo chiedere all'Assessore cosa si intende fare con
questa somma.
Presidente Ha chiesto la parola il Vicepresidente Viérin
Marco.
Viérin M. (PpVA) Stesso discorso del collega Lanièce.
Presidente Ha chiesto la parola il Consigliere Tibaldi.
Tibaldi (Ind) Anch'io volevo soffermarmi sul capitolo che
concerne la ricerca e lo sviluppo nel settore industriale. La
previsione di spesa è di 1,5 miliardi, uguale a quella dello scorso
anno, mi sembra però che questi contributi previsti dalla legge n.
84/93 siano stati essenzialmente destinati all'attività di ricerca
e di sviluppo di un'industria valdostana, la Tecdis, che sta
attraversando un momento non felice (per usare un eufemismo). Ci
sono situazioni relative agli ordinativi che sono tutt'altro che
favorevoli, sarebbe interessante sapere dall'Assessore qualcosa in
più: o smentite che tranquillizzino la salute economica di questa
industria, oppure una conferma delle informazioni che sono
trapelate sulla stessa unità produttiva, dove ci sarebbe uno
squilibrio fra gli ordinativi e la produzione della stessa
azienda.
Presidente Ha chiesto la parola il Consigliere Marguerettaz.
Marguerettaz (PpVA) Per mozione d'ordine. Sono stato informato
che pochi minuti fa l'informazione regionale, alla quale molti qui
dentro tengono, ha dato la notizia dell'approvazione del bilancio.
Allora ho tre esigenze.
Primo, capire se questa informazione è partita da quest'aula,
non vedo i giornalisti presenti, in qualche modo avranno avuto
questa informazione; secondo, capire se ha ancora un senso che
rimaniamo qui o se votiamo la fiducia insieme a qualche giornalista
del Governo regionale e ce ne andiamo tutti a dormire; terzo, ed è
la cosa che mi serve di più, Presidente, siccome a mia moglie ho
detto - e penso abbiano fatto lo stesso tanti miei colleghi - che
mi trattenevo oltre l'orario per discutere il bilancio, vorrei che
lei ci facesse una giustificazione per poterci giustificare di
fronte alle nostre signore.
(applausi in aula)
Presidente Ha chiesto la parola il Presidente della Giunta,
Viérin Dino.
Viérin D. (UV) Evidemment pour répondre aux deux dernières
questions qui ont été posées par M. Marguerettaz.
Je ne veux pas non plus donner de réponse à la première, parce
que ce n'est évidemment pas de mon ressort; je voudrais simplement
informer le Conseil qu'avant le départ de la troupe RAI on m'a
demandé de faire des déclarations concernant l'approbation du
budget, vu que le budget devait être voté au cours de cette soirée.
Maintenant pour ce qui est de la transmission de ce reportage, ce
n'est pas à l'intérieur de cette salle qu'on pourra donner des
réponses, mais la même question qui a été posée par M. Marguerettaz
et que je partage, devra être adressée au responsable de la
RAI.
Président Je dois chercher pour moi une justification avant
tout... La parole à l'Assesseur à l'industrie, commerce et
artisanat, Mafrica.
Mafrica (GV-PDS-SV) Il capitolo 46850 riguarda la ricerca e lo
sviluppo nel settore industriale per ciò che attiene alla piccola e
media impresa, vale a dire non riguarda la Tecdis o la Conner. Se
il Consigliere Tibaldi guarda nella pagina accanto, al capitolo
46950 c'è un riferimento a una legge, dove si dice: "Contributo in
conto capitale all'impresa Conner per la ricerca". Quindi, non è
quello il capitolo che riguarda la Tecdis, che aveva una legge
assieme alla Conner attualmente non più rifinanziata; l'ultimo
finanziamento è del '95.
I 1500 milioni che ci sono nel capitolo alla data attuale sono
stati utilizzati per 600 milioni da parte della GPS Standard,
quindi anche se compare ancora come residuo 1,5 miliardi, in realtà
dopo di allora la Giunta ha deliberato.
Per ciò che riguarda notizie giornalistiche, di un giornale che
forse Tibaldi conosce, devo dire che i dati in mio possesso,
analisi fatte da parte di Finaosta fino a qualche mese fa, davano
la Tecdis in forte crescita di fatturato; l'azienda ancora ieri
mattina mi ha confermato che il 1996 chiuderà con un aumento del
fatturato del 20 percento rispetto al 1995. Nel mese di ottobre il
fatturato si avvicina ai 6 miliardi, in mesi precedenti, durante
l'estate ci sono stati fatturati superiori.
Ora, dire che, se il fatturato diminuisce per un mese o per due,
significa che l'azienda è sul punto di chiudere, è eccessivo; il
giudizio dei fatturati anno su anno è positivo, l'azienda ha
continuato ad investire per cercare nuovi prodotti, ha utilizzato
attualmente anche il colore, afferma di avere la capacità
competitiva sui mercati e di essere in grado di superare questi
modesti - per il momento! - cali di fatturato.
Per le notizie in mio possesso, per il tipo di investimenti
fatti nell'azienda credo che difficoltà che non hanno neanche
portato alla cassa integrazione ma all'utilizzo di altre forme,
quali ferie anticipate, possano essere superate.
Presidente Ha chiesto la parola il Vicepresidente Viérin
Marco.
Viérin M. (PpVA) Era per capire perché è giusto prevedere delle
somme, però è anche giusto saperle spendere.
L'Assessore mi dice che di questi 1,5 miliardi - e vedremo poi
un capitolo in un'altra pagina che è ancora più comprovante di
questa drammatica situazione - abbiamo speso 600 milioni; ma per i
900 milioni che si mantengono a residuo ci sono delle previsioni di
spesa per qualche intervento che non era stato trovato in questi 11
mesi e che viene individuato in questo mese di dicembre, oppure
andranno in avanzo di amministrazione? Perché quando metto 1,5
miliardi per la piccola impresa e ne spendo 600 per un'operazione,
mi sembra che ci sia una mancanza della struttura.
Pertanto chiedo se a questi 900 milioni, che sono il 66 percento
della spesa messa a bilancio per questi tipi di interventi, è in
previsione che a dicembre si trovi una collocazione, o si sa già
fin da ora che andranno a avanzo di amministrazione '96?
Presidente Ha chiesto la parola il Consigliere Tibaldi.
Tibaldi (Ind) Ricordo che la legge n. 84/93, e d'altronde la
rubrica che qui viene riportata è abbastanza chiara, si riferisce
al settore industriale, anche alla piccola e media industria, però
prevede degli interventi che vanno nella direzione della ricerca e
dello sviluppo, della realizzazione di studi e di valutazioni di
sistemi di qualità aziendale, e della certificazione di sistemi di
qualità aziendale, di prodotti e di processi. E' una delle prime
leggi che questo Consiglio ha approvato. E se ricordo bene, il
riferimento che venne fatto ad una risposta precisa dell'Assessore
era anche nei confronti della Tecdis.
Per quanto riguarda la situazione della Tecdis, prendo atto di
quello che ha detto l'Assessore: forte crescita di fatturato, mese
di ottobre 6 miliardi, il calo momentaneo di ordinativi non deve
essere indice di preoccupazione.
Nulla di più, prendo atto, mi sembra però che se prima dovevano
essere previste per il numero di ordinativi le ferie solo ad
ottobre per il personale, mi risulta che siano state estese anche
ad alcune settimane di dicembre e di gennaio. Sono queste le
ragioni che mi hanno indotto a porre la domanda all'Assessore.
L'Assessore tranquillizza o minimizza, ed io ne prendo atto.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) L'osservazione del Vicepresidente Viérin non
la capisco, perché il residuo si riferisce a somme che avevamo
previsto nel bilancio per il '96, che abbiamo approvato l'anno
scorso. Se entro l'anno non saranno utilizzate, finiranno in
economia, ma non possiamo modificare il bilancio dell'anno
scorso.
Invece il ristabilire per l'anno prossimo 1,5 miliardi significa
che abbiamo sollecitato e abbiamo da parte delle aziende notizie
che verranno utilizzati questi fondi meglio di quanto lo siano
stati finora.
Per quel che riguarda la legge sulla ricerca, Tibaldi credo che
non ricordi bene, perché la legge per la ricerca vale solo per le
imprese fino a 250 dipendenti; abbiamo nei fondi globali uno
stanziamento perché intendiamo estenderla alle imprese con più di
250 dipendenti. La Tecdis è una impresa che ha 340 dipendenti,
quindi non rientra...
(interruzione del Consigliere Tibaldi, fuori microfono)
... no, no, ha avuto negli ultimi anni sempre numeri di questo
livello. Aveva una sua legge specifica e non ha mai utilizzato
questo tipo di legge. Questo è quello che so.
Presidente Ha chiesto la parola il Vicepresidente Viérin
Marco.
Viérin M. (PpVA) Scusi, Assessore, forse devo rispiegarle il
concetto. Ho detto che questa è una dimostrazione di non essere
stati capaci di spendere 1,5 miliardi su queste tre leggi in un
momento così difficile per la piccola impresa.
Quando l'Assessore mi dice che è stata affrontata questa spesa
fino a 600 milioni, visto che la differenza fra 1500 milioni e 600
milioni è di 900 milioni, la mia domanda è: i 900 milioni
l'Assessore ha previsto di utilizzarli a dicembre, oppure già oggi
mi dice che non sa cosa farne e che andranno nell'avanzo di
amministrazione? Questa era la domanda, e la risposta
dell'Assessore doveva essere di questo tipo: ho trovato una
collocazione a questi 900 milioni per il discorso della piccola
impresa con le imprese X o Y; oppure: purtroppo non sono stato in
grado di collocarli con il mio servizio e vanno in avanzo di
amministrazione.
Presidente Pagina 161. Ha chiesto la parola il Consigliere
Linty.
Linty (LNPIAP) Relativamente al capitolo 46940, visto
l'incremento di 4,7 miliardi circa fra l'assestato e la previsione,
visti i 45 miliardi di residui, vorremmo conoscere verso quali
interventi sono indirizzati questi stanziamenti e cosa resta ancora
da pagare.
Relativamente al capitolo 46945, "Contributo in conto capitale
alle imprese industriali per l'installazione di impianti
anti-inquinamento", visto che l'assestato '96 ammonta a 1,5
miliardi, così pure come i residui, quindi presumo che non sia
stato ancora liquidato nulla dal momento che i residui combaciano
esattamente con l'assestato '96 e con le previsioni del '97, chiedo
di conoscere il motivo di questa situazione contabile.
Relativamente al capitolo 46950, sono iscritti a residuo 700
milioni; sarebbe interessante capire se noi dalla Conner i soldi li
dobbiamo prendere e non li dobbiamo dare, allora se è così chiedo
perché sono stati iscritti 700 milioni di residui passivi.
Altrimenti, se devo accettare l'idea che la Regione deve ancora
dare dei soldi alla Conner dopo tutto quello che è successo, ho
buoni motivi per adirarmene.
Presidente Ha chiesto la parola il Consigliere Tibaldi.
Tibaldi (Ind) Mi associo alle domande relative al capitolo
46940. Per quanto riguarda il capitolo 46945, in riferimento
appunto a questi contributi per l'installazione di impianti
anti-inquinamento, volevo sapere se la previsione di spesa si
riferisce anche alla nuova azienda che si è insediata a
Pont-Saint-Martin, la Zincocelere, in quanto risulta - e penso che
risulti anche all'Assessore - che il ciclo produttivo prevede delle
scorie inquinanti, che vengono rilasciate nella Dora Baltea.
Volevo sapere se l'Assessore ha previsto questo impegno di spesa
nei confronti della Zincocelere.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) In merito al capitolo 46950, questi 700
milioni sono somme che avremmo dovuto erogare alla Conner e che non
abbiamo erogato quando abbiamo avuto notizia delle intenzioni di
chiusura.
La Conner ha già restituito tutti i mutui di cui aveva potuto
fruire e l'Ufficio legale ha avviato la procedura per il recupero
di tutti i contributi erogati dalla Regione.
Per quel che riguarda gli stanziamenti per l'installazione di
impianti anti-inquinamento, ci sono dei fondi che sono già stati
erogati rispetto a questo miliardo e mezzo, e ci sono delle domande
in corso di esame; fra queste domande potrà esserci anche qualche
impianto che potrà essere realizzato nell'ambito della
ristrutturazione dello stabilimento Conner per la Zincocelere, che
sicuramente non versa e non verserà nell'aria o nell'acqua nulla di
inquinante perché la procedura è già in funzione in altri
stabilimenti in tutto il mondo, e mi pare che abbia raggiunto
livelli assoluti di sicurezza.
Per ciò che riguarda il capitolo 46940, i 24 miliardi sono
previsti per ulteriori spese per l'adeguamento dello stabilimento
Ellelys, di cui una parte troviamo anche nei residui, per un
ulteriore stanziamento per la Syntax, di cui buona parte è compresa
nei residui perché l'appalto è stato portato a termine soltanto
recentemente mentre le somme sono state stanziate in precedenza;
sono poi previsti lavori di adeguamento sullo stabilimento
Balteadisk, sullo stabilimento Coinca, per la Meridian e per
l'Orel, di cui una parte è già stata compresa nei residui.
Sostanzialmente i 24,84 miliardi sono per somme integrative di
appalti già partiti in precedenza, che si trovano, non essendo
ancora effettuate le spese o completate le opere, in fase di
esecuzione.
Presidente Ha chiesto la parola il Consigliere Tibaldi.
Tibaldi (Ind) Ricordo che quando ci è stata prospettata
l'ipotesi di prevedere l'insediamento dello stabilimento
Zincocelere a Pont-Saint-Martin, non venne fatta menzione alcuna da
parte dell'Assessore relativamente ad eventuali processi inquinanti
per quanto riguarda il ciclo produttivo. Questa sera, invece, è
diversa. Quindi vuol dire che o era già previsto ma è stato
sottaciuto, oppure che è cambiato qualcosa dal momento in cui,
luglio '96, abbiamo valutato quell'operazione, ad arrivare ad
oggi.
Penso che l'Assessore si ricorderà molto bene che sia a livello
di Conferenza di Capigruppo, sia in IV Commissione, quando ci venne
illustrata insieme ai dirigenti e ai tecnici di Finaosta
l'operazione, ci fu proprio un esplicito riferimento al fatto se il
trattamento galvanico di questi componenti prevedeva scorie
inquinanti, allora la risposta fu no, adesso è sì. Anche qui si
prende atto della risposta.
Presidente Ha chiesto la parola il Consigliere Chiarello.
Chiarello (RC) Stamani, quando abbiamo chiesto a Lévêque di un
capitolo che riguardava la Conner, aveva detto che il capitolo non
era concluso perché la Conner doveva ancora restituire dei soldi.
Invece l'Assessore Mafrica ci ha detto che la Conner ha restituito
tutto quello che doveva. Questo passaggio non mi risulta chiaro. A
differenza di Tibaldi, mi risulta che si parlasse di un depuratore
anche per la nuova azienda, la Zincocelere, a carico della stessa,
ricordo che a questo riguardo l'Assessore Mafrica disse che per la
depurazione ci pensava l'azienda; qui ci sono dei soldi in conto
capitale.
Presidente Ha chiesto la parola il Consigliere Linty.
Linty (LNPIAP) Dal momento che l'ha citata l'Assessore ed è
stata oggetto di una mozione, respinta da questo Consiglio per ciò
che riguarda le strade di accesso, gradirei conoscere, visto
l'imponente investimento che andrà a fare la Regione su via Glair e
su via I Maggio in quel di Verrès per l'accesso a Meridian, a che
punto siamo con l'attività produttiva e con le assunzioni che erano
state iscritte in convenzione o quanto meno promesse alla Regione,
per vedere se sono stati rispettati i tempi.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Per Chiarello, che forse non mi ha
ascoltato, ho detto che la Conner ha restituito i mutui,
aggiungendo che l'Ufficio legale ha avviato una procedura per
recuperare i contributi. Quindi quello che ha detto Lévêque si
riferiva alla possibilità di recuperare i contributi. Non ho detto
assolutamente che la Zincocelere produce scorie inquinanti, ho
detto che nel processo produttivo sono previste, come in tutte le
aziende, delle strutture per la depurazione delle cose utilizzate
per la produzione.
In effetti ricorda bene Chiarello, nella parte a carico
dell'azienda era previsto un depuratore; se la Zincocelere nelle
sue apparecchiature, come tutte le aziende, installerà delle
strutture anti-inquinamento, potrà ricorrere a questo capitolo
perché - ancora per Viérin - non è volontà dell'Assessore quella di
dare o non dare i fondi per la ricerca, la ricerca è una cosa seria
e un'azienda o la fa o non la fa.
Noi mettiamo i fondi perché ci sia la possibilità per le aziende
di mettere in moto procedure di certificazione di qualità e di
ricerca, poi tocca anche all'imprenditoria locale, oltre a quella
che appartiene a gruppi più grossi, utilizzare queste disponibilità
del bilancio per rendere più competitive le proprie aziende. Quindi
il fondo anti-inquinamento è stato utilizzato, sarà utilizzato, la
sua utilizzazione dipende dagli interventi che le aziende hanno
fatto sui propri impianti, ma non dipende assolutamente
dall'Assessorato; bisogna che ci siano domande per la ricerca,
domande per la qualità.
La Meridian ha, rispetto ai 67 di cui si parlava in
un'interpellanza mesi fa, assunto ulteriori 15 persone.
Presidente Ha chiesto la parola il Vicepresidente Viérin
Marco.
Viérin M. (PpVA) Volevo chiedere all'Assessore Mafrica, non l'ho
chiesto prima sui capitoli perché altri consiglieri mi avevano
preceduto e non mi pareva logico chiedere la parola per ribadire le
stesse cose, di fare l'elencazione di quello che compone i 45
miliardi a residuo sul secondo capitolo di pagina 161; già il
Consigliere Linty aveva preannunciato questa richiesta, ma non
abbiamo avuto risposta dall'Assessore. Non dico che sia una cifra
abissale, però 45 miliardi a residuo su questo capitolo hanno una
notevole importanza.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Non ho la lista dei residui, ma conosco gli
insediamenti che sono in corso di realizzazione.
Quindi presumo che di questi 45 miliardi una ventina - almeno -
siano della Syntax, perché l'appalto è stato fatto avendo a
disposizione tutte le somme necessarie e ancora non si sono spesi
dei fondi.
So che sono in corso l'appalto per la Orel e i lavori per la
Ellelys, presumo che queste somme si riferiscano a questi lavori in
corso e che siano residui rispetto a spese impegnate e non ancora
fatturate. Mi dice l'Assessore Lavoyer che vi sono anche alcune
spese relative alla recinzione dell'area Ilssa Viola.
Presidente Ha chiesto la parola il Vicepresidente Viérin
Marco.
Viérin M. (PpVA) Mi stupisce l'Assessore Mafrica che di fronte a
45 miliardi ha solo delle presunzioni...
(interruzione del Presidente della Giunta, fuori microfono)
... il Presidente della Giunta può dirmi quello che vuole, ma
non è comprensibile che di fronte a 45 miliardi, in questa
situazione occupazionale che viviamo anche in Valle d'Aosta, e di
questo avremo occasione di parlare in sede di dichiarazione di
voto, si dica: presumo che 20 siano lì, 15 di qua, e gli altri 10,
forse, la recinzione. Posso fare sinceramente questa
considerazione, perché non ho chiesto su 1,5 miliardi.
Presidente Pagina 162. Ha chiesto la parola il Vicepresidente
Viérin Marco.
Viérin M. (PpVA) Qui entriamo nel discorso che riguarda l'ex
area Cogne, C.A.S., e così via. Al primo capitolo, nell'assestato
c'erano 5 miliardi, si mettono 5 miliardi, vorrei due chiarimenti
sulla destinazione definitiva di questi 5 previsti per il '97.
Presidente Ha chiesto la parola il Consigliere Chiarello.
Chiarello (RC) Sul capitolo 47020, vedo contributi in conto
capitale a imprese industriali per la realizzazione di nuovi
opifici, c'erano 2 miliardi, ci sono solo 100 milioni di residui e
ci sono di nuovo 2 miliardi. Vorrei chiedere, legato a questo, dato
che qui ci sono nuovi impianti industriali, ad esempio le acque
minerali Monte Bianco, se tra questi due miliardi c'è anche un
finanziamento perché riprendano il loro cammino.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Rispetto alla domanda di Chiarello la
risposta è no.
Rispetto alla domanda di Viérin, questi fondi sono stati
stanziati per la bonifica, si aggiungono ai fondi che provengono
dalla comunità per la bonifica.
Presidente Ha chiesto la parola il Consigliere Linty.
Linty (LNPIAP) Non voglio usare la testa di Vittorino per
ragionare, però penso che alla domanda "se gli stanziamenti delle
sorgenti Monte Bianco erano inseriti in questo capitolo",
l'Assessore poteva rispondere qualcosa più di un no, visto che è un
argomento più volte discusso in quest'aula. L'Assessore poteva
rispondere con un: "No, non sono inseriti in questo capitolo, però
prevediamo di finanziarli con..."; se può continuare, ci farebbe un
favore. Grazie.
Presidente Ha chiesto la parola il Consigliere Chiarello.
Chiarello (RC) Mi ha anticipato Linty. Volevo capire allora in
che capitolo è la ripresa dei lavori di questo stabilimento, oppure
quali problemi ci sono. Ho fatto un'interpellanza a febbraio,
l'Assessore mi ha detto che entro marzo-aprile si chiariva la
situazione sociale, dopo di che la cosa sarebbe ripartita. Mi
sembra di essere creditore di una risposta un po' più seria.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Mi scuso, non volevo sottovalutare la
domanda. La società Sorgenti Monte Bianco non ha per il momento
dato ulteriori segni di vita; gli stanziamenti necessari sono già
tutti iscritti in una convenzione a gestione speciale, per cui loro
possono accedere se dimostrano di andare avanti, se certificano
l'avanzamento del loro lavoro, a mutui della Finaosta.
Nel marzo era stato firmato un compromesso fra il socio di
maggioranza della società Monte Bianco e un gruppo estero, operante
nel settore delle acque minerali; da allora la situazione non si è
sbloccata perché la situazione del socio di maggioranza non è
giunta a conclusione né nell'accettare quanto offerto dal nuovo
socio, né nel rinunciare definitivamente all'iniziativa.
Sono questioni che riguardano i privati, perché quella è una
convenzione in cui noi prestiamo ai privati dei fondi se vanno
avanti iniziative, se hanno le garanzie necessarie e dimostrano di
avere la capacità di rete per commercializzare i prodotti; in
carenza di questo non possiamo sostituirci ai privati.
Si è detto in qualche intervento che qui si accede con il
pubblico, in questo caso l'iniziativa è interamente nella
responsabilità dei privati che hanno tutti gli strumenti e se sono
in condizioni per andare avanti. Diversamente, non possiamo
sostituirci a loro.
Presidente Ha chiesto la parola il Consigliere Chiarello.
Chiarello (RC) Allora avevo ragione a chiedere che forse ci
doveva essere un capitolo di bilancio, perché ci sono ancora dei
finanziamenti; mi ha spiegato l'Assessore che sono dei
finanziamenti speciali, ma che siano fuori dal bilancio
comunque...
Volevo solo dire una cosa: allora se questi non si decidono, la
Regione tiene immobilizzati 4,5 miliardi in un capannone che verrà
coperto dalle erbe? Quanto dovrà aspettare la Regione per decidere?
E' stata approvata una delibera di Giunta per dare agli artigiani
di Morgex un'area attigua per costruire; se la Regione poteva
tirarsi fuori da questo imbroglio delle acque minerali, si poteva
dare un pezzo di quel capannone che era già costruito. Mi sembra
che la Regione i suoi 4,5 miliardi debba farli fruttare, non
lasciarli lì in mezzo alle erbacce!
Presidente Pagina 163. Ha chiesto la parola il Consigliere
Tibaldi.
Tibaldi (Ind) Per due domande, la prima riguarda l'assegnazione
finanziaria a favore della Confidi fra gli artigiani, che prevede
800 milioni. Una considerazione personale: mi sembra che la
previsione di spesa sia bassa, se consideriamo quanto è capillare e
diffusa l'attività artigianale nella nostra regione. Lo dico
rapportando questa cifra ad altre cifre analoghe, che si
riferiscono ai commercianti o agli industriali. In fondo questi
sono soldi che vengono prestati e restituiti con gli interessi. Per
dare impulso all'attività artigianale nella nostra regione mi
chiedo come mai siano stati solamente stanziati 200 milioni, e
questa è la prima domanda.
La seconda riguarda l'ultimo capitolo, il 47480, relativo alle
spese per l'acquisizione di aree e per la realizzazione di opere di
urbanizzazione per la qualificazione e lo sviluppo di insediamenti
artigiani, 500 milioni di impegno. Volevo sapere se questo capitolo
concerne questo tipo di intervento anche nell'area Cogne.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda il contributo al
Consorzio garanzia fidi, a parte che non è vero che sono soldi che
ritornano, in quanto è un contributo a fondo perso ad abbattimento
dell'interesse sui mutui in conto investimenti, è la dotazione che
aveva l'anno scorso, è la dotazione che è prevista per il prossimo
triennio e che è considerata in linea con i fabbisogni del
consorzio. Generalmente un paio di volte all'anno, perlomeno in
occasione dell'assemblea, l'Assessore al bilancio ha occasione di
incontrare le Confidi, così come era stata fatta una richiesta che
è stata sostanzialmente accolta da parte della Confidi albergatori
di ritoccare verso l'alto la dotazione, dagli artigiani non c'è
stata nessuna richiesta specifica.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Questo capitolo, citato dal Consigliere
Tibaldi, è un capitolo di spese per acquisizione di aree; siccome
l'area Cogne è già di nostra proprietà non abbiamo bisogno di
prevedere ulteriori spese. L'area è stata acquisita, ci sono i
programmi per realizzare le reti necessarie, la strada, quindi non
rientra in questo capitolo.
Presidente Pagina 164. Ha chiesto la parola il Vicepresidente
Viérin Marco.
Viérin M. (PpVA) Al capitolo 47500, contributi a consorzi e a
società consortili per la costruzione, l'acquisto e il recupero
funzionale, l'ampliamento di fabbricati destinati alle attività di
imprese artigiane, qui erano previsti nel '96 2,793 miliardi, che
ora vengono diminuiti di oltre 1,3 miliardi, quindi si vorrebbe
anche qui capire qualcosa da parte dell'Assessore, se è una scelta
oppure ci sono altri motivi.
Per quanto riguarda l'ultimo capitolo della pagina, il 47540,
contributo all'Institut Valdôtain de l'artisanat typique (IVAT), su
questo avevamo già sollevato alcune perplessità nel passato, quindi
volevo capire se questa diminuzione di finanziamento per il '97 era
un ridimensionamento dell'IVAT, o se c'erano altri motivi di
fondo.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Il capitolo 47500 prevede tutti gli
interventi che sono necessari ai vari consorzi per progredire nelle
loro iniziative nel '97.
Rispetto alla previsione dello scorso anno, che aveva un grosso
intervento per un consorzio di Pont-Saint-Martin, c'è stato un
ritardo da parte del consorzio nella realizzazione di queste cose,
però i fondi sono stanziati per quel consorzio e quindi verranno
sicuramente utilizzati, mentre i fondi attualmente stanziati
riguardano il Consorzio artigiano di La Thuile, il Consorzio
artigiano di Cogne, il Consorzio artigiano di Pont-Saint-Martin per
un'altra parte, altri 700 milioni, il Consorzio artigiano di
Morgex, II lotto, e il Consorzio artigiano di Fénis, per cui c'è
nel capitolo degli acquisti patrimoniali lo stanziamento di 1,5
miliardi.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Per quanto riguarda l'IVAT si tratta
semplicemente di un adeguamento legato all'avanzo che il bilancio
IVAT ha evidenziato; c'era un avanzo di bilancio di oltre 100
milioni, quindi per il '97 il tradizionale contributo di 850
milioni è stato ridotto a 750, per poi riprendere a 850 nei due
anni successivi.
Presidente Pagina 165. Ha chiesto la parola il Consigliere
Chiarello.
Chiarello (RC) Per quanto riguarda il capitolo 47555, quello che
mi preoccupa sono i residui; non mi preoccupa più di tanto se
l'Assessore mi dice che è perché i calcoli si fanno a fine anno,
che però vi sono domande per l'aggiornamento tecnico-professionale
in questo settore e quindi vengono utilizzati i soldi.
Presidente Ha chiesto la parola il Vicepresidente Viérin
Marco.
Viérin M. (PpVA) In merito all'ultimo capitolo della pagina, il
48260, contributi in annualità interessate entro il 31 dicembre
alle imprese di trasporto merci in conto terzi, anche qui stessa
considerazione del collega Chiarello: praticamente quasi tutti i
soldi impegnati al '96 a bilancio sono attualmente a residuo. E'
chiaro che è un residuo presunto, però chiedo all'Assessore se una
parte di questo residuo è accertato che andrà in avanzo.
Diversamente, gradirei sapere perché sono ancora tutti inseriti
come presunti.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Per ciò che riguarda il capitolo 47555, non
c'è più nulla in residuo, i corsi stanno esaurendo i fondi
disponibili.
Sul capitolo 48260 il disponibile è di 893mila lire.
Presidente Pagina 166. Pagina 167. Ha chiesto la parola il
Consigliere Squarzino Secondina.
Squarzino (VA) Volevo chiedere qualcosa all'Assessore Agnesod
rispetto al capitolo 64300. Una delle poche interrogazioni che ho
fatto mesi fa riguardava proprio le APT e ricordo che in
quell'occasione l'Assessore mi aveva assicurato che gli uffici
stavano lavorando, stavano predisponendo un nuovo testo, che io ho
chiesto ma che non ho avuto. Probabilmente c'è stata tutta una
grossa evoluzione rispetto a questo problema, allora, visto che
sono aumentati i finanziamenti delle APT e visto che questo aumento
permane anche nel triennio, probabilmente ci saranno dei progetti
consistenti che sarei contenta di sentir presentare.
Presidente Ha chiesto la parola il Consigliere Collé.
Collé (PpVA) Colgo l'occasione per avere alcune risposte che già
questa mattina avevo evidenziato nel mio intervento generale, in
modo particolare mi vorrei soffermare per quanto riguarda questa
pagina su tre aspetti.
Il primo è il capitolo 64100, "Spese per pubblicità ed azioni
promozionali turistiche", dove passiamo da un assestato di 7,9
miliardi agli attuali 7 miliardi. Il secondo è il capitolo 64300,
"Fondo del finanziamento delle APT", dove passiamo dai 5 miliardi
del '96 ai 6 miliardi del '97. Il terzo è il capitolo 64301, "Fondo
per il finanziamento delle pro-loco", dove passiamo dai 700 milioni
dello scorso anno a 1 miliardi per il '97.
Questa mattina avevo evidenziato come l'aspetto turistico dal
nostro punto di vista sia stato in questo bilancio messo da parte;
quel 4 percento che il bilancio ha attribuito al settore turistico
per una regione come la Valle d'Aosta, che tutti i giorni andiamo
dicendo che deve essere una regione prettamente turistica, una
regione a vocazione turistica, una regione in cui l'Amministrazione
regionale fa molto per il turismo, obiettivamente questo primo dato
ci sconcerta e chiediamo alcune spiegazioni.
Per quanto riguarda le spese per la pubblicità ed azioni
promozionali turistiche, credo che su questo aspetto l'Assessore ci
debba spiegare in che modo intende muoversi; se non mi sbaglio, per
quanto riguarda la pubblicità che si farà in Italia è stato fatto
un appalto, quindi più che altro ci preme capire in che direzione
l'Assessorato si muove, cioè vorremmo capire che tipo di pubblicità
intendiamo fare, su cosa ci dirigiamo. Fino adesso abbiamo capito
che in Valle d'Aosta ci sono due stagioni, quella estiva e quella
invernale, sia l'una che l'altra purtroppo si stanno riducendo e
questo è dovuto a tantissimi fattori, nondimeno quello economico -
purtroppo stiamo vivendo un momento non facile - sicuramente
incide.
Un altro aspetto che abbiamo più volte evidenziato è che da
parte dell'Amministrazione regionale, pur riconoscendo che tutta
una serie di iniziative vengono portate avanti, sicuramente non
viene fatto il possibile affinché il turista scelga la Valle
d'Aosta. Ma soprattutto vogliamo capire se questo tipo di
impostazione, cioè se la pubblicità che andremo a fare nei prossimi
anni è mirata a dei settori ben precisi. Mi riferisco al turismo
della terza età, al turismo giovanile, al turismo cosiddetto
"verde", al turismo religioso. Credo che questi aspetti debbano in
qualche modo essere non solo concepiti, ma portati avanti
dall'Amministrazione regionale e in qualche modo evidenziati
affinché l'italiano, il non italiano, sia invogliato a venire in
Valle d'Aosta. Così come vogliamo capire per quelli che sono i
periodi "morti" se l'Amministrazione regionale intende trovare
degli incentivi, affinché i turisti arrivino in Valle d'Aosta.
Oggi l'Assessore Lévêque mi ha rimproverato dicendomi che quel 4
percento in fondo non era un dato reale, perché oltre a quello vi
erano altri punti importanti - che mi sono segnato - che fanno
parte del discorso turistico: fondi di rotazione, quindi legge n.
33 sugli alberghi, gestione speciale Finaosta, dove in parte c'è
qualcosa che entra nel discorso turistico, il discorso di
Saint-Vincent di cui abbiamo parlato prima e il discorso di "Aosta
capitale".
Se permette, Assessore, mi devo obbligatoriamente soffermare su
questi punti brevemente.
Dei fondi di rotazione abbiamo già avuto modo di parlare;
sicuramente questa è una legge positiva, che deve continuare ad
esistere, ci è stato spiegato in commissione, non lo abbiamo
ribadito oggi, non è presente in bilancio, ci sono comunque i 50
miliardi e di questo prendiamo atto. Una cosa che obiettivamente ci
preoccupa è il discorso di quelle aziende alberghiere,
essenzialmente a conduzione familiare, che da poco tempo negli
ultimi 5-6 anni hanno iniziato la loro attività e che per
tantissime ragioni - una parte sono quelle che ho enunciato prima -
si trovano oggi in un momento di crisi. A queste credo che si dovrà
dare risposta.
E' vero che il Presidente della Giunta, in occasione della
presentazione dell'analisi che è stata fatta da Remonda sulle
aziende alberghiere, ha già avuto modo di esprimere la sua
posizione, perlomeno sulla proposta fatta direttamente dalle
associazioni competenti. Tuttavia credo che, o negativamente o
positivamente, o facendo ulteriori e diversificate proposte,
l'Assessorato dovrà esprimersi.
Per quanto riguarda Saint-Vincent, tutto è possibile, tutto si
può immaginare nella propria testa, ma un discorso di arredo urbano
così come abbiamo potuto capire stamattina, che riguarderà
Saint-Vincent e quindi il ripristino delle strade, questi
lastricati di marmo che vedremo in piazza Chanoux, eccetera, credo
che ben poco per non dire niente hanno a che vedere con
l'investimento che la Regione Valle d'Aosta dovrebbe fare per il
turismo. Investimento che la Regione in modo particolare, visto che
ha fatto questa scelta politica per Saint-Vincent, doveva fare. Noi
la vediamo in questo modo e siamo preoccupati che l'Amministrazione
regionale abbia in un certo verso acconsentito a quella che era una
proposta del Comune di Saint-Vincent.
E poi "Aosta capitale". E' vero, Assessore Lévêque, che in
qualche modo Aosta capitale può rappresentare e entra in un
discorso turistico; ma è altrettanto vero che Aosta capitale è lì
ferma da quando è stata approvata in questo Consiglio e da allora
purtroppo questi denari non sono stati spesi; e quindi dei
risultati per l'aspetto turistico e per quanto riguarda Aosta nel
caso specifico non sono stati portati avanti.
Una cosa importante che riguarda il primo capitolo, il 64100, e
che più volte abbiamo espresso, è il discorso del coordinamento che
manca fra i vari enti che si occupano di turismo in Valle. Ho preso
buona nota di quanto ha affermato positivamente il Presidente della
Giunta, sempre in occasione di quella presentazione di Remonda, il
quale ha ammesso che in Valle d'Aosta manca un coordinamento che
vada nel senso di fare una promozione turistica che sia collegata
fra i vari corpi, fra le varie situazioni che esistono in Valle.
Anche qui però chiediamo cosa è stato fatto per portare a termine
questa esigenza, che non solo è vista da noi personalmente, ma che
in questi mesi abbiamo sentito dire da più parti; parlo delle
associazioni dei commercianti, delle associazioni albergatori,
delle stesse APT.
L'Assessore Agnesod, parlando di tutte queste problematiche, si
era impegnato a portare alle Commissioni IV e V delle proposte che
andassero in questa direzione; delle proposte mirate a tener conto
di questa situazione. Ad oggi non abbiamo purtroppo ancora avuto
sentore che questo indirizzo politico arrivi in commissione, per
poterne discutere e per poter vedere se è possibile fare
qualcosa.
Non penso che il miliardo in più dato alle APT e i 300 milioni
dati in più alla pro-loco siano quelli che risolveranno i problemi
turistici in Valle, anzi; dobbiamo dire che le stesse APT da tempo
si lamentano di quello stesso strumento di legge, che è stato
applicato qualche anno or sono, strumento di legge che più volte in
quest'aula è stato sfiorato, ma che non abbiamo mai affrontato.
E vengo alla bozza del Consigliere Squarzino: sono preoccupato
che lei non ce l'abbia, perché molti consiglieri di maggioranza ce
l'hanno, molti Valdostani che fanno parte delle associazioni, delle
pro-loco, delle APT ce l'hanno, noi Consiglieri di minoranza, e
probabilmente solo il Consigliere Squarzino non ne è in possesso.
Anche qui bisognerebbe capire come ad un certo punto si vuole
impostare correttamente un discorso anche legislativo, e cioè se si
vogliono far coinvolgere da una parte esternamente le varie
categorie, dall'altra il Consiglio regionale nella sua interezza e
in modo particolare per quelle che sono le sue istituzioni.
Sostanzialmente, Assessore, le mie richieste sono queste: capire
qual è l'indirizzo politico che intende dare, soprattutto la
politica promozionale in quali settori la sta indirizzando, e se
veramente ci stiamo muovendo in quella frase, che mi ricorderò per
tutta la vita, che è stata detta dai responsabili della Rubierre a
Châtillon nella presentazione di quel documento che è stato
commissionato dalla Fondazione per il turismo, che in Valle d'Aosta
è possibile avere 365 giorni di stagione. Chiedo cosa stiamo
facendo per arrivare a questo.
Presidente Io non l'ho interrotta, collega Collé, la discussione
generale l'abbiamo già avuta, lo spirito è quello di chiedere sui
singoli capitoli delle informazioni, non era una dichiarazione di
voto, quindi richiamo al buon senso e allo spirito di questi
interventi, che è quello di chiedere dei chiarimenti sui capitoli.
Perché rispetto ad un discorso di questo tipo non so cosa
l'Assessore risponderà, si prende lui la responsabilità; non so,
fossi al posto dell'Assessore, cosa risponderei.
Presidente Ha chiesto la parola il Vicepresidente Aloisi.
Aloisi (RV) Sarò ligio al richiamo che ha fatto il
Presidente.
Vedendo il capitolo 64300, mi ha assalito un dubbio amletico: da
5 miliardi a 6 miliardi, il 20 percento di incremento, 4 volte il
tasso di inflazione programmata; volevo chiedere all'Assessore se
questo è l'effetto delle dimissioni chieste dai presidenti degli
APT e se per effetto di questo incremento le dimissioni sono state
ritirate.
Presidente Ha chiesto la parola il Consigliere Linty.
Linty (LNPIAP) Relativamente ai capitoli 64100, 64200, 64300. Mi
associo a quanto richiesto dettagliatamente dal collega Collé circa
i settori di intervento previsti dall'Assessorato per la pubblicità
e la promozione turistica, così come chiedo all'Assessore se i
fondi che mancano al capitolo 64200 sono previsti in altri capitoli
di spesa.
Per quanto riguarda il capitolo 64300 dirò alcune cose che
probabilmente non fanno parte di una mera domanda ma che credo
siano molto importanti; dei 6 miliardi previsti nelle previsioni
del '97 una percentuale di circa il 30 percento verrà spesa dalle
APT per la cosiddetta "ordinaria amministrazione", quindi per
retribuire ore lavorative di dipendenti delle APT adibite in quelle
ore alla redazione di atti deliberativi, alla stesura di bilanci, e
così via. Anch'io appartengo alla folta schiera di coloro che non
sono in possesso della bozza di legge sul riordino, però avendo
lavorato due anni come segretario in un'APT posso dire che
l'attuale organizzazione delle APT - consentitemi il verbo -
sperpera circa il 30 percento annuo per funzioni amministrative.
Con questo voglio dire che, esistendo già degli enti locali
sovracomunali, si potrebbe dibattere sulla possibilità di
trasferire la competenza della promozione turistica a questi enti
sovracomunali; avremmo così un immediato risparmio di circa 1,8
miliardi perché tutto ciò che sono delibere amministrative,
bilancio, predisporre le retribuzioni, richiede molte ore di
lavoro.
Chiedo se c'è l'intenzione da parte dell'Assessorato di arrivare
ad una riorganizzazione che conglobi le APT, e porto l'esempio di
promozione turistica portato avanti dalla Comunità montana del Gran
Paradiso in quel di Villeneuve, dove ha un ufficio turistico molto
ben organizzato, per dimostrare che esistono esempi concreti di
questo nuovo modo di gestire la promozione turistica, impiegando le
risorse destinate alla promozione turistica come in questo caso
esclusivamente per la promozione turistica. Chiaramente 1,8
miliardi - dico il 30 percento, può essere il 25 percento o il 35
percento a seconda del numero dei dipendenti che ha l'APT -
potrebbero essere indirizzati per la mera promozione, quindi
apertura di uffici anche stagionali; ricordava prima il collega
Collé abbiamo questa grande inversione di presenze sul nostro
territorio, che richiede in particolari periodi di punta l'apertura
di uffici turistici anche nei centri minori, dove solitamente
operano solo le pro-loco.
Un'altra cosa, sempre riferita ai trasferimenti per la
promozione turistica alle APT, è per conoscere se la situazione è
mutata rispetto al passato sul merito del controllo delle
deliberazioni. Cioè pongo una domanda precisa: le deliberazioni dei
consigli di amministrazione delle APT vengono ancora ad oggi
vistate dall'Assessorato del turismo, vanno al Co.re.co., come
funzionano?
Ricordo che c'era un sistema alquanto curioso di approvazione
dei conti consuntivi delle APT, che venivano rivisti ogni 3-4 anni;
c'era una commissione mista dell'Assessorato del turismo con la
commissione regionale di controllo che si recava presso le APT per
l'approvazione dei conti consuntivi, però veniva fatto in pacchetti
di 3-4 anni per volta. Vorrei sapere se la situazione si è
sbloccata e come evolve in questo momento.
Si dà atto che, dalle ore 23,57, presiede il Vicepresidente
Aloisi e che, dalle ore 0,43, riassume la Presidenza il Presidente
Stévenin.
Presidente Ha chiesto la parola il Consigliere Tibaldi.
Tibaldi (Ind) La pagina 167 del bilancio è importante perché,
come hanno già sottolineato i consiglieri che mi hanno preceduto,
contiene alcune voci di spesa che sono di spicco per quanto
riguarda gli interventi a carattere specifico del settore
turistico. Settore di cui è stata sottolineata giustamente
l'importanza per la vocazione che riveste in quello che è l'insieme
economico della nostra regione, settore che però ha subito per
l'esercizio previsionale '97 una straordinaria compressione.
Bisogna dire che qui avete agito di cesoie in maniera decisa,
questo Assessorato è stato fortemente sterilizzato come importanza
e come valenza economica. E' stato sterilizzato perché non solo
sono state ridotte quantitativamente le disponibilità, ma anche
perché si conoscono ben poco o quasi niente quelle che sono le
qualità della politica in materia turistica che si vogliono portare
avanti per l'anno che entrerà.
In particolare, i capitoli 64100, 64300 e 64301 si riferiscono a
due aspetti di fondamentale importanza: il 64100 si riferisce alle
azioni di carattere promozionale, i capitoli 64300 e 64301
all'organizzazione territoriale di questa promozione.
Sul 64100, spese per pubblicità ed azioni promozionali
turistiche, c'è un impegno di spesa di 7 miliardi. Sappiamo che lo
scorso anno l'immagine turistica della Valle d'Aosta è stata
gestita da un'agenzia milanese, la Dorland, che ha stabilito la
qualità della tipologia del messaggio pubblicitario, ha stabilito
soggetti e utenze, cioè in quale direzione era inviato questo
messaggio, ed ha stabilito anche gli ambiti, i mercati. Però non
sembra che la qualità del messaggio promozionale, sarà per fattori
congiunturali, sarà per fattori climatologici anche - e sottolineo
"anche", come è stato citato dall'Assessore in occasione ad
un'interpellanza che abbiamo fatto qualche mese fa - abbia dato i
risultati sperati.
In particolare per quanto concerne i mercati e le utenze, cioè
la raccolta di potenziali turisti anche del mercato estero da
portare in Valle d'Aosta, non c'è stato l'esito numerico. Mi
riferisco ad esempio al Giappone: l'Assessore aveva detto lo scorso
anno che una parte di questi soldi venivano investiti per importare
- uso questo termine anche se impropriamente - turisti giapponesi
in Valle; non mi sembra che siano state raggiunte le aspettative
previste.
Quindi la domanda che faccio sul capitolo 64100 è questa: oltre
ad un impegno di spesa di 7 miliardi, quindi a prescindere
dall'aspetto quantitativo, a livello di qualità del messaggio,
l'Assessore pensa di far riferimento sempre alla solita agenzia
milanese e mantenere quel tipo di indirizzo a livello di
comunicazione pubblicitaria, oppure no? E a maggior ragione, chiedo
di sapere se i risultati ottenuti con i tipi di promozione che sono
stati attivati sono quelli che erano stati preventivati; e questo
non mi risulta.
Per quanto riguarda l'organizzazione territoriale, ovvero i
capitoli 64300 e 64301, effettivamente quella crescita di 1,3
miliardi sappiamo tutti che alla fine andrà a mantenere gli
organici, le spese correnti e delle APT e delle pro-loco, e
probabilmente risulterà ancora insufficiente perché posso portare
l'esempio di Châtillon - non per fare del campanilismo - che ha una
pro-loco che non ha neanche la forza economica di tenere aperto uno
sportello informativo. Benché non sia un centro turistico,
Châtillon è tuttavia un importante nodo stradale, un crocevia
importante all'imbocco della Valtournenche; nonostante ciò la
pro-loco di un paese di 5000 abitanti non ha nemmeno la forza
economica di tenere aperto uno sportello informativo.
Alla luce di questi incrementi economici - 1,3 miliardi in più
rispetto alla dotazione dello scorso anno - vorrei sapere se si va
nella direzione di dare un servizio un po' più efficiente, se
questo servizio efficiente si concretizza in maggiori disponibilità
non solo - penso a livello di organico - umane sul territorio, ma
anche in azioni promozionali vere e proprie portate avanti dalle
pro-loco, e come si coordinano queste azioni promozionali fra
pro-loco, APT e Assessorato, naturalmente tenendo conto che
l'agenzia che si occuperà della cura dell'immagine turistica in
qualche maniera dovrà dare un messaggio di tipo coordinato per
l'ottimizzazione di quella che è l'offerta turistica regionale.
Presidente Ha chiesto la parola il Consigliere Parisi.
Parisi (RV) Brevissimamente. Non farò un intervento generale,
molte domande le avevo fatte nei passati bilanci, purtroppo le
risposte non sono venute.
Volevo fare una domanda specifica per quanto riguarda le azioni
di promozione turistica e volevo sapere quali ricerche di mercato
sono state fatte per andare a recuperare nuove fette di mercato, e
se l'Assessorato è in possesso di riscontri oggettivi derivanti
dalle promozioni che vengono fatte nei vari punti, sia in Italia
che all'estero. Volevo chiedere all'Assessore, tenuto conto che non
vedo più alcuno stanziamento per quanto riguarda il capitolo 64200,
se quello fa riferimento alle alte vie o se riguarda altro.
Comunque la mia domanda era riferita al discorso delle alte vie;
chiedo se tutto quello studio, quell'intervento che doveva
riqualificare le alte vie è stato fatto o quanto meno se è stato
definito nel suo complesso. Un intervento che credo sia abbastanza
interessante e importante per quanto riguarda il turismo
alternativo.
Presidente Ha chiesto la parola il Vicepresidente Viérin
Marco.
Viérin M. (PpVA) In merito all'ultimo capitolo, il 64301, per
quanto riguarda
il finanziamento della pro-loco vorrei capire il discorso dei
residui.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Il discorso si può racchiudere nella spiegazione di
quello che si intende fare per quanto riguarda la promozione,
quindi dove intendiamo agire per promuovere l'immagine della Valle
d'Aosta, in quale direzione intendiamo muoverci.
Abbiamo approvato da poco una delibera per l'appalto triennale
della promozione in Italia, rispondo qui all'obiezione sollevata
dal Consigliere Tibaldi rispetto alla promozione che era stata
attuata in questi anni, perché l'incarico ha termine il 31 dicembre
1996.
Devo dire comunque che questa promozione ha avuto un riscontro
estremamente positivo, e qui rispondo anche a Parisi, perché è
stata fatta in Italia ed abbiamo pertanto la possibilità di
verificare la provenienza del flusso turistico. Abbiamo avuto un
aumento nel '95 del 10,54 percento contro una situazione che ha
visto in tutte le località e regioni turistiche italiane, ad
eccezione di un massimo aumento dell'1,6 mi pare nel Trentino, un
decremento generale.
Questo aumento sicuramente è imputabile a qualche motivazione, e
la motivazione che riteniamo la più importante è stata quella di
aver scelto il mezzo televisivo. Stamani ho sentito, non ricordo
più da quale consigliere di minoranza - forse Lanièce -
un'affermazione in cui veniva detto che si sceglieva solo la carta
stampata e non il mezzo televisivo; noi abbiamo scelto la carta
stampata per il primo semestre '94, la televisione per il secondo
semestre '94 e per il primo semestre '95, la carta stampata per il
secondo semestre '95 e per il primo semestre del '96, e ancora
televisione per il secondo semestre del '96.
Il riscontro c'è stato anche dal punto di vista della creatività
del soggetto; è stato uno spot premiato in due occasioni da riviste
specializzate del settore, che hanno considerato l'idea dell'isola
un'idea originale. Tale idea ha avuto successo negli ambienti dei
pubblicitari, e non solo, anche nel pubblico visto l'aumento che
c'è stato nel '95 proprio in funzione della campagna
promozionale.
Per quanto riguarda il coordinamento delle presenze anche degli
operatori nella promozione, lo stiamo già attuando attraverso la
presenza nei work shop e nei saloni a cui partecipa l'Assessorato,
delle associazioni degli operatori turistici, con le quali
coordiniamo insieme alle APT le presenze e i programmi delle
presenze. Nelle associazioni degli operatori turistici sono
presenti tutte le categorie, commercianti, albergatori, impianti a
fune, e tutti coloro che operano nel turismo in Valle d'Aosta e sul
territorio.
Abbiamo in programma la campagna in Francia, sulla quale esiste
un appalto in corso con la Publicis valido per il periodo '96-'98,
che vale ancora per gli anni '97-'98, e qui abbiamo avuto un
riscontro in termini di coupons perché la campagna è fatta su carta
stampata con dei coupons di ritorno. E' un ritorno che riteniamo
estremamente confortante in rapporto a quello che è stato
l'investimento messo nella campagna stessa. Per utilizzare al
meglio le risorse disponibili abbiamo messo in piedi questo
comitato formato dagli operatori, dalle APT e dall'Assessorato,
come dicevo prima.
Per quanto riguarda la legge delle APT, e qui rispondo ad alcune
altre osservazioni che sono state poste da diversi consiglieri,
abbiamo deciso di elaborare una bozza di disegno di legge, rispetto
al quale, in via del tutto preliminare, abbiamo voluto sentire
quale opinione veniva espressa dalle categorie direttamente
interessate, perché sono proprio loro che vivono ogni giorno sul
campo questa situazione e perché da buona parte di queste categorie
sono venute le lamentele rispetto all'attuale organizzazione delle
APT. Quindi abbiamo voluto sentire loro in via del tutto
preliminare, come dicevo prima, per poi elaborare un testo da
presentare in discussione insieme in commissione e in Consiglio
regionale.
Questa fase è stata strumentalizzata malamente, perché da lì si
voleva soltanto sentire qual era l'opinione, non si pretendeva che
ci fosse un assenso o un dissenso rispetto ad una proposta;
sicuramente su questo campo tutte le proposte che possono essere
fatte, che sono ritenute positive, che possono portare ad una
soluzione positiva di questo problema dell'organizzazione
turistica, sono bene accette.
Di fronte a questo coinvolgimento, finalizzato a sentire
l'opinione degli operatori, abbiamo avuto questo tipo di riscontro:
da parte di tutti gli operatori coinvolti, quindi Associazione
commercianti, sindacati, guide di alta montagna, pro-loco,
Associazione accompagnatori della natura, Associazione guide
turistiche, Associazioni valdostane impianti a fune, Associazione
campeggi, Associazione rifugi, Associazione valdostana cuochi,
A.D.A.V.A., sindaci e rappresentanti delle Comunità montane, c'è
stato un apporto nella discussione con dei suggerimenti positivi.
Mi dispiace che alcuni rappresentanti delle APT abbiano reagito in
questo modo, sicuramente questo è un aspetto da approfondire.
Per quanto riguarda il controllo della Co.re.co., esiste il
controllo della Co.re.co.; come Assessorato non entriamo nel
merito, tant'è vero che c'è stata una proposta di assunzione di una
persona in più, alla quale ho risposto negativamente, la Co.re.co.
ha approvato la delibera e l'APT l'ha assunta.
Dei 6 miliardi c'è da tener conto che quest'anno c'è stato già
in questo periodo un aumento del costo del personale, che incide in
misura molto rilevante. Ci sarà una spesa fra personale e spese
fisse dell'ordine dei 4,5 miliardi, quindi rimangono 1,5 miliardi
alle APT per fare accoglienza, perché questo è il compito delle
APT, quello dell'accoglienza.
Per quanto riguarda la promozione, si torna al discorso fatto in
precedenza, dove c'è un coinvolgimento con la gestione da parte
dell'ente pubblico, della promozione complessiva della Regione,
inserita poi in un discorso di promozione attraverso altri canali.
Ad esempio, quest'anno abbiamo ottenuto una promozione con dei
risultati soddisfacenti attraverso il progetto dell'obiettivo 2: i
riscontri anche lì in termini di telefonate e di ritorni di
coupons, ritagliati così perché non c'erano i coupons sopra la
pubblicità, sono stati estremamente positivi.
C'è un interesse notevole rispetto anche a questa proposta.
Presidente Ha chiesto la parola il Consigliere Linty.
Linty (LNPIAP) Volevo intanto chiedere se il discorso dei conti
consuntivi che venivano approvati a pacchetti di 3 o 4 è stato
risolto, perché non ho avuto risposta, così come non ho avuto
risposta circa la mancanza di stanziamenti sul capitolo 64200 per
sapere dove sono stati destinati questi fondi.
Vorrei chiedere all'Assessore in merito alle spese per la
pubblicità e per l'azione promozionale turistica se è stata presa
in considerazione l'ipotesi di una pubblicità multimediale via
Internet, sappiamo che si riesce a raggiungere tutto il mondo in
tempo reale, quindi per sapere se è stata presa in considerazione
anche quest'eventualità.
Presidente Ha chiesto la parola il Consigliere Collé.
Collé (PpVA) Quando mi riferivo a chi era indirizzata la
campagna promozionale per i prossimi anni, intendevo dire - ho
cercato di spiegarlo - in che modo la Valle d'Aosta si pone di
fronte a quello che è il turismo giovanile, il turismo della terza
età, il turismo verde, eccetera. Ho capito il discorso della
televisione e della carta stampata, ma non ho avuto risposta se la
campagna che parte per prossimi tre anni è indirizzata in questi
settori e se si è pensato a questo.
La seconda cosa che avevo chiesto, sempre relativamente al
discorso della campagna promozionale e a quello che è un obiettivo
che definisco oggi impossibile ma che lo studio Rubierre riteneva
possibile, cosa si è pensato di fare per invogliare i turisti a
venire in Valle d'Aosta anche nei periodi "morti".
In questo senso chiedevo la campagna promozionale dei prossimi
tre anni che novità porta e se soprattutto l'Assessorato ha pensato
a queste due problematiche, direi quasi fondamentali.
Apprendo che dei primi passi sono stati fatti per quanto
riguarda il coordinamento, l'Assessore ha detto che per il discorso
dei saloni e work shop esiste già un collegamento; ho dei dubbi che
il collegamento avvenga con tutti e nove gli enti che si occupano
di turismo; tuttavia, se già questo avviene con quattro o cinque di
essi, è comunque un primo passo su una strada per la quale si dovrà
proseguire.
Per il discorso della campagna in Francia, si è detto campagna
positiva; è possibile sapere qual è la situazione dei Francesi che
vengono in Valle?
Poi la bozza: non voglio entrare nel merito dei problemi che ci
sono e sul discorso del giornale di oggi, tuttavia l'Assessore deve
accettare un'osservazione. Ha detto poco fa che sono bene accette
le proposte e i suggerimenti, però deve anche ammettere che per
quanto ci riguarda - parlo di noi di minoranza - siamo arrivati
alla terza bozza e non abbiamo visto ancora nulla. Io l'ho sempre
detto che si vuole collaborare, tuttavia anche da parte
dell'Assessore ci deve essere questa volontà; quindi gli chiederei
se può rispondere a questi primi tre aspetti, che avevo già prima
affrontato, ma su cui probabilmente non ci siamo capiti bene.
Presidente Ha chiesto la parola il Consigliere Tibaldi.
Tibaldi (Ind) Ho ascoltato le risposte dell'Assessore, mi sembra
che entrambe siano viziate da parzialità in questo senso.
Per quanto riguarda il risultato della promozione l'Assessore ha
declamato molto quello che è stato il lavoro pubblicitario portato
avanti dall'agenzia incaricata. Ci ha detto che è stato premiato lo
spot, che questo spot dell'isola felice ha riscosso il consenso
della critica pubblicitaria, non ci ha detto però se questo spot ci
ha anche portato dei risultati che hanno promosso la Valle d'Aosta.
Oltre a conoscere il fatto che è stato promosso lo spot, ci
piacerebbe sapere anche se è stata promossa la Valle d'Aosta grazie
a questo spot.
Non voglio mettere in discussione quella che è stata la qualità
del messaggio, però vorrei sapere se questo messaggio ideato,
studiato, confezionato secondo questi canoni ha dato un risultato.
Anche perché, ripeto, secondo i dati che abbiamo confrontato
recentemente i risultati non sembrano così proficui: buona parte
dei turisti che vengono in Valle d'Aosta sono italiani, una piccola
parte sono stranieri.
Adesso viene attivata questa campagna di Francia, come è stata
definita dallo stesso Assessore, campagna di Francia che se non
sbaglio - non l'ho citata apposta perché il progetto è contenuto
nei fondi globali - fa leva anche sull'apertura a Parigi della
Maison de la Vallée d'Aoste, che è vero e proprio strumento di
promozione dell'offerta Valle d'Aosta. Però conosciamo anche
l'abitudine dei Francesi, che sono fortemente nazionalisti e che
tendono poco a consumare anche a livello turistico fuori dai loro
confini.
Non so se l'Assessore ha tenuto in debita considerazione anche
questo fattore, cioè quanto convenga investire in quella direzione,
sapendo che - qualcuno stamani lo ha sottolineato in maniera
opportuna - anche la Francia ha un versante dell'arco alpino che è
tecnologicamente attrezzato, in grado più che mai di far fronte
alla domanda turistica globale. Quindi rischiamo di andare a
competere con nazioni limitrofe, che sono già in grado di
soddisfare un'utenza propria.
Sottolineo le mie perplessità e il mio scetticismo su questo
indirizzo, e ripeto, non so se l'Assessore lo ha valutato in
maniera attenta e oculata.
La legge sulle APT, terza bozza del disegno di legge: c'è stata
un'audizione ampia - si è detto - di quelle che sono le categorie
interessate. Ma, guarda caso, e non mi sembra che si tratti di
strumentalizzazione gratuita, la categoria più interessata, quella
degli operatori che sono in trincea e cioè quelli che lavorano
direttamente per l'organizzazione della promozione turistica sul
territorio, ha dato ad unanimità di voci un suo giudizio. Il
documento è firmato da nove presidenti delle APT, l'unanimità... da
sei... sapevo che ce n'erano di più.
Comunque, sulla base di quelle che sono le osservazioni fatte
allora dalla maggioranza dei presidenti, ci sono alcuni
suggerimenti, che sono stati fatti - mi è parso di capire - anche
in occasioni precedenti, dove c'è il rischio che se un disegno di
legge va avanti con quei criteri e con quelle modalità, si arrivi
ad un pericoloso accentramento di competenze nel senso che tutto
venga accentrato nella figura non dico dell'Assessore, dico
dell'Assessorato, in particolare di qualche ufficio che
dall'Assessore dipende.
Anche qui, mi chiedo se da parte dello stesso Assessore ci sia
stata un'attenta valutazione di questo rischio, di questo
disequilibrio che si verrebbe a creare nella gestione della
promozione turistica regionale.
Sulla base di queste due osservazioni che faccio penso, e torno
a quanto ho detto all'inizio, non ci sia stata una risposta
completa da parte dell'Assessore, se è in grado di integrarla ci fa
una cortesia.
Presidente Ha chiesto la parola il Consigliere Voyat.
Voyat (UV) Anch'io non ho sonno, quindi andiamo pure avanti,
soprattutto poi se si vuole cominciare ad andare avanti su questo
piano. Qui si parla per mezz'ora, uno fa le domande, si dà le
risposte, e poi chiede cosa ne pensa l'Assessore. Ma se avete detto
voi della campagna che deve essere fatta per gli anziani e via
dicendo, dico ma allora...
(interruzione del Consigliere Collé, fuori microfono)
... ma questo è sempre stato fatto, non è invenzione di
oggi!
Ma la cosa più bella sono le contraddizioni, quando Tibaldi dice
che il 90 percento del turismo in Valle d'Aosta è italiano.
L'Assessore spiega che sta facendo delle campagne in Francia, come
anche in Germania e Inghilterra. A questo si ribatte che in Francia
non serve, perché il Francese è nazionalista quindi non esce dai
confini nazionali, perché il Francese ha le piste di sci sulle alpi
francesi.
Allora, ci lamentiamo che il turismo è tutto italiano, quando si
cerca di uscire si dice che è una contraddizione; peggio ancora,
perché se uno non sa che sono solo i popoli nordici e non quelli
del sud che sciano è grave!
Voi trovatemi una percentuale di gente che scia da Roma in giù e
guardate la gente che scia da Roma in su; guardate le stazioni
turistiche invernali che ci sono al centro e al sud dell'Italia e
quelle che ci sono al nord...
(voci fuori microfono)
... ma è chiaro, questo è uno sviluppo fisiologico del turismo!
Là c'è un certo tipo di turismo, dall'altra parte c'è un altro tipo
di turismo. Se guardate il turista che viene non in Valle d'Aosta
purtroppo, ma dalle altre parti, è il turista austriaco, tedesco e
inglese oppure del nord Italia, non quello del sud. Per il sud è il
turismo estivo, pertanto si fanno le campagne estive nel sud.
Quindi non lamentiamoci se in certi casi abbiamo solo del
turismo italiano e poi quando si dice che si fanno della campagne
da altre parti, si ribatte che tanto quelli non vengono. Questa è
una contraddizione. Non dobbiamo lamentarci se abbiamo un certo
tipo di turismo e se cerchiamo di correggerlo.
Per quanto riguarda le APT, qui è stato detto e ripetuto che non
deve essere solo la Regione a far funzionare le APT, perché come si
evince dalla legge sulle APT fanno parte delle APT non solo quelli
nominati dalla Regione. A finanziare le APT devono essere anche i
Comuni, le Comunità montane e le associazioni di categoria. Una
volta in questo Consiglio è stata fatta una discussione in cui si
diceva che certe manifestazioni non dovevano essere finanziate solo
dalla Regione o dalle APT, ma anche da chi maggiormente ricava da
queste manifestazioni. Andate a chiedere all'Associazione degli
albergatori o ai commercianti di partecipare alla Coppa del Mondo:
vi ridono in faccia! Ma chi ci guadagna soprattutto sono loro e
quindi è anche giusto che siano loro a partecipare in questo
senso.
Se andate a vedere i finanziamenti alle APT fino a 3-4 anni fa,
questi erano 4 miliardi, 4,5 miliardi poi aumentati a 5 miliardi e
via di questo passo, ma perché? Perché si è sempre detto e ripetuto
che non deve essere solo la Regione, così come per le
manifestazioni turistiche non si può mettere il Comune piuttosto di
dare alle APT o alle pro-loco, fa lui la manifestazione. La
Comunità montana organizza anche lei delle manifestazioni, tutti
vogliono organizzare delle manifestazioni, tutti vogliono fare del
turismo; è sbagliato! Bisogna confluire i finanziamenti,
partecipare e fare cose di questo genere; quindi i 6 miliardi delle
APT dovrebbero essere 10, ma fra tutti e non solo della Regione,
ovvero 6 della Regione più se possibile altri 6 fra Comuni,
Comunità montane e le varie associazioni.
E' troppo facile dire alla Regione che dovrebbe dare più a
questo o a quello; io credo che sia invece un discorso più
responsabile quello di dire che tutti devono partecipare e
soprattutto che si devono coordinare, per evitare che ciascuno
agisca per conto suo. E poi si deve andare a cercare i turisti dove
in quel momento ci sono, perché almeno da studi che venivano fatti
alcuni anni fa risultava che fra poco tempo il miglior turista che
ci sarà in Europa sarà lo spagnolo, ci sarà il boom della Spagna; a
questo punto bisogna essere pronti a fare delle campagne in Spagna.
Queste ricerche di mercato la Regione le fa, si sa dove andare a
cercare, per sciare si va al nord e per fare il turismo estivo si
va nel sud.
Capisco che qui si deve cercare di mettere in difficoltà
l'Assessore e cercare di saperne di più, però rendiamoci anche un
po' responsabili nelle domande che facciamo per le tendenze che
vogliamo dare. Quindi, che anche nelle APT non sia solo la Regione
a finanziare, perché sono convinto che anche tutta la Giunta è
d'accordo di dire se un domani Comuni, Comunità montane e varie
associazioni mettono 7 miliardi, l'Amministrazione regionale
potrebbe anche aumentare; ma purché partecipino tutti, non solo
l'Amministrazione regionale!
Presidente Ringrazio il Consigliere Voyat, al quale però
rammento che la discussione generale è stata chiusa oggi
pomeriggio, e inviterei altrettanto i consiglieri ad attenersi
espressamente a domande da fare sui capitoli.
Ha chiesto la parola il Consigliere Florio.
Florio (VA) Le domande che voglio fare sono state sollecitate
dalla risposta dell'Assessore. Non so quali siano i mercati
turistici nei confronti dei quali organizzare attività promozionali
e pubblicitarie, ma credo che, una volta organizzata una
partecipazione ad una fiera, ad uno di quei momenti pubblicitari
delle potenzialità turistiche della nostra regione, dovrebbe
seguire un momento di valutazione di ciò che è ritornato da
quell'intervento. Mi voglio riferire in particolare al mercato
francese. L'Assessore ha parlato di coupons, ma anch'io avrò
mandato all'Ufficio turistico austriaco almeno due volte il
ritaglio del coupon, a seguito del quale invio non è seguito il mio
viaggio in Austria. Quanti di quei francesi che hanno rispedito il
coupon, sono venuti in Valle d'Aosta? Per quanto tempo? In quale
stagione? E' mai stata fatta una valutazione concreta del ritorno
effettivo? E l'Assessore è in grado di potercelo dire? Perché se
non abbiamo questo metro di valutazione dell'investimento,
doveroso, nel settore pubblicitario all'estero, come facciamo a
muoverci? Quali sono i Paesi verso i quali ci dobbiamo muovere:
quelli del nord o quelli del sud? Non sono così tranchant come
Voyat, non credo che i Paesi del sud siano poi così impediti
all'accesso, non sono così convinto.
Non sono un esperto di turismo, Voyat, tu hai fatto l'Assessore
al turismo, comunque ne prendo atto; però come facciamo a muoverci,
quanto e come spendere, in quale settore di intervento, per
privilegiare quale elemento di richiamo: la neve, la natura, la
montagna, l'arte, l'architettura, la gastronomia? Di questo non ho
mai sentito parlare, questa valutazione qui non l'ho mai vista e mi
stupisce!
Presidente Ha chiesto la parola il Consigliere Squarzino
Secondina.
Squarzino (VA) Chiederei all'Ufficio di Presidenza di fare una
verifica rispetto ai lavori che stiamo facendo, rispetto a due
cose: primo, il personale.
Non sono esperta, non lo so, ma mi chiedo se per le persone che
stanno seguendo i lavori ci sono dei limiti di orario nel contratto
e quindi se non chiediamo loro uno sforzo così estenuante.
In secondo luogo chiedo se lavorare in questo modo è serio
rispetto ai temi che stiamo trattando, e se non sarebbe più
opportuno fare una verifica, sospendere i lavori e riprenderli
domani, perché mi sembra che qui, a turno, ci svegliamo e parliamo,
ma non stiamo procedendo in modo serio e le condizioni di lavoro
non sono accettabili.
Presidente Ringrazio il Consigliere Squarzino per l'intervento,
presumo che i consiglieri stiano facendo tutti in modo serio il
loro lavoro e quindi stiano intervenendo chiedendo tutta una serie
di quesiti.
(interruzione del Consigliere Chiarello, fuori microfono)
... questa è una cosa a cui avremmo dovuto pensare prima, non
sono uno di quelli oltranzisti, però arrivati a questo punto, se
responsabilmente ognuno di noi fa delle domande appropriate e ci
sono delle risposte appropriate, credo che i lavori verranno
decisamente accelerati. Non credo che a questo punto della
discussione si possa chiedere la sospensione per valutare se... a
me dispiace anche per il personale che sta qui, però credo che poi
alla fine non è che possiamo cambiare orientamento.
Ha chiesto la parola il Consigliere Linty.
Linty (LNPIAP) Solo per una doverosa replica. Non ho mai detto
che la Regione deve dare di più alle APT e che le APT devono
funzionare solo con i soldi della Regione. Ho detto, ed è una
domanda che avevo posto prima all'Assessore e la riformulo perché
non avevo ricevuto risposta prima, se è stata esaminata la
possibilità di trasferire le competenze delle APT a enti
territoriali già esistenti. Qui accolgo l'invito che ha fatto
l'Assessore prima, quando parlava della consultazione sulla bozza
della nuova legge, quindi è un'indicazione che lancio
all'Assessorato al turismo, ho chiesto se c'era l'intenzione di
andare verso questa direzione.
Lo ha ammesso anche l'Assessore quanto incidono i costi di
personale sugli stanziamenti di bilancio, quindi chiedo se si
possono risparmiare quei 2 miliardi all'anno che normalmente vanno
per fare bilanci, per fare buste paga, per indirizzarli verso una
promozione turistica più mirata.
Questo sempre partendo dalla considerazione che condivido le
affermazioni fatte dal Consigliere Voyat in merito alla
partecipazione degli operatori turistici, e non è la prima volta
che ricordo a quest'aula come nella realtà di Gressoney esistono
annualmente tre elenchi di alberghi, perché uno viene fatto
dall'Associazione operatori turistici, uno viene fatto dal
Consorzio turistico del Monte Rosa per mezzo della Monte Rosa Ski e
uno viene fatto dalla Regione.
Se facciamo la somma delle spese di tipografia per l'edizione
dei tre elenchi, dove si trovano poi gli stessi alberghi in tutti e
tre, si capisce come in questo settore sia doveroso portare avanti
una razionalizzazione, dibattendone anche a livello di commissioni
consiliari. Secondo me, in questo momento, stiamo sprecando delle
risorse che potrebbero invece essere destinate a settori più
produttivi.
Presidente ... Consigliere Linty, qual è la domanda che intende
fare?
Linty (LNPIAP) ... ho detto, rinnovo la domanda...
Presidente ... perché bisogna anche essere seri, l'ho già detto
una volta al Consigliere Collé, lo ribadisco: è consuetudine e uso
quando si esaminano le diverse pagine di bilancio di fare delle
domande, perché l'impostazione vuole che vengano date delle
risposte sui vari punti previsti nelle diverse pagine. Credo che
qui stiamo uscendo dal seminato.
Linty (LNPIAP) Se è consuetudine che sull'esame del bilancio si
facciano delle domande, credo che sia altrettanto consuetudine che
si diano delle risposte. Io non ne ho avute due.
Presidente Ma guardi che l'Assessore è libero anche di non
rispondere, lei ne prende atto, si prende lui le sue
responsabilità, che sia chiaro! Non si riapre la discussione
generale, perché questa ha già avuto luogo nella giornata di
stamani. Sto cominciando a prendere atto che qui si esce dal
seminato.
Ha chiesto la parola l'Assessore al turismo, sport e beni
culturali, Agnesod.
Agnesod (UV) Spero di dare tutte le risposte, se di qualcosa mi
dimentico è perché probabilmente sono le una del mattino.
Per quanto riguarda la proposta di Linty di modificare l'attuale
legge attraverso l'inserimento delle competenze agli enti locali, è
una proposta che vale quanto altre bozze che sono in questo momento
in circolazione. L'unica cosa di cui si deve tener conto è che
l'attuale dislocazione delle APT ha creato alcuni problemi e non
dappertutto: l'APT del Gran Paradiso, dal momento che Cogne
rappresenta una realtà diversa dal resto della Comunità montana,
funziona e ha funzionato bene anche attraverso la territorialità
della Comunità montana; altre zone come ad esempio la Val d'Ayas,
dove attualmente l'ambito territoriale dell'APT di Ayas comprende
Ayas, Verrès e Challand, non funziona in questo modo. Poi è tutto
un discorso aperto.
Per quanto riguarda i due capitoli 64200 e 64280 qui non ci sono
più fondi, cioè sono stati sostituiti da altri due capitoli, 64915
e 64901, che riguardano la sentieristica di montagna e le alte
vie.
Per quanto riguarda il turismo giovanile, la risposta è stata
data anche dalla legge n. 11, quella che ha creato i presupposti
per poter costruire e far funzionare in Valle d'Aosta tutta una
serie di strutture che sono caratteristiche strutture per il
turismo giovanile, vedi ostelli della gioventù, camere in affitto e
tutta un'altra serie di infrastrutture.
A conclusione di questo discorso, che è sicuramente
interessante, ma che occupa molto spazio nel tempo a disposizione
per poter discutere di tutto il bilancio, sono disposto, come ho
detto in occasione dell'interpellanza presentata da Collé, a
discuterne in commissione, ma concordiamo perché io non l'ho
proposto, non toccava a me farlo, era un discorso da concordare con
il Presidente della commissione per poterlo iscrivere all'ordine
del giorno della commissione.
Presidente Pagina 168. Ha chiesto la parola il Consigliere
Collé.
Collé (PpVA) Volevo giustificare anche il perché si fanno
diverse domande sul discorso turistico. Abbiamo avuto delle
audizioni in commissione, tutti gli Assessori sono venuti, hanno
fatto una loro relazione, sulla base di questa relazione abbiamo
fatto le nostre domande e in effetti, in altri comparti, si sono
fatte meno domande rispetto al turismo.
Purtroppo l'Assessore è venuto e ci ha detto: se volete farmi
delle domande fatemele, non ho niente da dire. Di conseguenza molte
delle domande che avremmo fatto in commissione siamo costretti a
farle oggi.
Presidente Collega Collé, non sono le domande che sono state
messe in discussione, è tutto il resto del discorso, perché sulle
domande nessuno può avere niente da obiettare sia sui capitoli, sia
sulle leggi riferentisi ai capitoli. Evidentemente altro è stato il
discorso.
Collé (PpVA) Io la capisco, voglio solo dire come
giustificazione che questo è un aspetto molto importante e molte
volte ci lasciamo trascinare, ecco perché forse si fuoriesce da
quello che dovrebbe essere il discorso di domanda precisa sul
relativo capitolo; cercheremo comunque di esserlo d'ora in
avanti.
Volevo fare una domanda relativa al capitolo 64330,
"Funzionamento per la Fondazione e la formazione professionale
turistica"; questo è un aspetto molto importante, che abbiamo
discusso più volte, vediamo sul capitolo una diminuzione dai 400
milioni dello scorso anno ai 300 di quest'anno, quindi la prima
domanda è per sapere le motivazioni di questo.
Visto che eravamo al corrente dei progetti e di quello che la
Fondazione intendeva portare avanti, e poiché la Fondazione per un
problema burocratico è stata ferma, volevamo sapere se questa è
ripartita e se tutti questi progetti andranno a termine.
Quando si è parlato della Fondazione per il turismo l'Assessore
ha ammesso che vi erano dei problemi nella conduzione, che vi erano
dei problemi in quello che era l'obiettivo generale della
Fondazione per il turismo.
In quell'occasione aveva manifestato l'intenzione di studiare
una soluzione che potesse essere accettabile e che desse tutte
quelle risposte che rientravano negli obiettivi contenuti nella
legge istitutiva della Fondazione. Allora rivolgo all'Assessore
anche questa domanda, e cioè se in seno all'Assessorato si sono
individuate le nuove caratteristiche, il nuovo modo, la nuova
figura, il nuovo profilo della Fondazione per il turismo.
Presidente Ha chiesto la parola il Consigliere Chiarello.
Chiarello (RC) Volevo esprimere la mia preoccupazione sui
residui di questa legge, si parla tanto di formazione professionale
turistica, mancanza di formazione, mancanza di capacità dei
Valdostani nel campo turistico, vi sono gli albergatori che
lamentano la non professionalità, e poi vediamo 280 milioni di
residui in questo capitolo. Vorrei capire qual è il motivo di
questi residui.
Presidente Ha chiesto la parola il Consigliere Linty.
Linty (LNPIAP) Per chiedere in merito al capitolo 64360, che
contiene delle leggi di riferimento infinite - non è il record del
bilancio che è detenuto a pagina 198 dagli oneri per il
funzionamento amministrativo didattico delle scuole e degli organi
collegiali, che ne ha ben 18 - se nelle intenzioni della tanto
acclamata delegificazione non è possibile provvedere in tempi brevi
ad una compressione di tutti questi atti normativi, per far sì che
anche l'attività amministrativa della Regione si snellisca
notevolmente.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) I corsi a cui faceva riferimento Collé sono andati
avanti, si stanno svolgendo, ed è per questo motivo che i 280
milioni che sono qui a residuo, sottolineati da Chiarello, che
fanno riferimento ad una situazione di settembre, adesso, in questo
momento, si stanno spendendo.
Per quanto riguarda la contrazione, abbiamo predisposto il
bilancio rispetto a quelli che erano i programmi, che però si
intendono anche co-finanziati dalla CEE, su progetti finanziati fra
Regione e CEE, e questa cifra è soddisfacente rispetto alle
esigenze presentate.
In questo momento abbiamo provveduto a incaricare una persona
per quanto riguarda la struttura amministrativa, a seguire
specificatamente la Fondazione, un'altra persona segue invece la
scuola. Questo mi sembra già un piccolo passo in avanti per cercare
di riorganizzare quest'associazione. I residui si stanno spendendo,
il riordino degli atti con l'abrogazione delle vecchie normative
credo sia un suggerimento che dovremmo seguire, cercando di andare
in questa direzione per snellire anche questi aspetti.
Presidente Ha chiesto la parola il Consigliere Chiarello.
Chiarello (RC) Solo per non sbagliarmi un'altra volta, Assessore
Lévêque: lei ha risposto ad una delle mie prime domande che i
residui sono calcolati con senno di causa, se fino a settembre
quando abbiamo iniziato a fare il bilancio abbiamo speso tot,
pensiamo che a dicembre i residui saranno questi. Allora quello che
mi ha risposto Agnesod non è giusto, perché si prevede che al 31
dicembre i residui saranno 280 milioni, se ho capito bene.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) I residui non sono somme avanzate, i residui
sono somme che forse non sono ancora liquidate alla data del 31
dicembre. I corsi sono un tipico esempio di operazioni che devono
essere rendicontate dopo la fine dell'anno. Può darsi che siano
220, può darsi che siano 160; l'ufficio fa una stima.
Presidente Pagina 169. Pagina 170. Ha chiesto la parola il
Consigliere Tibaldi.
Tibaldi (Ind) Per rivolgere all'Assessore una domanda di
chiarimento sul capitolo 64540 relativo a contributi a società
funiviarie per la realizzazione di impianti di innevamento
artificiale. Sappiamo che la realizzazione di impianti di
innevamento artificiale ha comportato nel corso di questi anni
notevoli interventi finanziari da parte della Regione.
Per il '97 è previsto un impegno di spesa di 2,8 miliardi, a
residuo abbiamo 4,1 miliardi, quindi la somma di queste due voci ci
fa capire che sono previste per il prossimo futuro determinate
destinazioni. Vorrei sapere dall'Assessore se queste destinazioni
sono già state definite, oppure se devono essere ancora analizzate
ai sensi delle leggi che sono contenute in epigrafe sul capitolo
che ho citato.
Presidente Ha chiesto la parola il Consigliere Collé.
Collé (PpVA) Sul capitolo 64500, che riguarda le sedi delle
scuole dei maestri di sci. L'assestato del '96 è di 150 milioni e
c'è una previsione di spesa di 300, volevo chiedere se vi sono già
le richieste, se questi soldi si sa già dove verranno indirizzati e
quali sono le scuole interessate a questo contributo.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda il capitolo 64540 abbiamo per
l'impianto di innevamento Pila, La Thuile, Chamois, Monte Rosa
potenziamento e innevamento Cercerio, Monte Rosa innevamento
Antagnod, La Sitib.
Per quanto riguarda la domanda posta da Collé circa i contributi
per le scuole di sci, abbiamo delle istanze in corso di
formalizzazione; presumibilmente rispetto alle richieste si prevede
di avere una necessità di spendere questa cifra.
Con precisione le so dire che ci sono le due scuole di
Gressoney, sia di fondo che di discesa, che hanno fatto la domanda;
mi pare che ci sia quella di Courmayeur e altre sono in fase di
definizione, cioè hanno presentato una richiesta preventiva e
adesso stanno formalizzando le richieste.
Di conseguenza l'importo che abbiamo previsto in bilancio
dovrebbe essere soddisfacente per queste richieste.
Presidente Pagina 171. Ha chiesto la parola il Consigliere
Collé.
Collé (PpVA) Al capitolo 64580, che è quello relativo
all'acquisto dei battipista, vedo che da un assestato '96 di 600
milioni andiamo ad una previsione di spesa di 300. Sappiamo tutti
quello che è il costo di un mezzo battipista, mi chiedo con questo
importo cosa si riuscirà a soddisfare.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) In base alle domande presentate.
Presidente Pagina 172. Ha chiesto la parola il Consigliere
Linty.
Linty (LNPIAP) Nel merito del capitolo 64660, "Spese per il
finanziamento dei fondi di rotazione impianti di risalita", c'è una
diminuzione drastica di 9 miliardi; chiedo se è un'intenzione
transitoria, di passaggio per l'accesso al credito degli impianti
di risalita e quali strategie in futuro l'Assessorato prevede di
attuare.
Presidente Ha chiesto la parola il Consigliere Collé.
Collé (PpVA) La mia domanda invece è in merito al capitolo
64645, "Contributi per gli interventi di sviluppo delle piste
destinate alla pratica agonistica dello sci alpino"; qui abbiamo
una spesa preventivata di 1,4 miliardi, avevamo un assestato di 1
miliardo. Chiedo all'Assessore dove sono previsti questi interventi
e se per interventi di pratica agonistica si intendono quei lavori
necessari al fine di avere piste omologate da un punto di vista
nazionale e internazionale per avere gare di un alto livello.
Presidente Ha chiesto la parola il Consigliere Chiarello.
Chiarello (RC) Sul capitolo 64680, "Contributi a favore di
società minori che gestiscono impianti di risalita", abbiamo 150
milioni di assestato, 100 di residui, niente a competenza; vorrei
capire il perché di questo.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Per quanto riguarda la domanda sui contributi per
gli interventi sulle piste agonistiche, abbiamo un elenco di
interventi di massima su Breuil-Cervinia, Champoluc e La Thuile,
Gressoney-La-Trinité, Gressoney Servizi e Gressoney Weissmatten.
Questo è in linea di massima, perché adesso la commissione
apposita, istituita in base a questa legge, ha concluso i suoi
lavori e dovrebbe produrre poi la documentazione, per cui
lavoreremo in base al programma predisposto da questa
commissione.
Sul discorso del finanziamento del fondo regionale di rotazione
per gli impianti di risalita c'è un fondo di 10 miliardi
disponibile, un rientro di 7,5 miliardi più 5 miliardi in bilancio,
quindi complessivamente abbiamo 22,5 miliardi.
Sul capitolo 64680, "Contributi a favore di società minori che
gestiscono impianti di risalita", i finanziamenti non ci sono più,
perché gli impianti sono stati acquistati dai Comuni e quindi i
soldi li diamo a loro.
Presidente Pagina 173. Ha chiesto la parola il Consigliere
Linty.
Linty (LNPIAP) Al capitolo 64800 si parla di contributi per la
realizzazione di impianti di risalita e di strutture di particolare
importanza sciistica per 8 miliardi, previsti nella spesa. Volevo
sapere di che interventi si tratta e soprattutto chi decide la
rilevanza dell'importanza sciistica, cioè da chi dipende questo
tipo di decisione.
Presidente Ha chiesto la parola il Consigliere Collé.
Collé (PpVA) A proposito del capitolo 64821, "Infrastrutture
ricreativo-sportive con il ricorso al mutuo del credito sportivo",
qui c'è 1,5 miliardi, volevo chiedere a che struttura fa
riferimento e per quanto riguarda il capitolo sopra, dove ci sono
12 miliardi, vorrei sapere quali motivi non si è fatto riferimento
anche per queste infrastrutture al discorso del credito
sportivo.
Presidente Ha chiesto la parola il Consigliere Tibaldi.
Tibaldi (Ind) Anch'io mi riferisco ai capitoli 64820 e 64821, i
quali, sommati, prevedono un impegno di spesa di 13,5 miliardi e si
riferiscono a infrastrutture ricreativo-sportive, di cui per 1,5
miliardi finanziate con il ricorso a mutui, da contrarsi con
l'Istituto per il credito sportivo. Poi si fa riferimento anche
nella pagina successiva ad interventi per il potenziamento delle
attrezzature ricreativo-sportive, capitolo che tuttavia non è stato
finanziato. Quindi ci sono tre capitoli di cui uno non finanziato,
che fanno riferimento a questa tipologia di interventi.
Si parla di potenziamento, in particolare per quanto riguarda il
capitolo più sostanzioso, il primo, volevo sapere quali sono gli
interventi di potenziamento che ha messo in progetto
l'Assessore.
Presidente Ha chiesto la parola il Consigliere Chiarello.
Chiarello (RC) Volevo fare anch'io la stessa domanda, ma la
risposta che mi interessa di più è sul capitolo 64820, 13 miliardi
di assestato, 12,5 miliardi di residui, vorrei che l'Assessore mi
spiegasse un po' anche questi residui.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Innanzitutto per quanto riguarda il discorso
residui sono delle opere in corso, quindi stiamo facendo questi
interventi che adesso elenco.
Capitolo 64820: Valtournenche, complesso sportivo con piscina;
Pont-Saint-Martin, impianto auditorium palestra; Châtillon,
complesso polisportivo; Gressoney, complesso polisportivo con
piscina; Courmayeur, complesso sportivo con pattinaggio su
ghiaccio; Aosta, Palazzetto dello Sport, Aosta polifunzionale con
atletica indoor; complesso tennistico di Aosta; Ayas, pattinaggio
su ghiaccio; Brissogne, impianto per sport tradizionali; Brusson,
centro di sci di fondo; Brusson, bocciodromo coperto; Brusson,
innevamento artificiale pista di fondo; Cogne, infrastrutture per
il fondo; Fénis, strutture a servizio del Castello; Fénis, pista di
slittino; Gressan, struttura per il Palais; La Thuile, campo
sportivo; Nus, complesso per l'equitazione; Saint-Vincent, campo
sportivo; Aymavilles, campo sportivo; Pont-Saint-Martin,
bocciodromo coperto e interventi vari.
Capitolo 64821: Ayas, pattinaggio su ghiaccio; Aymavilles, campo
sportivo; Cogne, infrastrutture per il fondo; Nus, complesso per
l'equitazione e una cifra di 300 milioni di varie.
Per quanto riguarda l'821, quindi quello del ricorso ai mutui da
contrarsi con il credito sportivo, abbiamo 1,5 miliardi quest'anno
e 9,5 miliardi sul triennio. Quest'anno abbiamo 1,5 miliardi perché
corrisponde alle esigenze, abbiamo risorse proprie e non abbiamo
ritenuto di andare ad incidere maggiormente sui debiti della
Regione, perché comunque sono debiti questi che facciamo con il
credito sportivo.
Per quanto riguarda il discorso della 64800, gli interventi su
questo capitolo che è previsto in 8 miliardi sono riferiti a:
completamenti vari nel Monte Rosa Ski; Monte Bianco ammodernamento
della stazione; telecabina Valtournenche Cime Bianche; Gasex alla
Covaltur; Pila, barriere fermaneve.
Presidente Ha chiesto la parola il Consigliere Marguerettaz.
Marguerettaz (PpVA) L'Assessore ha detto che in questo elenco di
infrastrutture ricreativo-sportive c'è il Palazzetto dello sport
della città di Aosta; volevo sapere dall'Assessore se per
Palazzetto dello sport della città di Aosta si intende la struttura
polivalente che deve essere realizzata per l'atletica leggera, la
boxe se non vado errato, a fianco del campo scuola di atletica
leggera, o se si riferisce invece a quel Palazzetto dello sport che
gli Aostani aspettano da tanti anni.
Se la risposta fosse per quanto riguarda il primo caso,
inviterei l'Assessore a non definire quella struttura Palazzetto
dello sport, altrimenti la seconda cade nel dimenticatoio; spero
invece che la risposta dell'Assessore sia proprio inerente il vero
Palazzetto dello sport.
Queste strutture, a cui lei ha fatto riferimento per la città di
Aosta, Assessore, non rientrano in quell'accordo di programma che è
stato siglato più volte? Questo accordo di programma è finanziato
sempre con la legge n. 45 o con le altre leggi che sono citate
sotto il capitolo?
Presidente Ha chiesto la parola il Consigliere Chiarello.
Chiarello (RC) Questo è uno dei casi, Assessore Lévêque, che mi
piacerà vedere a consuntivo, ci misureremo lì, è uno dei casi che
mi fa dire di poter votare contro questo bilancio perché le
spiegazioni che mi ha dato Agnesod non sono credibili con le
conoscenze che ho sui 12,5 miliardi di avanzo.
Voglio capire l'auditorium di Pont-Saint-Martin a che punto è,
quanta spesa ci sarà sopra e quali sono le capacità di spesa,
perché continuo a dire su 13,7 miliardi mi andava anche bene che ci
fossero stati 2-3 miliardi di residui, ma il 90 percento di residui
sono curioso di vedere il consuntivo a giugno, luglio, quando
andremo a discutere!
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) L'elenco che ho letto prima fa parte di quel
programma che il Consiglio aveva votato qualche mese fa, non mi
ricordo più se all'inizio del '96 o alla fine del '95, quindi non
ci sono interventi in più rispetto a quel programma.
Per quanto riguarda la risposta al Consigliere Marguerettaz,
sono due strutture diverse: il Palazzetto è il Palazzetto, è quella
struttura che si attende da tanti anni, invece il polifunzionale
con atletica indoor che ho letto significa la parte di pista di
atletica con la copertura e con la creazione di palestre per i vari
sport. L'intenzione è di partire con la progettazione.
Presidente Pagina 174. Ha chiesto la parola il Consigliere
Collé.
Collé (PpVA) Per avere alcune delucidazioni in merito a 3
capitoli.
Il primo è relativo alla ristrutturazione del fabbricato che
diventerà Foyer de la montagne in Valgrisenche; c'è un investimento
di 1 miliardo, c'era un assestato di 1 miliardo lo scorso anno, ci
sono 1,2 miliardi di residui.
Volevo chiedere a che punto eravamo con questa struttura e i
tempi in cui si pensa di terminarla.
Poi avevo due domande sui capitoli 64901 e 94915, relativi allo
sviluppo alpinistico ed escursionistico; c'è 1,2 miliardi per il
primo capitolo e 1,7 miliardi per l'ultimo, volevo capire a cosa si
riferivano.
Presidente Ha chiesto la parola il Vicepresidente Viérin
Marco.
Viérin M. (PpVA) Sul capitolo 64901, "Spese per la realizzazione
di opere volte a promuovere lo sviluppo alpinistico ed
escursionistico", vediamo che in assestato c'erano 130 miliardi,
poi passiamo addirittura a 1,2 miliardi.
Vorrei chiedere chiarimenti all'Assessore.
Presidente Ha chiesto la parola il Consigliere Marguerettaz.
Marguerettaz (PpVA) Il capitolo 64847, "Spese per la
realizzazione di un'area attrezzata di interesse turistico in
Aosta" è un capitolo un po' enigmatico, nel senso che c'è un
assestato '96 di 6,73 milioni; da qui, domanda: a cosa sono
serviti? Non c'è una lira a residuo, quindi buon segno, non si
prevedono altre spese per il '97 e potrebbe essere un buon
segno.
Non solo, questo capitolo fa riferimento a ben tre leggi
regionali. Volevo sapere dall'Assessore a quale area attrezzata di
interesse turistico in Aosta si riferisce l'intervento, anche
perché, a memoria, non mi sovvengo di nulla; a cosa si riferisce
l'assestato di 6,73 milioni; se questo è un intervento conclusosi o
che si è deciso di abbandonare.
Presidente Ha chiesto la parola il Consigliere Florio.
Florio (VA) Qui credo che la risposta sia: abbiamo perso tutti i
soldi dello Stato per la famosa area a picnic di viale Chabod.
Quello che vorrei sapere è cosa è veramente successo per il
finanziamento di quest'opera. Non solo, ma visto che quest'opera
era collegata alla realizzazione di un parcheggio pluripiano
interrato all'angolo di via Chabod, del quale non si è ancora visto
assolutamente nulla, chiedo che fine hanno fatto quei soldi.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per il capitolo 64852 sul quesito postomi
da Collé, in situazioni normali sarebbe un quesito normale,
purtroppo non sono in grado di dare delle risposte precise sulla
tempistica e sull'ultimazione di questo cantiere, perché questo è
un cantiere come tanti altri dove l'impresa è in stato di
fallimento. Abbiamo avviato le procedure per la rescissione del
contratto, definite queste dovremo riappaltare la parte di opere
per ultimare l'intervento.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Sul capitolo 64901 c'è stato un aumento
considerevole, da 130 milioni a 1,2 miliardi, ed abbiamo preparato
a questo riguardo un programma di interventi, d'intesa con il
Servizio forestazione dell'Assessorato all'agricoltura, per
provvedere insieme alla sistemazione e alla manutenzione dei
sentieri di escursionismo e alpinismo.
Per quanto riguarda i soldi, a cui si riferisce il Consigliere
Florio, sono di competenza del Comune di Aosta, non so dare una
risposta in questo senso, non so dove sono andati a finire. Sono
dei fondi che sono stati persi dallo Stato...
(interruzione del Consigliere Florio, fuori microfono)
... il capitolo 64847, "Spese per la realizzazione di un'area
attrezzata di interesse turistico in Aosta", non c'è più perché
abbiamo perso i finanziamenti statali...
(si levano voci dai banchi dei consiglieri di minoranza)
... li ha persi la Regione... è il Comune che doveva presentare
il piano, non la Regione... comunque adesso la situazione è
questa.
(domanda del Consigliere Florio, fuori microfono)
... sono competenze dovute alla dott.ssa Lale Démoz Daniela.
Presidente Ha chiesto la parola il Consigliere Florio.
Florio (VA) Vorrei sapere come mai la Regione ha perso i
finanziamenti dello Stato per la realizzazione dell'area a picnic
in viale Chabod.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Questo finanziamento dello Stato era stato
assegnato in base alla legge dei mondiali del '90 ed erano previsti
dei tempi per la realizzazione del progetto e dell'opera. Poiché né
il progetto né tantomeno l'opera sono stati realizzati, lo Stato
non ha più finanziato l'intervento. Tutto lì.
Presidente La risposta l'ha avuta, Consigliere; se non è
soddisfatto, rimane non soddisfatto, cosa ci posso fare io?
Ha chiesto la parola il Consigliere Collé.
Collé (PpVA) Chiedo scusa ma, nella confusione, l'Assessore non
mi ha risposto sull'ultimo capitolo della pagina relativo a 1,7
miliardi, mi ha risposto per quanto riguardava l'altro capitolo;
chiedo se è possibile avere anche sul capitolo 64915 la
risposta.
Presidente Ha chiesto la parola il Consigliere Marguerettaz.
Marguerettaz (PpVA) Semplicemente per dire all'Assessore che non
conosco la signora Lale Démoz, vorrei sapere chi è.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Non la conosco neanch'io, so che questo fondo serve
per pagare le competenze di questa professionista e basta.
Dotazione ai rifugi di materiale di soccorso, altre istanze,
64915, poi ci sono: rifugio Nacamuli, manutenzione straordinaria
invernale; rifugio Mezzalama, lavori di completamento; rifugio
Vittorio Emanuele II, lavori di completamento; capanna Gervasutti,
rifugio Vittorio Emanuele II, ristrutturazione; rifugio Boccalatte,
Quintino Sella, manutenzione straordinaria; rifugio Gonnella,
lavori vari; capanna Gnifetti, adeguamento impianto elettrico;
rifugio Savoie, adeguamento tecnico-funzionale; bivacco Malvezzi,
sostituzione; rifugio Peraza, rifugio alpino località Arpisson,
capanna Carrel rifacimento ex novo, varie.
Presidente Pagina 175. Ha chiesto la parola il Consigliere
Collé.
Collé (PpVA) Per quanto riguarda il capitolo 64925, "Acquisto di
beni immobili e di attrezzature da gioco", vedo 200 milioni per il
'97 e abbiamo ancora 165 milioni di residui; vorrei sapere a cosa
si riferiscono.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) I 200 milioni si riferiscono ad una
previsione di attrezzature varie e di gioco e di supporto, tipo
piccole auto per la gestione. I 165 milioni con tutta probabilità
dovrebbero già essere stati liquidati nei giorni passati.
Presidente Pagina 176. Pagina 177. Ha chiesto la parola il
Vicepresidente Viérin Marco.
Viérin M. (PpVA) Al capitolo 65500, "Spese per garantire il
regolare funzionamento del collegamento funiviario Aosta-Pila",
volevo capire come mai era completamente senza importi, anche se
poi viene ripreso a pagina 180, capitolo 68050. Volevo chiedere
all'Assessore se era stato trasferito tutto lì, o le motivazioni
della divisione.
Presidente Ha chiesto la parola il Consigliere Linty.
Linty (LNPIAP) In merito al capitolo 67670 - a parte la
discutibilità di questi ripiani, però sappiamo benissimo qual è il
costo del trasporto pubblico - viene da chiedersi se l'aumento di
stanziamento misurato per il transito dal '96 al '97 in lire 1,5
miliardi è da considerarsi come una indicizzazione. Cioè se nel
prosieguo degli anni avremo sempre 1,5 miliardi, mi chiedo cosa
intende fare l'Assessorato per contenere questo tipo di spese,
quindi per intervenire con delle alternative su questi ripiani
sistematici dei disavanzi di esercizio, e allo stesso tempo azioni
che si riversano su tutto il bilancio della nostra Regione.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il capitolo 65500 non ha più dotazione, perché è
stato accorpato con il capitolo 68050, un capitolo successivo, in
cui sono previste sia le spese di gestione, sia gli interventi di
manutenzione all'interno della dotazione del capitolo. E' rimasto
per memoria, penso che il prossimo bilancio scomparirà.
Originariamente era un capitolo gestito dai lavori pubblici, quindi
progressivamente è scomparso; è rimasto solo per memoria e poi
scomparirà, assorbito dal capitolo 68050.
Per quanto riguarda il capitolo 67670, la dotazione finale del
'96 sarà di 21,5 miliardi perché non compare ancora nell'assestato
una variazione di bilancio di 500 milioni. L'incremento sul '97 è
determinato in particolare dalla necessità di avere una copertura
rispetto ad elementi di incertezza che ci sono sul pagamento
dell'IVA per alcuni servizi di lunga percorrenza da parte delle
autolinee, dopo di che nel triennio la previsione è di una
stabilità su 22,5 miliardi.
Presidente Pagina 178. Ha chiesto la parola il Consigliere
Marguerettaz.
Marguerettaz (PpVA) Sono due capitoli sui quali voglio
intervenire, uno è il 67790 e l'altro è il 67800.
Sul 67790, "Spese per il trasporto agevolato dei portatori di
handicap", volevo chiedere all'Assessore com'è il meccanismo di
questa legge: se si tratta di un servizio che gestisce direttamente
la Regione con convenzioni o se sono dei servizi comunali, e
pertanto ai Comuni questi soldi a bilancio sono destinati.
Volevo approfittare, anche se l'argomento è di piccolo rilievo
rispetto alla portata dell'argomento di cui tratta il capitolo, per
segnalare all'Assessore, come ho già avuto modo di fargli
personalmente, questo problema che ha avuto il Comune di Aosta
quest'anno per quanto riguarda il problema di trasporto degli
studenti. I colleghi avranno visto sui giornali questo problema
soprattutto per le frazioni, problema che è stato risolto solo in
parte, ma ad esempio per la frazione di Porossan è un problema che
rimane in piedi. Chiedo ancora una volta all'Assessore se è
possibile come Regione fare una valutazione con il Comune di Aosta,
per mettere fine a questa situazione che penalizza ulteriormente
gli abitanti delle frazioni di Aosta.
Sul capitolo successivo, spese per il rafforzamento dei servizi
di trasporto pubblico nei territori dove è istituita la tariffa
d'uso per la percorrenza di talune strade, la domanda è forse più
di carattere politico.
Abbiamo già avuto modo di parlarne stamattina in merito ad un
capitolo delle entrate, ma quello che vorrei aggiungere è questa
considerazione. L'Assessore ha detto stamani che si è in attesa che
i Comuni applichino questa possibilità che viene data dalla legge;
vengono da chiedersi due cose.
La prima, vado a memoria e chiedo conferma o smentita
all'Assessore: sbaglio o anche la Regione poteva eventualmente
applicare questa tariffa d'uso su determinati percorsi?
La seconda, se è pur vero che la legge è recente perché risale
al luglio '96, come mai perlomeno nel bilancio triennale non si è
previsto nulla? Si può capire che per il '96 riflettano, si
organizzino, discutano, eccetera, ma perlomeno per gli anni
successivi, se questa legge aveva un significato politico rilevante
- come l'Assessore ha più volte detto - il documento che stiamo
discutendo doveva essere consequenziale a queste affermazioni e
pertanto prevedere una qualche spesa per il rafforzamento del
servizio pubblico, se non nell'esercizio del '97, almeno nel '98 o
nel '99.
Presidente Ha chiesto la parola il Vicepresidente Viérin
Marco.
Viérin M. (PpVA) Sul capitolo 67770, "Spese per le facilitazioni
delle tariffe preferenziali agevolate, a carico della Regione, per
le iniziative servizi integrativi al trasporto pubblico", vorrei
sapere se l'Assessore ritiene che l'attuale servizio sia un
servizio consono.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Sul capitolo 67770 non ho capito a cosa si
riferisce la domanda del Vicepresidente Viérin, a quale servizio:
al servizio di trasporto pubblico agevolato? Ritengo che questo
servizio sia notevolmente migliorato, che risponde a delle esigenze
di mobilità in modo diffuso e capillare; ritengo anche che le
agevolazioni che sono state previste e che riguardano gli anziani,
i giovani e certe categorie che devono essere aiutate, abbiano una
rilevanza grossissima dal punto di vista sociale perché permettono
a tutti la mobilità con dei costi molto contenuti, e quindi credo
che si tratti di un capitolo molto importante dal punto di vista
sociale del nostro bilancio.
Stessa cosa dicasi per quanto riguarda il capitolo 67790, dove
c'è una spesa per un servizio specifico per garantire la mobilità
ai disabili, che è stato affidato attraverso una gara ad una
società che si chiama Co.ta. - Cooperativa taxisti - che ha una
serie di taxi e di mezzi attrezzati per il trasporto di
handicappati e delle carrozzelle. Questo è un servizio unico in
Italia ed è un servizio di estrema importanza per le persone più
disagiate che ci sono nella nostra comunità. E' forse un servizio
poco conosciuto e poco valorizzato, ma di enorme rilevanza rispetto
alla funzione che svolge.
Per quanto riguarda il capitolo 67800, ovviamente ci potrà
essere una previsione di spesa nel momento in cui verrà attivata
questa iniziativa in una strada regionale, quindi ci sarà il
capitolo dell'entrata e la previsione di spesa. Non ci può essere
previsione di spesa, se non c'è prima un'entrata.
Presidente Pagina 179. Ha chiesto la parola il Consigliere
Collé.
Collé (PpVA) Il primo capitolo, il 67830, è relativo a "Valle
d'Aosta Cablata". Sicuramente questo è un progetto ambizioso,
abbiamo visto che per l'anno prossimo sono stati stanziati 500
milioni, volevamo chiedere con questo progetto a che punto siamo e
soprattutto quali saranno i tempi per vedere i primi risultati di
questo progetto.
Per quanto riguarda il capitolo 67870, abbiamo una spesa per il
'97 di 500 milioni e un assestato di 3,5 miliardi; volevamo
chiedere le motivazioni di questo.
Presidente Ha chiesto la parola il Consigliere Linty.
Linty (LNPIAP) Relativamente al capitolo 67870, vi è una
diminuzione degli stanziamenti previsti come contributi regionali,
per conoscere le motivazioni di tale determinazione.
Presidente Ha chiesto la parola il Consigliere Marguerettaz.
Marguerettaz (PpVA) Sul capitolo 67890, "Spese per attrezzature
di trasporto pubblico e per tecnologie di controllo", abbiamo 150
milioni in spesa e mezzo miliardo nel triennio.
Volevo chiedere all'Assessore, a parte le tecnologie di
controllo, a che punto siamo e cosa si vuole realizzare, e poi
invece cosa s'intende più vagamente per queste spese di
attrezzature.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Sul capitolo 67830, i 500 milioni nel '97 servono
per attivare un servizio, che viene chiamato rete civica connessa a
Internet. Si tratta di un servizio per permettere di creare questa
rete di connessione a Internet, alla quale possono accedere tutti i
cittadini valdostani al prezzo di uno scatto telefonico, mettendo
in rete tutta la pubblica amministrazione sia quella regionale che
quella degli enti locali con l'utenza, a partire da casa con un
computer e un modem.
Si tratta di un'iniziativa che ricalca alcune esperienze che già
sono avviate in grandi città italiane come Bologna e Torino, e che
potrà essere attivata entro pochi mesi. L'orizzonte di
realizzazione completo del progetto è un anno, il '97, però già nei
primi mesi del '97 potrà entrare in funzione questo tipo di
servizio a livello iniziale.
Per quanto riguarda il capitolo 67870, abbiamo concentrato negli
anni '95-'96 degli investimenti significativi mirati ad un progetto
ben preciso, che è il progetto della tariffa integrata, per dotare
tutto il parco dei mezzi di trasporto pubblico della nostra
regione, sia su gomma sia su ferro, di un sistema comune per avere
una bigliettazione comune e un controllo automatico dei biglietti,
estendendo su tutto il territorio regionale il sistema che qualcuno
di voi conoscerà e che è già in uso con la SVAP, la cooperativa che
gestisce i servizi ad Aosta.
In questo modo con uno stesso biglietto sarà possibile andare
sugli autobus urbani e extraurbani ed usufruire del servizio
ferroviario, con una notevole agevolazione per l'utenza a scambiare
anche i mezzi. Oggi ci sono tariffe diverse sull'urbano e
sull'extraurbano, ci sono biglietti diversi fra l'extraurbano e
l'urbano, con il treno, eccetera, quindi ci sono delle
complicazioni per l'utenza. In futuro con un'unica tessera si potrà
accedere a tutti i mezzi di trasporto pubblico senza soluzione di
continuità. La gara per la dotazione dei mezzi e di tutte queste
apparecchiature verrà avviata entro la fine di quest'anno, per
quello ci sono dei fondi degli anni scorsi, dei residui, che
verranno utilizzati entro la fine dell'anno.
Per il 1997 non abbiamo più una spesa significativa in questo
settore, avremmo voluto avere maggiori disponibilità per
intervenire in altri settori nel trasporto pubblico, purtroppo è
stato necessario fare delle scelte di contenimento della spesa in
alcuni settori e uno di questi è stato evidentemente sacrificato;
però non viene penalizzato il progetto che verrà attuato.
Il capitolo 67890 contiene una dotazione minima, che riguarda
comunque sempre il supporto gestionale tecnologico per quanto
riguarda l'attrezzatura e il servizio a tariffazione integrata, che
vi descrivevo in precedenza.
Presidente Ha chiesto la parola il Consigliere Marguerettaz.
Marguerettaz (PpVA) Ha chiesto il collega Collé di cosa si
trattava in quel capitolo, in particolare l'Assessore ha fatto
riferimento a questa rete civica di Internet.
Una domanda per capire, mi risponda magari così e poi continuo
nel mio intervento: a questo servizio che si vuole porre in essere
su Internet potranno accedervi solo gli utenti valdostani, o sarà
inserito invece nella rete Internet internazionale? Sarà connesso
alla rete Internet.
Allora la domanda è questa: parliamo di Internet, quindi
parliamo di un argomento all'avanguardia, usato e forse abusato per
certi aspetti, eccetera, però nella nostra regione abbiamo iniziato
con un certo entusiasmo - secondo me giustificato - a guardare a
questa rete Internet, ma nel giro di un anno abbiamo scoperto che
parlando di rete c'è uno scollegamento incredibile fra diversi
assessorati e anche la Presidenza del Consiglio. Abbiamo visto
fiorire in questo ultimo anno diversi servizi - questo di cui lei
ci parla, Assessore, è l'ultimo, ma ce n'è stato uno del turismo e
ce n'è stato uno della Presidenza del Consiglio - che si trovano
tutti su siti diversi in Internet. Siamo talmente piccoli che la
logica vorrebbe istituire un sito Internet Valle d'Aosta, dove ci
mettiamo tutto quello che riteniamo opportuno, questioni più
promozionali, questioni più di servizio quali quelle che suggeriva
adesso l'Assessore Riccarand. Però o si unificano tutte queste
varie idee, perché non vorrei che l'anno prossimo ci trovassimo con
l'Assessore alla pubblica istruzione, ad esempio, che si è fatto il
suo piccolo sito in Internet o l'altro Assessore alla sanità che si
è fatto un altro sito in Internet...
(... ilarità dell'assemblea...)
... scusate, credo che necessiti l'intervento del Consigliere
Squarzino che riprenda le cose che diceva prima.
Scherzi a parte, è una cosa alla quale vorrei avere una
risposta. Abbiamo 3-4-5 servizi Internet situati in siti diversi,
tra l'altro per avere questo sito in Internet bisogna appoggiarsi
ad un provider, abbiamo visto che per questi servizi che ognuno si
è gestito a casa sua sicuramente, i provider sono completamente
diversi.
Credo che su un tema di questo genere non ci troviamo nella
condizione dell'Assessore Mafrica o di qualche altro assessore, per
cui bisogna far lavorare tutti, anche perché finora i tre quarti di
questi provider li avete scelti fuori dalla Valle d'Aosta. Fate una
riflessione in questo senso, sceglietene uno con la discrezionalità
che vi è propria, ma mettete tutto lì dentro.
Presidente Ha chiesto la parola il Consigliere Parisi.
Parisi (RV) Per mozione d'ordine, per sapere come s'intende
proseguire con i lavori, tenuto conto che sono quasi le due e non
credo che si possa finire per stanotte. Domani mattina siamo
riconvocati e non credo che vogliate stare qui fino a
domattina.
Presidente Dobbiamo finire i capitoli, domani faremo le
dichiarazioni di voto.
Parisi (RV) ... sospendiamo per cinque minuti il Consiglio per
fare una
riunione dei Capigruppo; può anche darsi che per voi affrontare il
bilancio in questa situazione sia una cosa di routine, ma credo che
umanamente non si possa pensare di seguire i lavori alle 2 di
notte, essendo riconvocati per domattina. Domani ci sarà tutto il
tempo per affrontare anche la parte che rimane del bilancio. Non so
gli altri Capigruppo cosa ne pensano, però non è mai successa una
cosa del genere prima.
Presidente Abbiamo proseguito i lavori anche di notte in più di
un'occasione. L'idea era di terminare i capitoli e rimandare a
domani le dichiarazioni di voto e il voto del bilancio. Questa
proposta le va bene, Consigliere Parisi?
(... voci fuori microfono...)
... il Consiglio è sovrano, è una parola che mi ha insegnato
Dolchi e io la ripeto con grande... devozione, anche se questa non
è la parola giusta. Ognuno deve rispondere per sé stesso, noi
sappiamo chi è assente, perché risulta chi è assente.
Il Consiglio è d'accordo di procedere fino alla fine dei
capitoli?
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Finora non esiste un sito istituzionale su
Internet dell'Amministrazione regionale, esistono iniziative che
utilizzano dei siti che sono stati attivati. Lo scopo di questa
iniziativa è duplice: da una parte, creare una rete che
interconnetta tutti i servizi e i cittadini, dall'altra creare un
sito istituzionale della Valle d'Aosta.
All'interno di questa iniziativa non c'è contraddizione con le
iniziative già avviate, perché verranno riutilizzate all'interno
della rete che verrà creata.
Presidente Pagina 180. Ha chiesto la parola il Consigliere
Collé.
Collé (PpVA) Relativamente al capitolo 68050, "Contributi per
gli oneri contrattuali per la gestione della telecabina
Aosta-Pila", dove abbiamo un assestato di 1,2 miliardi e una spesa
per il '97 di 1,9 miliardi.
Intanto chiedo il perché di questa notevole differenza; in
secondo luogo abbiamo assistito tutti nell'inverno appena trascorso
a diversi problemi che ha avuto questa telecabina, diversa gente è
stata ferma a Pila, non è potuta scendere con la funivia, eccetera,
per cui volevo sapere se si è rimediato a questi inconvenienti e se
nell'inverno che da qui a poco andremo ad abbracciare non ci
troveremo di fronte nuovamente a questi notevoli inconvenienti.
Presidente Ha chiesto la parola il Consigliere Chiarello.
Chiarello (RC) Capitolo 67970, "Spese per l'applicazione del
contratto servizi con le Ferrovie": qui siamo al punto, Assessore,
lo abbiamo chiesto diverse volte. Si parla del contratto con le
Ferrovie, elettrificazione, si va avanti con questa
elettrificazione?
Come ho fatto rilevare diverse volte, da quando è stato fatto
l'accordo con le Ferrovie sicuramente sono state smobilitate
diverse stazioni, cioè sono stati persi due o tre posti di lavoro
in Valle. Sono d'accordo con l'Assessore se mi dice che passano più
treni, anche se tanti sono vuoti. Però la cosa importante, e ho
appoggiato questo piano sulle Ferrovie, era il potenziamento di
questa linea; abbiamo letto che questa è una delle linee in cui
l'elettrificazione non si farà mai perché i costi sono altissimi,
pertanto chiedo cosa si pensa di fare in questo campo.
Presidente Ha chiesto la parola il Consigliere Linty.
Linty (LNPIAP) Relativamente al capitolo 67990, "Spese di
gestione e manutenzione ordinaria funivie Buisson-Chamois", chiedo
all'Assessore, se è in possesso di questo dato perché mi rendo
conto che è una richiesta abbastanza dettagliata, se può fornirmi
l'indicazione di quanto spende la Regione di questi 1,715 miliardi
per la fornitura di energia elettrica.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il dato scorporato dell'energia elettrica non ce
l'ho, ma non c'è difficoltà a farlo avere al Consigliere Linty.
Per quanto riguarda la telecabina Aosta-Pila, bisogna tener
presente che in questo capitolo abbiamo non solo le spese di
gestione, ma anche tutte le spese di manutenzione, quindi tutti gli
interventi che prima erano in un altro capitolo, sono stati portati
su questo capitolo. Nel corso di quest'anno sono stati realizzati
da parte della società Pila per conto dell'Amministrazione e con
fondi dell'Amministrazione interventi per quasi 1 miliardo sulla
telecabina, per cercare di migliorarne la funzionalità.
Quindi se i lavori sono stati fatti bene, come ci auguriamo che
sia, e come dovrebbero essere stati fatti sulla base dei
presupposti che c'erano, il servizio dovrebbe notevolmente
migliorare, anche perché l'impegno finanziario profuso dalla
Regione è stato notevole su questo impianto.
Per quanto riguarda il contratto di servizio, devo dire che
questo contratto ha dato dei risultati molto positivi. Bisogna
tener presente che in tutte le regioni d'Italia le Ferrovie stanno
tagliando mediamente il 20 percento dei servizi sulle percorrenze
chilometriche, in conseguenza della riduzione delle ultime due
finanziarie.
Nella nostra regione invece il servizio è stato aumentato, è
aumentata l'utenza; teniamo aperte in Valle d'Aosta e, anzi,
aumentiamo l'apertura delle biglietterie, mentre le stanno
chiudendo da tutte le altre parti, e se abbiamo biglietterie ancora
aperte nella nostra regione è grazie a questo contratto di
servizio; si è incrementata e non diminuita la mano d'opera di
ferrovieri in Valle d'Aosta grazie a questo contratto di servizio;
abbiamo garantito con questo contratto un'utenza agevolata a prezzi
ridotti a molti pendolari, agli studenti universitari e agli
anziani che viaggiano gratuitamente. Quindi si tratta di...
(interruzione del Consigliere Chiarello, fuori microfono)
... sì, può darsi che ci siano tre persone che sono state
spostate, ma ce ne sono altre che sono state inserite nella nostra
regione, quindi il bilancio complessivamente è sicuramente
positivo. E' un contratto di servizio che ha un valore esemplare,
ha dato dei risultati molto positivi e credo che dovremo sempre più
valorizzarlo nei prossimi anni.
Presidente Pagina 181. Ha chiesto la parola il Consigliere
Collé.
Collé (PpVA) Sul capitolo 68070, relativo alla funivia di
Antey-Chamois, vi sono 6 miliardi di residuo e 2 miliardi di spesa,
volevo sapere i tempi che ci vorranno per la realizzazione di
quest'opera.
La stessa cosa per quanto riguarda il collegamento ferroviario
Cogne-Plan Praz, dove c'è un investimento di 10 miliardi; le
autorizzazioni ministeriali sono arrivate, volevo capire cosa pensa
l'Assessore in merito all'iter, cioè quando questa cosa finalmente
potrà entrare in funzione.
Presidente Ha chiesto la parola il Consigliere Linty.
Linty (LNPIAP) Nell'associarmi alle richieste avanzate da Collé,
in merito al capitolo 68150, vista la notevole accelerazione degli
investimenti - perché partiamo da 2 miliardi previsti nel bilancio
'96 per arrivare a 5 sul previsionale '97 - per chiedere
all'Assessore se in questa prima accelerazione sono inseriti anche
gli studi di cui si era parlato per il controllo e dare la
possibilità agli aeromobili di atterrare e decollare dall'Aeroporto
di Aosta anche con condizioni meteo difficili o di notte.
Presidente Ha chiesto la parola il Consigliere Tibaldi.
Tibaldi (Ind) Anch'io mi soffermo sull'Aeroporto regionale di
Saint-Christophe. Abbiamo visto in capitoli passati nelle pagine
che abbiamo analizzato e anche nella pagina successiva, che ci sono
circa 3,5 miliardi tra spese di gestione e disponibilità del
velivolo; qui invece nel capitolo 68150 ci sono 5 miliardi di
interventi per impianti e attrezzature per l'Aeroporto e per le
relative infrastrutture commerciali e di adeguamento al terzo
livello.
Volevo sapere se fra queste attrezzature previste, fra queste
innovazioni tecnologiche, c'è anche il soccorso terrestre, perché è
importantissimo prevedere sì l'adeguamento al terzo livello
dell'Aeroporto, ma è altrettanto importante prevedere che i
velivoli che vengono ospitati quando atterrano o quando decollano
abbiano, in caso di incidente, la possibilità di un soccorso
immediato e adeguato a eventi imprevedibili o casuali che
potrebbero verificarsi sulla pista dell'Aeroporto.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Sul capitolo relativo al collegamento
Buisson-Chamois i residui presenti derivano dal fatto che sono
ultimati in questi giorni i lavori di ammodernamento della funivia,
quindi sono cifre che si stanno pagando e sono in corso di
liquidazione, e che sta per essere avviato l'appalto concorso per
la costruzione della teleferica, che verrà realizzata nel '97 ma le
cui somme devono essere impegnate adesso in sede di appalto
concorso. Quindi le cifre che abbiamo sul '96 o sul residuo sono
relative a queste due voci, ammodernamento funivia e teleferica;
dopo di che abbiamo bisogno di ulteriori 2 miliardi che riguardano
la sistemazione dei fabbricati di arrivo e di partenza della
funivia e la sistemazione completa del piazzale di Buisson.
Per quanto riguarda il collegamento Cogne-Pila si sta procedendo
nelle iniziative successive al nulla-osta, acquisizione delle aree,
affidamento della costruzione delle carrozze, individuazione della
ditta fornitrice della locomotiva. Quindi le somme che sono state
messe ci permettono di completare nell'arco di tre anni
l'intervento di collegamento Cogne-Pila.
Per quanto riguarda l'Aeroporto, la radioassistenza è la
priorità fra tutti gli interventi, dopo di che ci sono altri
interventi che sono previsti, in particolare l'aviorimessa e
l'illuminazione della pista, ma la priorità viene data alla
radioassistenza.
Per quanto riguarda le questioni di soccorso, penso si riferisca
ai Vigili del fuoco e ai soccorsi di infermeria, queste sono
iniziative di competenza del gestore, che è Air Vallée, e che si
configurano nei capitoli successivi.
Presidente Pagina 182. Pagina 183. Ha chiesto la parola il
Consigliere Chiarello.
Chiarello (RC) Al capitolo 48860 quei 2 miliardi 80 milioni ho
capito che sono fondi dello Stato, però finanziano un progetto
esclusivo o diversi progetti? Vedo che sono tutti a residuo.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Si tratta di più progetti che riguardano le
aziende industriali valdostane.
Presidente Pagina 184. Ha chiesto la parola il Consigliere
Linty.
Linty (LNPIAP) Per sapere se la mancanza di fondi stanziati e
assestati sul capitolo 48972, "Spese per la sottoscrizione di
capitale sociale di società o consorzi elettrici locali", è da
collegare al fatto che il settore energetico viene trattato nei
fondi globali.
Presidente Ha chiesto la parola il Consigliere Chiarello.
Chiarello (RC) Sul capitolo 48950, "Contributi per interventi
finalizzati all'abbattimento di dispersioni termiche, c'è un
assestato di 800 milioni e ci sono 300 milioni di residui, in
competenza ci sono solo 500 milioni. Non ci sono domande? Cosa si
pensa di soddisfare in questo campo? Speravo che ci fossero più
domande.
Presidente Ha chiesto la parola il Consigliere Tibaldi.
Tibaldi (Ind) Anch'io sul capitolo 48950, dove c'è un impegno di
spesa di 500 milioni rispetto ad un assestato di 800 milioni.
Volevo sapere, in merito a questi contributi per interventi
finalizzati all'abbattimento delle dispersioni termiche, che
immagino si riferiscano ai contributi per la sostituzione di
serramenti, che sono stati previsti con due leggi recenti, una del
'95 e una del '96, come mai è prevista questa riduzione? Sappiamo,
se si riferisce ai serramenti, che ci sono stati degli incentivi
notevoli agli artigiani del settore.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Per ciò che riguarda il capitolo 48950 si
sono assestate le domande intorno a quest'ordine di grandezza, un
centinaio di domande con una media circa di 5 milioni.
Per quel che riguarda la sottoscrizione capitale sociale di
società o consorzi elettrici locali, abbiamo acquistato le azioni
dell'Ilva Centrali Elettriche, se necessario interverremo in base
alle indicazioni del piano, che sarà disponibile per giugno '97,
per eventuali interventi.
Per il momento il centro motore della politica energetica
regionale dovrebbe essere la politica dei consorzi. E' stato
istituito il 2 ottobre '96 un consorzio, a cui hanno aderito una
quarantina di imprese industriali e società di impianti a fune, che
consumano sopra un certo livello di energia.
Presidente Pagina 185. Ha chiesto la parola il Consigliere
Linty.
Linty (LNPIAP) Relativamente ai capitoli 48975 e 48976, il primo
concernente il concorso nel pagamento interessi sui mutui bancari
su locazioni finanziarie concesse per lo sviluppo idroelettrico, e
il secondo concernente rate consolidate, per sapere con precisione
i soggetti beneficiari del primo e del secondo intervento.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Abbiamo previsto tre tipi di intervento, che
possono essere utilizzati dalle società. Abbiamo previsto il fondo
di rotazione presso la Finaosta e invece il contributo in conto
interessi o anche il contributo per il leasing. Abbiamo domande per
circa 3 miliardi presentate da società che operano in questo campo,
quindi pensiamo che questi fondi verranno utilizzati.
Presidente Pagina 186. Ha chiesto la parola il Vicepresidente
Viérin Marco.
Viérin M. (PpVA) Quasi sicuramente il capitolo 26010 va a
sostituire in merito alla legge n. 17 tutti gli altri a seguire, ad
eccezione del terzo capitolo in elenco, cioè il 20030 che mantiene
ancora una sua funzione. Vorrei avere conferma su questo da parte
dell'Assessore.
Però la mia domanda specifica è la seguente. Praticamente sul
discorso degli interventi nel settore della politica del lavoro,
abbiamo per l'esercizio finanziario del '97 gli stessi importi del
'96, anche se una certa differenza di un 4 o 5 per cento per il
discorso ISTAT porterebbe a dire che c'è stato uno stanziamento
inferiore. Non era forse più corretto dare maggior spunto alla
politica del lavoro anche in Valle, proprio perché stiamo subendo
gravemente questo problema? Chiedo all'Assessore se ritiene che
siano sufficienti questi 3,8 miliardi per la politica del lavoro
valdostana.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) La Giunta, attraverso il suo Presidente, ha
presentato un emendamento che ritengo molto significativo, perché
prevede tre tipi di intervento.
Prevede di allargare il contributo per l'assunzione da parte di
imprese a tempo indeterminato per i lavoratori in cassa
integrazione da oltre 12 mesi e per i lavoratori in mobilità con
più di 40 anni; è previsto un secondo tipo di intervento per i
lavori di pubblica utilità, che prima erano previsti per lavoratori
molto svantaggiati, che viene allargato anch'esso ai lavoratori in
mobilità e ai cassa integrati con più di 12 mesi. Quanto al terzo
tipo di intervento, fra i lavori socialmente utili a fianco di
finanziamenti dell'INPS si aggiungono finanziamenti regionali per i
disoccupati e per i lavoratori in mobilità senza indennità.
Le previsioni qui riportate sono quelle previste al momento in
cui era stato predisposto il bilancio.
Siccome i lavori di pubblica utilità devono essere messi in moto
dai Comuni, dalle Comunità montane o da cooperative sociali, e in
precedenza non erano stati molto utilizzati, è possibile fare una
prima verifica con gli stanziamenti esistenti. Cioè all'interno del
bilancio verifichiamo se queste nuove iniziative hanno, come ci
auguriamo, risposta positiva.
Presidente Ha chiesto la parola il Presidente della Giunta,
Viérin Dino.
Viérin D. (UV) Comme toutes les années, en approuvant le budget
on approuve le montant général des fonds, qui seront utilisés pour
les mesures de politique du travail. Cette année ce montant est de
3,498 milliards sur la base des différents programmes qui ont été
prévus par l'Agence de l'emploi sur la base des requêtes et qui ont
été formulées également par les différents services de
l'Administration.
L'on prévoit déjà pour ce qui est des mesures spécifiques
concernant l'emploi des travailleurs, 850 millions en tant que
subventions aux entreprises pour favoriser le recrutement des
travailleurs qui sont en difficulté. Notamment pour ce qui est des
subventions aux collectivités locales, pour l'utilisation des
travailleurs dans des ouvrages d'utilité publique, l'on prévoit
déjà 300 millions.
En tout cas, sur la base d'une délibération du Gouvernement,
après l'approbation du budget, l'on pourvoira à affecter ce montant
général aux différents chapitres, qui sont déjà indiqués au budget
et qui manquent actuellement de disponibilité, en remodulant ainsi
les différentes initiatives.
Presidente Ha chiesto la parola il Vicepresidente Viérin
Marco.
Viérin M. (PpVA) Ringrazio l'Assessore e il Presidente della
Giunta che hanno risposto in merito alle previsioni, anche portando
a conoscenza diretta dei consiglieri degli emendamenti presentati
oggi.
Il sottoscritto ha qualcosa da ridire, ma lo faremo anche in
dichiarazione di voto, quindi rinvio il tutto al momento della
dichiarazione di voto.
Presidente Settore 223, sicurezza sociale, pagina 187. Ha
chiesto la parola il Consigliere Squarzino Secondina.
Squarzino (VA) Rispetto al primo capitolo, 59900 - parto da qui
ma prendo in esame anche il totale che c'è a pagina 188 - pongo la
domanda seguente: che rapporto c'è fra questa previsione e il piano
socio-sanitario?
E' vero, il piano socio-sanitario è in discussione nelle
commissioni, quindi è oggetto di esame, ma dalle poche cose che
abbiamo già avuto modo di vedere nel piano socio-sanitario c'è
tutta una serie di novità, di progetti innovativi, di linee di
tendenza, di interventi che esulano dalla routine quotidiana.
Vedendo qui le previsioni e vedendo anche quello che c'è nei
fondi globali (e questo mi preoccupa altrettanto), nei quali sono
previsti per il piano socio-sanitario 3 miliardi e solo per il '97,
mentre non c'è niente per il '98 e il '99, mi chiedo come possiamo
finanziare un piano socio-sanitario con tutta una serie, ripeto, di
interventi, di linee, di scelte politiche precise, con questa
entità di finanziamento?
Vorrei capire che rapporto c'è fra questi due atti.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il cap. 59900 riguarda i trasferimenti correnti
all'USL che ammontano a 200 miliardi quest'anno, oltre a 4 miliardi
per il trasferimento dei fondi alla istituenda ARPA che decolla dal
1° gennaio, e a 2,5 miliardi per l'elicottero.
Il raffronto con il piano sanitario, giustamente il Consigliere
Squarzino lo ha già detto, è legato alla previsione di spesa dei
fondi globali indicati approssimativamente in 3 miliardi, perché
come ben sappiamo il piano sanitario non entrerà immediatamente a
regime per tutta una serie di interventi, molti di questi sono
comunque di tipo programmatorio e organizzativo, che non andranno
ad incidere tanto sulla spesa, perché purtroppo l'esperienza
dimostra che anche là dove si prevedono servizi nuovi, interventi
nuovi, i tempi di realizzazione sono molto lunghi. Pensiamo
semplicemente ad un bando di concorso per servizi nuovi o altre
esigenze. Pertanto il raffronto è questo.
Mi rendo conto e credo tutti che abbiamo predisposto il disegno
di legge sul piano sanitario, dove non avendo dei termini di
paragone abbiamo indicato questi tre miliardi, ritenendo comunque
che siano sufficienti per il decollo di queste attività, perché
ripeto non è possibile ipotizzare un decollo a regime del piano,
che ha una validità triennale e si esplicita nel triennio.
Sicuramente dovremo fare il punto della situazione per gli anni
'98-'99 prima della discussione generale del bilancio di previsione
per il 1998, evidentemente, perché il pacchetto è grosso.
Comunque la copertura finanziaria c'è ed è stata concordata con
l'Assessorato al bilancio.
Presidente Pagina 188, 189. Ha chiesto la parola il Consigliere
Linty.
Linty (LNPIAP) Relativamente al capitolo 60420 vediamo
innanzitutto una flessione consistente degli stanziamenti, perché
di fronte ad un assestato di oltre 16 miliardi ne sono previsti per
il prossimo anno solo 6,5.
Pur rendendomi conto della difficoltà e della inesattezza nel
parlare di residui in sede di bilancio previsionale, suppongo che
questi 13 miliardi iscritti a residui siano riferiti a lavori
iniziati negli anni passati o nell'anno in corso e tendenti alle
opere urgenti di ripristino e straordinaria manutenzione di
strutture ospedaliere. Sarebbe mia intenzione chiedere
all'assessore la tempistica degli interventi e soprattutto la loro
connessione con gli stanziamenti previsti in bilancio.
Presidente Ha chiesto la parola il Consigliere Marguerettaz.
Marguerettaz (PpVA) Non voglio essere così presuntuoso da
pensare che alle due e qualcosa questo Consiglio regionale affronti
il tema Ospedale, ci saranno sicuramente altri momenti. Però un
cenno, assessore, per farci capire qualcosa, un cenno si può
fare.
Perché? Perché qui c'è il capitolo 60420, che è già stato
citato, dove troviamo un assestato del '96 di 16 miliardi, una
previsione di spesa per il '97 di 6,5 miliardi, andiamo a vedere i
fondi globali e troviamo il terzo lotto del Presidio ospedaliero
per altri 6 miliardi. Poi ci sono la risonanza magnetica e lo
screening dei tumori, comunque stiamo procedendo pesantemente in
questo senso: 16 più 6 fa 22, più altri 3 fa 25, più altri 6 fa 31.
Ci stiamo avvicinando a passi piuttosto rapidi, almeno a vedere
questi documenti contabili, ad una spesa che è vieppiù (bello 'sto
"vieppiù") grande rispetto a quello che si pensava
inizialmente.
Dicevo, Assessore, non possiamo pretendere oggi di dibattere la
questione Ospedale, però al tempo stesso non possiamo neanche
permetterci di passare questo capitolo, così come quelli previsti
dai fondi globali, senza che questa Giunta, che propone al
Consiglio questi stanziamenti, ci dica qualcosa.
Quello che sappiamo ad oggi sono gli esiti di uno studio, che ha
creato malumori, prese di posizione già di alcune forze politiche,
eccetera; ma da parte della Giunta non ci è ancora arrivato
nulla.
Qual è la valutazione della Giunta su questo studio? La Giunta
ha già preso una decisione?
A vedere questi stanziamenti sembrerebbe di sì.
Adesso non mi dica l'Assessore che, finché non prendiamo questa
decisione sul nuovo Ospedale, noi continuiamo, perché questo ce lo
ha detto un anno e mezzo fa quando dibattemmo a lungo di questa
questione; adesso abbiamo in mano uno strumento che un anno e mezzo
fa non avevamo e di cui non abbiamo ancora nessun tipo di
valutazione. Allora vorremmo che ci dicesse una parola che
giustifichi questa spesa e quelle previste nei fondi globali.
Presidente Ha chiesto la parola il Consigliere Squarzino
Secondina.
Squarzino (VA) Rispetto a questo tema dell'Ospedale credo che
non possiamo prendere stasera sicuramente la decisione, come diceva
il Consigliere Marguerettaz, però credo che possiamo e dobbiamo
ricordare con forza che questo Consiglio aveva dato delle
indicazioni chiare per la procedura da seguire, per giungere alla
decisione. Un anno fa, il 22 novembre, questo Consiglio ha votato
una mozione con la quale si impegna la Giunta regionale a fare una
serie di azioni: 1) affidare a un'agenzia o a una società
specializzata il compito di indicare quale modello di struttura
ospedaliera, caratterizzato da elevati standard qualitativi, sia
più idoneo alle esigenze di programmazione sanitaria della nostra
regione.
E questo impegno mi sembra che sia stato ottemperato, c'è uno
studio che risponde in parte alla questione e poi aggiunge altri
dati non richiesti, ma non è questo il momento per dibattere su
questo studio.
Mi interessava invece ricordare il secondo impegno che questo
Consiglio ha chiesto alla Giunta, quello cioè di affidare ad una
agenzia o società specializzata uno studio comparativo di
fattibilità e analisi costi-benefici circa la soluzione più idonea
rispetto a quelle ipotizzate nel corso della discussione, ed erano:
nuovo Ospedale, ristrutturazione e ampliamento, Ospedale per acuti
o per lungo degenti.
Questo secondo momento della procedura va portato avanti e anche
molto in fretta, perché in assenza di una decisione che segua in
modo celere questa procedura indicata dal Consiglio, quindi in
assenza di una volontà espressa di continuare ad approfondire
questo problema e a raccogliere elementi per rispondere al quesito
che il Consiglio si era posto, è chiaro che tutte le indicazioni
che vi sono nel piano di ristrutturazione e di interventi possono
apparire come l'espressione di una scelta già fatta. Quindi credo
proprio che si debba in tempi brevi attuare quanto il Consiglio un
anno fa ha votato e nel frattempo far chiarezza su queste
ristrutturazioni, altrimenti ci troviamo di fronte ad una decisione
già presa senza che ci si sia espressi in modo chiaro a
proposito.
Credo che sia la chiarezza che aiuta anche a portare avanti i
problemi, e la cosa che meno aiuta il dibattito è proprio il non
esplicitare con chiarezza le proprie posizioni.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per rispondere in prima battuta puntualmente sul
capitolo 60420 al Consigliere Linty, in effetti c'è una discrepanza
fra l'impegno di spesa per il '97 e il residuo, che è notevole: a
fronte di un assestato di 16 miliardi del '96, abbiamo ben 13
miliardi di residuo.
Poi devo ammettere che tutta una serie di grossi interventi non
sono neppure decollati: mi riferisco ai lavori della
neuropsichiatria dell'ex Maternità, per i quali c'è stata una
revisione del progetto da parte dell'USL, che è all'esame
dell'Assessorato dei lavori pubblici. E' stato appaltato, ma ci
sono difficoltà nella consegna dei lavori; mi riferisco alla
ristrutturazione di Anatomia patologica e Medicina legale, lavori
consegnati alla ditta, ma vi sono altre difficoltà per la consegna
dei lavori perché mi dicono all'Assessorato dei lavori pubblici che
la ditta non è stata ancora reperita, pur essendo stato affidato il
lavoro, e questi sono impegni di spesa notevolissimi; così come è
fermo purtroppo il lavoro degli ascensori al Beauregard per
l'abbattimento delle barriere architettoniche a causa del
fallimento della ditta, e questo porta a questi residui di notevole
entità.
Gli altri impegni di spesa riguardano il completamento del
secondo lotto, che è in fase di ultimazione, finirà possibilmente
entro il mese di febbraio; la parte relativa all'ultimazione della
camera operatoria, i cui lavori finiranno entro il 15 dicembre, e
tutto quanto riguarda la realizzazione dei gas medicali. La
tempistica pertanto va molto a rilento, pur essendoci i
finanziamenti previsti in bilancio.
Per quanto riguarda invece il ragionamento più largo della
tematica sull'Ospedale, il Consigliere Marguerettaz dice che
abbiamo un totale di 31 miliardi; ma qui non dobbiamo confondere
gli interventi sull'Ospedale in quanto tale, con gli interventi su
tutta la rete dei servizi. Avremo un massiccio intervento sul
Poliambulatorio di Donnas, il cui progetto verrà consegnato
probabilmente già in questa settimana, dove è previsto un
ampliamento considerevole. C'è l'impegno di spesa ancora sul
Poliambulatorio di Châtillon, sui centri traumatologici, pertanto
tutta la rete dei servizi è compresa in quell'impegno di spesa.
Per quanto riguarda la mozione del Consiglio regionale in merito
all'Ospedale, non potevamo assolutamente esaminare questo tema in
fase di predisposizione del bilancio, perché tutti gli interventi
di spesa previsti - e qui proprio in virtù della chiarezza
richiesta dal Consigliere Squarzino voglio che sia chiaro a tutti -
sono già decisi da questo Consiglio regionale. Parliamo
principalmente del terzo lotto, che riguarda la realizzazione di un
centro di Endoscopia generale nel cosiddetto "triangolo",
l'ampliamento dell'Oncologia, volume già approvato dal Consiglio
comunale nel 1993; parliamo dell'applicazione della legge regionale
n. 70 sull'emergenza sanitaria che prevedeva già l'ampliamento del
Pronto soccorso.
L'unica novità riguardo a quella indicazione della legge n. 70
concerne l'utilizzazione degli spazi sottostanti il pronto soccorso
per la realizzazione dell'Unità operativa di radioterapia. Questo
va detto con chiarezza, perché nella legge n. 70 di radioterapia
non si parla, ma sulla radioterapia questo Consiglio regionale si è
più volte impegnato con ordini del giorno e con prese di posizione
di consiglieri di tutte le forze politiche a dare una risposta. Il
progetto di massima è pronto, stiamo rivedendo lo studio del prof.
Sannazzari assieme agli esperti del settore; nell'idea originaria
dell'ampliamento del Pronto soccorso gli spazi erano previsti "a
sbalzo" con una soletta, invece ora andrebbe ad occupare gli spazi
interrati perché il bunker della Radioterapia è totalmente
interrato. Questa è l'unica cosa nuova rispetto a tutto quanto già
deciso in precedenza.
Non voglio addentrarmi nel merito dell'impegno del Consiglio
regionale, mi limito a dire che il secondo punto della mozione va
letto per intero: si era detto di verificare qual era la soluzione
fra quelle ipotizzate, tenendo conto della qualità dei servizi
erogati, e indicando di concerto con il Comune interessato l'area
di possibile insediamento del nuovo Ospedale. Quindi le mozioni
vanno lette per intero e non vanno interpretate a parte.
Colgo l'occasione per dire in quest'Assemblea, che è l'unica
deputata all'uopo, che nessuno può permettersi di dire
pubblicamente - e non - che l'Assessore ha barato sull'impegno di
spesa, perché su questo ci sono atti ufficiali da parte
dell'Assessore, che sono stati trasmessi ufficialmente alla V
Commissione, con i quali ha rispettato in pieno il dettato del
Consiglio comunale.
Questo lo dico con forza perché quando parliamo di chiarezza
dobbiamo essere chiari tutti e nel limite delle discussioni
politiche che ognuno di noi giustamente ha, bisogna mantenere un
rapporto di reciproca correttezza.
Termino dicendo che non se n'è parlato perché a tutt'oggi la
Giunta regionale non ha ancora in mano un documento programmatico
di rideterminazione della rete dei servizi ospedalieri e
extraospedalieri, perché è un documento molto complesso. Lo stiamo
redigendo, spero di poter approntare una prima bozza per fine mese,
in modo da poter esaminare le varie fasi di interventi, alcuni dei
quali in pratica sono già inseriti nel bilancio pluriennale.
In quella sede si aprirà il dibattito politico, perché dovendo
predisporre questa rete dei servizi ospedalieri in base alla legge
che obbliga le regioni a predisporre un piano entro il 30 dicembre,
pena il grosso rischio dell'esclusione dei finanziamenti del
secondo triennio, che ammontano di nuovo a circa 30 miliardi,
evidentemente dovremo in quella fase discutere il tutto. Il
bilancio di previsione, ripeto, è totalmente in linea con quanto
già votato dal Consiglio regionale, ivi compresa la
radioterapia.
Presidente Ha chiesto la parola il Consigliere Squarzino
Secondina.
Squarzino (VA) Sarei grata all'Assessore se potesse indicarmi
con quale delibera o con quale legge questo Consiglio regionale ha
deciso la radioterapia, perché mi sembra che si stia parlando di un
servizio come se questo fosse stato già deciso, mentre in realtà
questo non mi risulta.
Vorrei sapere - può darsi che non la conosca - se esiste una
legge con la quale il Consiglio ha fatto questo tipo di scelta, o
se esiste una delibera di Giunta con cui il Consiglio ha fatto
questo tipo di scelta. Altrimenti non capisco come e in che momento
questa volontà sia stata espressa.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Ho precisato che nella legge regionale
sull'emergenza, legge n. 70, era previsto l'ampliamento del Pronto
soccorso e che nell'ampliamento del Pronto soccorso si prevedeva
anche attività di radiodiagnostica, non si parlava specificatamente
di radioterapia. L'ho detto che l'unica novità riguarda questo.
Invito però la Presidenza del Consiglio a fare una ricerca
sistematica di tutti gli ordini del giorno votati su richiesta dei
Consiglieri Lanièce, Collé ed altri, e degli impegni di spesa presi
da questa Giunta regionale in merito alla necessità di realizzare
una radioterapia. Prego quindi la Presidenza di produrre i
documenti.
Non c'è nessuna legge e non c'è nessuna delibera, perché gli
impegni sono stati presi in questa sala consiliare e non in altre
sedi, che io non frequento.
Presidente Pagina 190. Ha chiesto la parola il Consigliere
Marguerettaz.
Marguerettaz (PpVA) Proprio perché non voglio strumentalizzare,
non ritorno su questo argomento, anche se qualcosa ci sarebbe da
dire ovviamente, però una cosa m'interessa puntualizzare. Se
l'Assessore dice che parleremo di questo tema entro la fine
dell'anno perché ci sono degli adempimenti, mi auguro che la
discussione avverrà contestualmente con il piano sanitario.
Volevo invece fare un intervento sul capitolo 60470, concernente
"Spese per interventi finanziari, per lo sviluppo e la
realizzazione del sistema informativo sanitario regionale", per
avere questa informazione. Qui abbiamo un assestato di quest'anno
pari a 1,3 miliardi e una previsione nel triennio di circa 3
miliardi, quindi siamo a circa 4,5 miliardi; vedo che questo
capitolo ospita le disponibilità finanziarie che sono regolate da
due leggi regionali: la prima del settembre '91, la seconda
dell'agosto '94.
Non ho sottomano i bilanci scorsi, ma immagino che, a partire
dal '92, stiamo investendo in questo sistema informativo sanitario.
Allora, visto che nel '99 abbiamo ancora 1,1 miliardi di
competenza, superiore addirittura a quella che abbiamo per
quest'anno, chiedo: c'è una previsione per la spesa inerente questo
sistema; c'è un piano organico sulla realizzazione di questo
servizio; fino a che anno si immagina che questo piano possa andare
avanti? Cioè, con una spesa di 4,5 miliardi a partire da questo,
senza sapere quali sono le spese precedenti, è ipotizzabile l'anno
1999 come anno conclusivo per la realizzazione di questo
sistema?
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) L'informatizzazione dell'USL è un capitolo
consistente perché sono due anni che stiamo facendo un grossissimo
sforzo per metterci al passo con i tempi per tutta una serie di
implementazioni assolutamente indispensabili per l'applicazione
della riforma sanitaria.
Mi riferisco alla gestione dell'anagrafe assistita e alla
medicina integrativa. E' stata già predisposta tutta l'anagrafe
degli assistiti, il che ci permetterà di scoprire, fra virgolette,
che 4000 cittadini valdostani usufruivano e usufruiscono
dell'assistenza sanitaria senza averne diritto, in virtù dei
domiciliati non residenti che operano in Valle d'Aosta, eccetera;
del sistema della gestione degenze, che è già stato attivato
totalmente; del centro unico di prenotazione, attivato parzialmente
in radiologia; del sistema di automazione segreteria del
protocollo; di singoli acquisti di hardware e software; del
cablaggio dell'Ospedale sia di viale Ginevra sia dell'ex Maternità;
della procedura per l'inventario delle strutture e attrezzature di
beni economali; del sistema informativo direzionale;
dell'automazione delle procedure amministrative; della revisione
della procedura del laboratorio di analisi; della revisione della
procedura della radiologia, degli interventi di sistemi informativi
e innovativi e di tutto il grossissimo settore della farmaceutica,
sia del magazzino, sia della convenzionata, sul quale c'è un
preciso obbligo di legge di intervenire per risparmiare nel
settore, che ci impegna ben 22 miliardi all'anno.
C'è un preciso piano, che è seguito da una commissione mista
Regione-USL, presieduta dall'Assessore e di cui fanno parte il
Direttore generale dell'USL e altri esperti del settore.
Gli 880 milioni di lire sono stati concordati e l'USL può fare
solo quello che viene approvato dalla commissione.
L'impegno di spesa per il triennio aumenta proprio perché ci
sarà ancora molto da fare, per poter dare applicazione alla riforma
sanitaria: pensiamo solo a cosa significa seguire tutta la legge
sulla contabilità finanziaria che passa da un sistema pubblico ad
un sistema di tipo privatistico e ci rendiamo conto che non
possiamo lesinare impegni di spesa su questo settore, perché la
macchina si bloccherebbe.
Presidente Pagina 191. Ha chiesto la parola il Consigliere
Marguerettaz.
Marguerettaz (PpVA) Sul capitolo 53410, "Contributi a favore di
privati per la realizzazione di opere finalizzate al superamento e
all'eliminazione delle barriere architettoniche", pongo due
domande.
Assestato '96 800 milioni, residui 800 milioni, volevo sapere
quanto era la competenza dello scorso anno, se c'erano già dei
residui nell'esercizio precedente.
E poi una domanda meno tecnica: sul bilancio triennale non ci
sono competenze per gli esercizi del '98 e del '99, volevo sapere
per quale ragione.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Come accennavo stamani, su questo capitolo c'è un
grosso residuo perché abbiamo sofferto il passaggio delle
competenze dall'ex legge regionale n. 25, che applicava una legge
dello Stato e che era gestita dall'Assessorato dei lavori pubblici,
alla nuova legge n. 42/95. Questo ha comportato, di fatto, una non
istruttoria delle domande, che erano bloccate all'Assessorato ai
lavori pubblici, il quale ripetutamente chiedeva che gli venissero
fornite delle indicazioni sulle priorità degli interventi. Priorità
che era impossibile fornire, perché alle spalle di una priorità ci
sono delle responsabilità di tipo civilistico non indifferenti.
Evidentemente, o si seguiva un ordine cronologico della
presentazione della domanda, oppure non ci sarebbe stata altra
possibilità.
Il fatto che nel pluriennale non ci sia un finanziamento
specifico è dovuto no ad una scelta politica chiara, ma ad una
previsione di spesa che non dovrebbe sicuramente raggiungere questi
livelli nei prossimi anni.
Ce ne sarà sicuramente bisogno, dovremo riparlarne in sede di
bilancio '98, però i privati in genere chiedono di intervenire solo
nel momento in cui si verifica la necessità del portatore di
handicap, o anche dell'ultrasessantacinquenne, perché la legge
prevede anche per questa fascia rispetto alla legge n. 25, ad
esempio l'ascensore o il montascala, e non c'è una grossa richiesta
annuale. Ci sono molte pratiche inevase e in due anni sicuramente
riusciremo a istruirle e a esaudirle.
Presidente Pagina 192. Ha chiesto la parola il Consigliere
Marguerettaz.
Marguerettaz (PpVA) Il capitolo 60950 provvidenze economiche a
favore di invalidi civili, ciechi civili, sordomuti, ha un
assestato '96 di 27 miliardi, non ci sono residui, e ha una
competenza di spesa per il '97 di 24,870 miliardi, cioè c'è una
contrazione pari circa all'8 percento. Mi chiedevo a cosa potesse
essere dovuta questa contrazione, che è di 2 miliardi e oltre,
soprattutto se paragonata con altre provvidenze simili.
Guardiamo i capitoli successivi: il capitolo 60960, provvidenze
a favore dei ciechi civili per l'assistenza integrativa regionale,
conserva l'assestato '96 come competenza per il '96, e ancora il
capitolo successivo, contributi ad enti e istituti di patronato e
assistenza sociale... no, questo no, dicevo il capitolo 61000,
contributi ad associazioni ed enti, 40 milioni in assestato, 40
milioni in spesa.
Alle pagine seguenti c'è un altro capitolo similare, il capitolo
61190, sussidi a favore di mutilati e invalidi del lavoro, che
incrementa addirittura la competenza. Allora volevo sapere a cosa è
dovuta questa contrazione nel capitolo 60950.
Presidente Ha chiesto la parola il Consigliere Linty.
Linty (LNPIAP) Relativamente al capitolo 60950. Chiedo scusa se
faccio un rapido aggancio al discorso che ho fatto questa mattina
in sede di discussione generale - ma è giustificato - quando
parlavo delle competenze che la Regione ha assunto a seguito dei
trasferimenti da parte dello Stato.
Questa è una di quelle competenze che da poco tempo grava sul
bilancio della Regione, volevo sapere dall'Assessore se è
intenzione della Giunta procedere ad una verifica progressiva delle
pensioni elargite, quindi con una serie di controlli per verificare
che siano tutte dovute. Questo dimostrerebbe un sintomo di buona
amministrazione e di organizzazione.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il fatto che vi sia un assestato di 26,990
miliardi rispetto ad una previsione di 25 miliardi circa è perché
ci troviamo di fronte ad un grossissimo arretrato, ci sono circa
200-250 nuove domande ogni mese di visite per l'accertamento di
invalidità, non tutte a fini pensionistici, però il carico di
lavoro è enorme. C'è stato un blocco dell'attività delle
commissioni per sette mesi, in questo momento stanno esaminando le
domande presentate nel mese di aprile-maggio.
La legge prevede la retroattività della domanda, per cui anche
chi ha fatto domanda il 20 dicembre '95, se viene esaminato a
ottobre del '96, la domanda è retroattiva, non solo, ma se si
superano i sei mesi scatta il diritto agli interessi legali. Per
questo motivo l'impegno di spesa è superiore, perché per molti di
questi pagheremo anche gli interessi. La previsione sui 25 miliardi
dovrebbe assestarsi.
La legge regionale prevede queste revisioni periodiche che si
faranno, ma non in questo momento perché la settimana scorsa
abbiamo fatto una riunione per costituire una nuova commissione per
recuperare l'arretrato e portarci a regime, dopo di che si potrà
operare nella routine normale. Però la revisione è prevista già
nella legge.
Presidente Ha chiesto la parola il Consigliere Marguerettaz.
Marguerettaz (PpVA) Stessa pagina, capitolo 60980, dove le
competenze rispetto all'assestato vengono dimezzate, che sono i
contributi ad enti e istituti di patronato e assistenza sociale,
volevo sapere se anche qua c'è una motivazione simile a quella che
mi ha appena dato per l'altro capitolo, o se sono diverse...
(interruzione dell'Assessore Vicquéry, fuori microfono)
... ho capito, grazie.
Presidente Pagina 193. Ha chiesto la parola il Consigliere
Marguerettaz.
Marguerettaz (PpVA) Mera curiosità, velocissimo. Sul capitolo
61030 c'è un incremento del 150 percento, visto che si tratta di
assistenza alle famiglie dei detenuti, non vorrei che la
delinquenza dilaghi.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Mera risposta tecnica: sono calcoli degli uffici,
la cosa certa è che i detenuti stanziali, se così possiamo
definirli, aumentano in modo considerevole creando dei problemi in
senso positivo - perché non vorrei che si strumentalizzi - anche
all'assistenza ospedaliera. Come sapete, c'è l'obbligo di definire
una struttura ospedaliera per carcerati, cosa che non c'è ancora,
ma aumentano i detenuti di altre regioni che si fermano per periodi
più lunghi, pertanto l'assistenza aumenta.
Presidente Pagina 194. Ha chiesto la parola il Consigliere
Marguerettaz.
Marguerettaz (PpVA) Intervengo su due capitoli. Sul capitolo
61140, anche qua mera curiosità, per quest'anno avevamo ancora un
assestato e poi sparisce: significa che la Regione non gestisce più
colonie, oppure ci sono altri capitoli?
Nel capitolo 61180 ci sono contributi a privati integrativi al
minimo vitale, mi sta venendo il dubbio e quindi chiedo: questa non
è la legge sul minimo vitale? E' questa. Qui c'è un assestato di
1,119 miliardi e una spesa di 1,5 miliardi, che si mantiene nel
triennio; su questa legge in particolare ricordo che, quando
l'approvammo, si era un po' tutti titubanti, ci sembrava necessario
far qualcosa ma, per come fu impostata la legge, ci dicemmo tutti,
maggioranza, opposizione, Assessore in testa, proviamo, facciamo un
esperimento, ci riserviamo di fare una verifica e di
ritoccarla.
Volevo chiedere all'Assessore se questa verifica sulla legge
perlomeno a livello di Assessorato o di Giunta - a livello di
commissione e di Consiglio non mi risulta - è stata fatta, quale
giudizio se ne dà e se si sono previste delle formule migliorative
della legge stessa, a fronte di un lecito mantenimento di una
stessa competenza anche nel corso del triennio.
Presidente Ha chiesto la parola il Consigliere Chiarello.
Chiarello (RC) Volevo fare la stessa domanda che ha fatto
Marguerettaz, solo che lui è più visibile.
Non voglio fare demagogia, è stata fatta una domanda prima a cui
l'Assessore ha risposto; probabilmente qualcuno mi dirà che non è
puntuale. Ha detto l'Assessore che è difficile andare a scovare i
falsi invalidi, volevo chiedere all'Assessore alle finanze se è
altrettanto difficile andare a scovare chi non paga le tasse in
Valle d'Aosta, dal momento che i 9/10 tornerebbero in Valle
d'Aosta.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Sul capitolo delle colonie estive dobbiamo andare
al 61050, perché la decisione di quest'anno è di gestire
direttamente una colonia estiva per disabili, ma gestirla in modo
serio e coordinato da parte dell'Assessorato. Siamo in contatto con
un centro molto specializzato, si dovrebbe concludere l'accordo
entro breve, siamo a buon punto rispetto agli anni scorsi, quando
l'organizzazione di questi centri era lasciata al caso e di questi
soggiorni ne hanno usufruito in totale 10-11 individui, pertanto
viene convogliato.
Per quanto riguarda il capitolo del minimo vitale in effetti
concordo con quanto dice il Consigliere Marguerettaz, eravamo tutti
perplessi; devo dire però che l'impegno di spesa si è mantenuto
nelle previsioni: all'epoca avevamo previsto 2 miliardi di spesa
annuale, siamo su 1,119 miliardi assestato più i residui, sul
miliardo e mezzo circa.
Stiamo facendo una riflessione per l'applicazione migliore del
concetto del minimo vitale, che è un concetto molto interessante,
ma che come tutte le filosofie ha dei momenti di evoluzione. Alcuni
sostengono che questo concetto sia già di per sé superato. La
valutazione più globale riguarda tutta l'applicazione
dell'assistenza alle persone deboli, vista assieme al potenziamento
dell'assistenza domiciliare. E' un tema che affronteremo nella
prossima primavera.
Presidente Pagina 195. Ha chiesto la parola il Consigliere
Marguerettaz.
Marguerettaz (PpVA) Mi interessa il capitolo 61245, c'è una
legge del '92, "Spese per il progetto materno infantile", ci sono
sempre 100 milioni a bilancio, quindi penso che questo sia il costo
più che reale, visti anche gli scarsi residui di questo progetto. A
grandi linee, di cosa si tratta? E' un progetto a termine, come
dire che ha una scadenza nel tempo, gestito direttamente dall'USL o
dall'Assessorato, o dato in affido a terzi, e soprattutto qual è il
contenuto?
Chiedo una gentilezza all'Assessore, semplicemente a livello
informativo, tornando per un attimo a pagina 193 e poi ho visto ci
saranno altri casi più avanti.
A pagina 193, vi sono due capitoli di spesa - i capitoli 61040 e
61060 - che finanziano la stessa cosa, non solo, a volte questo
succede ma per articoli diversi di una legge, ad esempio un certo
articolo parla di spese gestionali, un altro di spese di
investimento, e allora si fanno due capitoli; ma qui si fa
riferimento ad una legge del 3 maggio 1993, la numero 22, articolo
1, e ci sono due capitoli, uno con 2 miliardi e l'altro con quasi
900 milioni di competenze. Volevo sapere il motivo della presenza
di due capitoli.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Sul capitolo 61245, progetto materno infantile, in
effetti è ripetitivo ogni anno ed è nel settore della sanità,
significa tutto il settore della vaccinazione; è un finanziamento
in più così come se fosse il finanziamento per i consultori. Viene
finanziato perché c'era in bilancio una voce specifica di entrata
da parte dello Stato e che non c'è più, però riguarda le
vaccinazioni e le visite alla fascia di età 0-3 anni, però
l'attività è puramente consultoriale.
Per quanto riguarda invece gli altri due capitoli, uno riguarda
una spesa e l'altro riguarda un contributo, per questo motivo ci
sono due capitoli e rimangono tali.
Presidente Ha chiesto la parola il Consigliere Chiarello.
Chiarello (RC) In merito al capitolo 61265, "Contributi ad
associazioni donatori di sangue operanti in Regione", mi risulta
che ci sono delle organizzazioni di donatori di sangue che non
riescono a prendere i buoni benzina, volevo capire come mai.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Hanno diritto a prendere i buoni le
associazioni iscritte nell'elenco delle associazioni riconosciute
dalla Regione. Evidentemente quelle non l'hanno richiesta o non
l'hanno ottenuta.
Presidente Pagina 196. Ha chiesto la parola il Consigliere
Linty.
Linty (LNPIAP) Relativamente al capitolo 61620, vorrei chiedere
all'Assessore competente, interessato da questo tipo di intervento
che ritengo sicuramente utile, se può darmi qualche notizia in più
almeno riferita alla localizzazione di questo centro e cosa è già
partito e cosa c'è in fase di ultimazione.
Presidente Ha chiesto la parola il Consigliere Marguerettaz.
Marguerettaz (PpVA) Volevo la stessa domanda di Linty per quel
capitolo, quindi non la ripeto, se non una piccola aggiunta sui
residui che sono piuttosto alti e confessando l'ignoranza o la
dimenticanza, qui c'è un riferimento alle leggi, addirittura una è
dell'87, quindi mi immagino che sia una vita che questo capitolo si
trascina sui vari esercizi. Poi vedo che c'è la prima legge del
'96, di cui non mi sovvengo ma credo che vada a modificare... è la
finanziaria? Allora la legge originaria rimane quella dell'87. Va
bene, comunque risponderà al collega Linty, dandomi magari alcune
informazioni anche su queste cose.
Venendo ai capitoli su cui volevo soffermarmi, il capitolo 61580
è quello che finanzia i consultori familiari; qui abbiamo una
situazione tranquilla, 3 miliardi ogni anno, anche il triennale,
sembra quasi una cosa molto di routine. Volevo sapere se noi
finanziamo una mera gestione dei consultori o se dentro queste
competenze ci sono anche dei fondi per dei progetti, che questi
consultori potrebbero realizzare.
Collegata a questa domanda, ve n'è una seconda. Non ritiene
l'Assessore che, dopo 21 anni dall'istituzione di questi servizi,
sia necessario forse non in sede di bilancio, quindi mi accontento
solo di un sì o di un no, fare un'analisi sul funzionamento di
questi consultori?
Sul capitolo 61600, che riguarda la costruzione e la
ristrutturazione di presidi residenziali socio-assistenziali, solo
una domanda sui residui, che mi sembrano anche qui piuttosto
elevati.
L'ultima domanda è sul capitolo 61610, questa è la legge n.
67/94, che ha rivisto tutto il servizio degli asili nido. Qui non
c'è '96, né '97, né '98 né '99, mi è stato detto che questo
dovrebbe essere il capitolo aperto per le spese di investimento;
domando: come mai dal '96 fino al '99 non c'è niente in competenza,
quando mi sembra che si sia parlato in quest'aula di istanze che
qualche Comune - singolarmente o associato ad altri - aveva
presentato? Lo stesso Comune di Saint-Vincent mi risulta stia
facendo una riflessione in questo senso.
Allora, o si è deciso di porre fine all'ampliamento delle
strutture per l'asilo nido, cercando di seguire anche politiche
parallele se non alternative, o quali altri motivi giustificano
questa assenza di competenze fino al '99?
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per la realizzazione del centro agricolo è
stata espletata la gara di appalto, siamo in attesa della
documentazione antimafia, abbiamo nominato il direttore dei lavori,
appena arriverà la documentazione sarà firmato il contratto e dato
avvio ai lavori.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Sul capitolo 61580 si tratta di 3 miliardi
ripetitivi, che non sono però sufficienti, ma che derivano dalla
legge istitutiva dei consultori, per questo motivo è un
finanziamento vincolato e riguardano, come diceva giustamente
Marguerettaz, la gestione e non i progetti. Progetti che però si
estrapolano a volte anche da altri capitoli; quest'anno nel
bilancio abbiamo un progetto per l'educativa adolescenziale,
eccetera.
In merito ad un ragionamento più complessivo di una riflessione
sui consultori, condivido in pieno questa richiesta del
Consigliere. C'è ancora però - e qui torniamo al sistema
informatico - una difficoltà di acquisizione dei dati sull'attività
svolta dai singoli operatori dei singoli consultori, c'è un sistema
in embrione ma non funziona molto bene, quindi dovremo fare questa
riflessione.
Sul capitolo 61600 c'è un grosso residuo, perché riguarda tutte
le microcomunità e le ristrutturazioni, da Verrès a Saint-Pierre,
centri diurni di Nus, Pont-Boset, Fénis, Gignod e Gaby, sono tutti
impegni abbastanza consistenti che portano a questo residuo.
Sul capitolo 61610 non c'è nulla in competenza, perché allo
stato non abbiamo nessuna richiesta nuova, però dobbiamo guardare
anche al 58480, sul quale c'è un impegno di spesa non indifferente
per gli asili nido. Ci sono anche per investimenti in conto
capitale, Châtillon, Saint-Christophe, Charvensod, eccetera, e
quelli sono tutti finanziati, mentre allo stato non avendo nessuna
richiesta, non abbiamo inserito nulla però è un capitolo
aperto.
Presidente Pagina 197. Ha chiesto la parola il Consigliere
Marguerettaz.
Marguerettaz (PpVA) Sul capitolo 61720 - ci addentriamo
nell'ambito delle case di riposo - spese di adeguamento delle
attrezzature, ristrutturazione e adeguamento degli immobili: qui
abbiamo pochissimo, abbiamo 45 milioni in competenza.
Non conosco molto la realtà, ma una cosa ho avuto modo di
vederla con i colleghi e abbiamo avuto modo l'ultimo o penultimo
Consiglio di abbozzarne una discussione anche in questa sede, ed è
la casa di riposo di Hône, dove abbiamo approvato l'acquisto di
quella parte sotto la microcomunità, che era destinata a portatori
di handicap. Ci è stato assicurato in quell'occasione che lo
spostamento dei portatori di handicap in altra struttura avrebbe
permesso l'adeguamento di quella struttura per gli anziani.
A fronte di questa necessità e a fronte di una competenza di 45
milioni, che mi sembra essere puramente simbolica, mi chiedevo se
questi progetti, che dovranno essere forzatamente fatti, non si
pensa di farli nel prossimo anno.
Sul capitolo 61750, a parte che sarà l'ultima volta che
parleremo di questo "progetto Arianna", nel senso che una volta che
quei residui spariranno, sparirà immagino anche la voce a bilancio,
pongo una domanda.
Mi è stato riferito e ho fatto finta quasi di conoscere la
situazione, in realtà non era vero, che all'interno delle scuole il
progetto Arianna, che ha finito lo scorso anno se non due anni fa
il suo iter, è stato sostituito da un altro progetto, di cui non ho
informazioni, ma sul quale iniziano ad esserci gli stessi giudizi
che c'erano a livello di operatori scolastici nei confronti del
progetto Arianna, che come l'Assessore sa erano tutt'altro che
favorevoli.
Volevo sapere dall'Assessore un primo giudizio, ripeto che non
conosco qual è questo servizio che ha sostituito il progetto
Arianna, se si occupa sempre di prevenzione dell'alcooldipendenza,
così come mi sembra si occupasse il progetto Arianna; chiedo infine
quando è iniziato e se è già stata fatta una primissima
valutazione.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il capitolo 61720 riguarda gli interventi per le
strutture convenzionate, riguardava Père Laurent, via Festaz e La
Salle, non riguarda le microcomunità in gestione diretta, su cui
interviene il capitolo 61600, di cui abbiamo parlato prima. Hône è
una gestione diretta.
Presidente Ha chiesto la parola l'Assessore alla pubblica
istruzione, Louvin.
Louvin (UV) En effet le projet Arianna a été remplacé dans
l'année scolaire passée par le projet qu'on a appelé "Progetto
Ponte", qui représente quelque chose de différent par rapport au
projet Arianna quant à sa conception, dans le sens que l'on ne fait
plus appel à des ressources externes à la Région, dans une mesure
aussi massive qu'il en était le cas dans le projet précédent qui a
duré 6 ans, mais on fait appel au personnel qui a été formé dans la
Région et à des professionnels du secteur, notamment dans le
domaine physiologique.
L'on a pourvu à assurer à l'intérieur de chaque école, en
donnant aux établissements des financements finalisés, les moyens
pour assurer une écoute des problèmes des adolescents et des
jeunes, afin d'agir dans la profondeur dans le domaine de la
prévention, non seulement par rapport à la toxicomanie mais, plus
en général, au problème du malaise des jeunes.
Les jugements dont M. Marguerettaz fait état ne me sont pas
parvenus, surtout pas dans la direction des critiques qui avaient
été adressées par rapport au projet Arianna. Il y aura autour de la
moitié du mois de décembre une journée de réflexion sur ce Progetto
Ponte, qui représentera le premier moment de vérification de ce qui
a été réalisé jusqu'à présent et représentera l'occasion pour tous
ceux qui ont collaboré jusqu'à présent pour mettre au point les
stratégies nécessaires pour affronter le futur.
Presidente Colleghi, vi chiederei di sospendere la seduta perché
abbiamo qualche problema relativamente all'organizzazione dei
lavori per il personale. La Presidenza del Consiglio non ha domani
personale sufficiente per rimpiazzare, e comunque noi ringraziamo
tutto il personale per il lavoro che è stato svolto. Il Consiglio
viene riconvocato domani alle 9,15.
La seduta è tolta.
