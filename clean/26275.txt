Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 139 del 29 marzo 1973 - Resoconto
OGGETTO N. 139/73 - Disegno di legge regionale concernente:
"Costruzione di un Istituto-Centro Regionale di Servizi
Psico-Medico-Pedagogici, in Comune di Sarre".
Montesano (P.S.D.I.)
- Prima di dare la parola
all'Assessore Benzo io, come tutti i Consiglieri, ho ricevuto degli
emendamenti sostitutivi. Io non so chi li presenta questi
emendamenti, però ecco io pregherei, quando ci sono degli
emendamenti presentati al Presidente del Consiglio, almeno di
mettere il proponente, altrimenti noi non capiamo se sono di
qualche Gruppo consiliare o della Giunta.
L'Assessore Benzo dice che sono della Giunta, allora la parola
all'Assessore Benzo.
Benzo
(D.P.)
- Signor Presidente del Consiglio,
Signori Consiglieri, il disegno di legge regionale riguardante la
realizzazione di un Centro di Servizi Psico-medico-pedagogici che
si sottopone all'esame di questo Consiglio costituisce a mio avviso
una affermazione di raggiunta presa di coscienza collettiva dinanzi
ad una questione sociale di eccezionale importanza, quale quella
del recupero di soggetti handicappati in età evolutiva.
Pensare all'istituendo Centro regionale di Servizi
psico-medico-pedagogici quale definitiva panacea per la soluzione
delle nostre necessità in questo settore assistenziale sarebbe non
solo illusorio ma significherebbe ben più gravemente non aver
compreso oggettivamente la triste realtà nella quale una fascia di
bambini menomati vivono e per i quali dobbiamo provvedere con una
pluralità di servizi socio-assistenziali nei quali il Centro si
inserisce quale uno dei tanti momenti dell'assistenza, anche se
trattasi di assistenza di altissima qualificazione in quanto
strumento prevalentemente diagnostico e terapeutico, di
insostituibile necessità.
Un primo riscontro circa la chiarezza e la sincerità di questo
modo di intendere l'assistenza agli handicappati in età evolutiva
non è disagevole in quanto esso chiaramente traspare dalle
argomentazioni mediche e sociali riportate negli allegati A e B
della presente proposta di legge e che i Signori Consiglieri hanno
avuto modo di vagliare con tutta l'attenzione che il problema
comporta.
Un secondo riscontro che può ulteriormente garantire la non
esauribilità dell'assistenza agli handicappati nell'istituendo
Centro di Sarre ci è dato da quel vasto piano per la
ristrutturazione dei servizi sociali e sanitari in Valle d'Aosta
già predisposto dall'Assessorato della Sanità e prevedendo la
ripartizione del territorio regionale in unità comprensoriali
trasferisce alla periferia e quindi a diretto livello di utenza
anche l'assistenza psico-medico-pedagogici di zona. È questo un
programma che si è varato nel luglio del 1972 dall'Assessorato che
ha trovato nel comprensorio del Marmore una iniziale pratica
attuazione già nel gennaio di quest'anno.
Il decentramento dei poteri dello Stato che si è attuto con
l'istituzione delle Regioni dovrà anche riflettersi nel settore
dell'assistenza sanitaria con la deposizione nelle mani delle
Amministrazioni comunali singolarmente o in forma associativa della
gestione diretta degli stessi servizi socio-assistenziali sanitari
e ciò significa, con riferimento all'oggetto del presente
intervento, cioè l'assistenza agli handicappati psichici e
sensoriali, un impegno da parte nostra a che tale decentramento
garantisca per il soggetto menomato non già uno sradicamento dalla
sua terra ma, al contrario, conferisca ogni possibilità di un suo
recupero a livello delle sue componenti di fondo per la sua
maturazione psichica e fisica e cioè la famiglia e la scuola.
Proposta di legge a livello parlamentare per un concreto
soccorso agli handicappati in età evolutiva ne sono già state
presentate alla Camera parecchie, sono proposte che inquadrano il
problema dell'assistenza sulla base del decentramento dei servizi
sociale e tramite interventi regionali e comunali.
Sono proposte che concordano tutte sulla insostituibile validità
dell'inserimento quanto più precoce del minore disadattato in un
normale contesto scolastico e sociale per la prima infanzia, ma
sono anche proposte che unanimemente confermano la indispensabilità
di disporre, oltre ai centri periferici di recupero, anche gli
altri servizi psico-medico-pedagogico centralizzati destinati ad
una ristretta fascia di soggetti per i quali, data la complessità
della patologia neuro-psichiatrica, non è ipotizzabile entro breve
termine l'inserimento in un normale contesto di studio e
socio-familiare, è soltanto ai soggetti appartenenti alla precitata
fascia che il nostro Centro di servizi psico-medico-pedagogici si
rivolge.
È un Centro aperto ed in proposito penso che non debbano più
sussistere dubbi, è un centro diurno anche se si è dovuto
necessariamente prevedere per contingenti situazioni geografiche e
climatiche proprie della Valle d'Aosta un certo numero di degenze
notturne peraltro contenute nei limiti della più rigida osservanza
del principio della non istituzionalizzazione o emarginazione del
bambino.
Concludo questo breve intervento rammentando che l'assistenza
moderna al disadattato ha ormai raggiunto una tale complessità, ma
solo sul piano medico e pedagogico, ma anche su quello sociale per
cui essa rappresenta al giorno d'oggi ed in ultima analisi un
problema di scelta politica.
Mi auguro che a tale scelta sia data in questa aula tutta
l'importanza che merita.
Maquignaz (D.P.)
- Prendo la parola non solo come
amministratore regionale ma anche in qualità di membro del Comitato
promotore della costituenda Associazione di genitori di figli
sub-normali.
Noi abbiamo visto che in genere i genitori di figli sub-normali
hanno la tendenza a chiudersi, a rinchiudersi, ad isolarsi e
naturalmente questo abbiamo capito che è un male, bisogna invece
unirsi, bisogna discutere insieme i problemi, bisogna interessarsi
del caso degli altri e solo esaminando gli altri problemi si trova
un confronto e una soluzione per i propri problemi.
Vorrei solo citare alcuni dati dei sub-normali in Valle d'Aosta
anche se incompleti: noi abbiamo 186 figli sub-normali
handicappati. Mancano qui tutti i bambini non ancora in età
scolastica o pressoché tutti i bambini, inoltre quelli che superano
i 20 anni non abbiamo, abbiamo solo alcuni nominativi.
Da una prima suddivisione che si può fare in base al quoziente
di intelligenza, noi vediamo che ci sono sei bambini con meno del
20% quindi definiti gravissimi. Abbiamo 18 con un quoziente dal 21
al 40 definiti gravi, abbiamo dal 41 al 60% come quoziente 62 casi
molto e bambini molto limitati, dal 61 all'80% casi cosiddetti
lievi 66. La suddivisione per età invece ci dà questi risultati: da
0 fino a 5 anni ne abbiamo solo 3: questo dimostra naturalmente che
non siamo a conoscenza ancora di tutti i ragazzi piccoli e solo
quando si verifica il problema dell'avvio alla scuola vengono
evidenziati questi casi.
Da 6 a 14 anni cioè nell'età scolastica sono 113.
Da 15 a 20 anni: 41 e oltre ne abbiamo solo 13, quindi sono dati
incompleti. I dati più completi li abbiamo per i bambini in età
scolastica. Di questi bambini in età scolastica 48 sono ricoverati
in Istituti fuori della Valle, quindi è chiaro che il problema si
pone perché naturalmente noi riteniamo che non sia giusto
continuare ad inviare questi ragazzi in Istituti fuori della Valle
d'Aosta.
Si parla molto di scuola integrata, sappiamo che questo è molto
facile a dirsi e molto difficile invece ad attuarsi. Bisogna vedere
com'è tutta la struttura della scuola, le difficoltà di inserimento
di certi elementi e se noi pensiamo che a parte alcuni tipi di
sub-normali quali possono essere i mongolidi che sono più calmi. Se
noi vediamo invece tutti i neuropatici, vediamo gli ipo-dotati in
genere sono abbastanza irrequieti e generalmente è difficile farli
restare seduti per un certo periodo quindi il problema di un
inserimento nella scuola normale, noi ci rendiamo conto che in
questi casi non è assolutamente possibile, almeno al momento
attuale.
Si parla anche molto di una facile istituzionalizzazione, ora
qui mi pare che si dicono molte parole però in pratica chi ha un
ragazzo sub-normale sa che deve avere una persona che lo segue
tutto il giorno. Questo naturalmente comporta a lungo andare un
esaurimento anche per i genitori, un grave inconveniente per gli
altri componenti della famiglia e a un certo momento sono i Medici
stessi, i Medici di famiglia a consigliare l'istituzionalizzazione
proprio per evitare che da un dramma se ne creino altri. Quindi
come dicevo, si sono dette molte parole su questo problema qua però
la realtà ci dimostra che purtroppo non è così facile risolvere
come sembra e come certi trattati dicono. Noi riteniamo - e qui
parlo appunto come genitore di figlio sub-normale - noi riteniamo,
ne abbiamo discusso in Associazione che si debbano creare quelle
strutture necessarie qui in Valle in modo da recuperare nel limite
del possibile questi handicappati, in modo da inserirli sempre nel
limite del possibile, nella società.
Noi sappiamo che si può fare molto ma occorre incominciare
presto. La Giunta ha potenziato ultimamente quella scuola, quella
classe speciale al Villair, alla scuola del Villair di Quart, io
chiederei proprio che i Consiglieri la visitassero perché
potrebbero rendersi conto della pazienza, dello spirito di
sacrificio che richiede per l'insegnamento a questi bambini e dei
notevoli progressi, dei progressi direi anche insperati, che si
possono ottenere.
Quindi c'è la possibilità di fare qualcosa ma naturalmente
bisogna intervenire presto.
Chiediamo inoltre che contemporaneamente sia preparato il
personale sia Medico che Para-Medico specializzato perché sappiamo
che la base di tutto non sono le strutture ma sono le persone,
quindi nella misura in cui avremo del personale sufficiente e
preparato noi potremmo veramente fare qualcosa di valido, cioè in
sostanza si tratta di fare in modo che i bambini vengano
allontanati il meno possibile dalle proprie famiglie perché sono
bambini che hanno bisogno di affetto di più degli altri e quindi
non è inviandoli in Istituti che si assolva questo compito ma si
peggiora il caso. Mentre invece la realizzazione come è previsto
nella relazione, che consentirà solo nei casi dove è veramente
necessario anche un ricovero per determinati periodi che per il
resto potranno invece tornare in famiglia la più parte tutte le
sere, e alcuni invece più distanti al venerdì o al sabato; questo
mi pare che sia già un notevole passo avanti in tutto questo
problema.
In particolare si chiede che i bambini vengano seguiti dalla
nascita fino all'età scolastica e qui naturalmente per evitare che
restino anche soli a casa perché restando a casa certe volte sono
veramente segregati, che possano frequentare la scuola materna e
che non si senta dire naturalmente a chi chiede di portare il
proprio figlio che non è possibile perché bisogna avere
l'autorizzazione di tutti i parenti.
Inoltre noi riteniamo che sia indispensabile istituire delle
classi speciali per quanti non potranno frequentare la scuola
normale in modo da poter valorizzare quelle capacità che hanno, di
correggere nel limite del possibile le deficienze psichiche e
motorie, in sostanza di recuperarli e fare in modo che non siano
naturalmente chiusi, che non siano isolati e che un domani possano
fare un qualcosa.
Ho avuto occasione di visitare una scuola per mongoloidi di
Bologna dove naturalmente oltre al personale medico c'erano varie
specialiste sia di logofonia, sia le fisioterapiste dove si
scambiavano dopo un certo periodo, mezz'ora un'ora questi bambini,
li passavano da una classe all'altra e facevano fare degli esercizi
quano avevano bisogno di moto e ho potuto constatare vedendo
naturalmente il lavoro che facevano i primi tempi e dopo alcuni
anni i risultati sorprendenti che si sono potuti realizzare. Quindi
c'è veramente la possibilità di fare qualcosa ma è chiaro che i
casi più gravi nelle scuole normali saranno veramente isolati e
saranno segregati e saranno umiliati, i casi gravi parlo. Mentre è
possibile con un intervento fin dalla nascita fare in modo di
recuperarli perché quello è il momento migliore e fare in modo che
qualcuno possa anche poi frequentare la scuola normale, ma
purtroppo per tanti questo non sarà possibile e quella prima azione
di socializzazione viene fatta appunto mettendo a contatto i
bambini che si trovano più o meno allo stesso livello, solo dopo
qualcuno potrà passare successivamente ad una classe normale.
Chiediamo inoltre che si istituiscano dei corsi professionali
adeguati dai 15 ai 20 cioè dopo l'età scolastica per dare la
possibilità di avviarli un domani al lavoro. Corsi di rilegatori,
di falegnami, meccanici, naturalmente corsi dove non ci sia la
necessità di una grossa preparazione, di una grande capacità,
lavori manuali che comunque potrebbero riuscire abbastanza bene se
iniziati naturalmente subito dopo la scuola. A questo dovrebbe
seguire l'istituzione di centri di lavoro protetto per quelli che
malgrado tutta la preparazione scolastica e post scolastica non
saranno in condizioni di inserirsi nell'ambiente normale di lavoro,
quindi noi diciamo dappertutto, dove è possibile bisognerebbe
inserirli nell'ambiente normale, però ci saranno dei casi dove
questo non sarà possibile e ho avuto occasione di visitare il
gruppo famiglia di Budrio, sono delle piccole aziende agricole dove
c'è un esperto che ha naturalmente anche una preparazione per
quanto riguarda il tipo di individui una specializzato che li fa
lavorare nell'agricoltura e mi dicevano appunto che hanno trovato i
migliori risultati perché essendo così in gruppo, controllati e con
un lavoro che non è eccessivamente impegnativo riescono a fare
molto. Penso che qui in Valle anche questo si possa
esperimentare.
Questo secondo i genitori è un programma completo che consentirà
di seguire gli handicappati sin dalla nascita, recuperarli nel
limite delle loro capacità, un lavoro adeguato tenendo conto delle
rispettive menomazioni, evitare che molti di essi finiscano poi un
domani nei manicomi e comunque che siano di grave peso per la
società.
L'Associazione dei genitori chiede pure alla Regione di aiutarli
ad effettuare dei corsi preparatori anche per i genitori stessi. I
genitori stessi dovrebbero essere preparati, dovrebbero essere
aiutati ad affrontare questo problema in modo da dare tutta la loro
collaborazione perché mi rendo conto che, se non c'è la
collaborazione dei diretti interessati, non è che la Regione possa
risolvere i problemi.
Per realizzare tutto questo, oltre alle strutture che già
abbiamo visto nella relazione, noi riteniamo come dicevo prima è
estremamente importante la preparazione del personale. Ritorno su
questo concetto perché mi pare ce, se non c'è il personale
specializzato in numero sufficiente non saranno le strutture che
risolveranno il problema, ma sono le persone l'artefice, lo
strumento principale. Siccome sia dalla relazione dell'Assessore
sia dalle relazioni allegate all'oggetto ci risulta che quanto ho
detto prima sia contenuto almeno per la prima fase, naturalmente
non possiamo che approvarla e naturalmente mi permetto qui di
chiedere il voto favorevole di tutti i Consiglieri perché riteniamo
che come primo passo sia certamente importante quello che stiamo
esaminando.
Quindi non mi dilungo oltre per il fatto che è sempre anche
spiacevole parlare di problemi in cui anche chi parla può essere
interessato. Dico solo però che ne facciamo un problema di natura
più ampia, un problema di natura sociale e quindi supero
naturalmente quella difficoltà che mi mette in difficoltà in questo
momento pensando che non è risolvendo un caso ma quando si parla di
risolvere questi problemi evidentemente il caso singolo viene
compenetrato nel caso più globale.
Chamonin (M.A.V.)
- Abbiamo sentito le relazioni
dell'Assessore alla Sanità e quella particolarmente appassionata
dell'Assessore Maquignaz a nome dell'associazione dei genitori dei
ragazzi handicappati, relazioni sulle quali concordiamo totalmente
come pure concordiamo totalmente sulla proposta di legge oggi
finalmente in discussione in questo Consiglio.
Siamo veramente felici che questo problema ormai annoso e direi
troppo dibattuto vada finalmente in porto.
Devo dire che ci era sembrato a un certo momento dall'iter
veramente tormentato di questa proposta di legge, che addirittura
non si volesse più, da parte di alcuni, giungere ad una soluzione
favorevole, ecco perché siamo lieti che oggi da parte penso di
tutti i settori, questa legge sarà votata con gli emendamenti che
chiariscono e definiscono alcuni aspetti della questione. Una sola
preghiera all'Assessore al quale va evidentemente il nostro
ringraziamento: solleciti al massimo il decollo di questa opera
affinché i tempi morti non incidano oltre nella realizzazione. È
un'opera troppo sentita perché si tardi ancora e questo per le più
varie ragioni non ultima quella finanziaria visto l'andamento
attuale della moneta e soprattutto dei costi ma principalmente
soprattutto per una questione di giustizia sociale verso queste
famiglie e questi ragazzi così duramente e senza alcuna colpa
colpiti dalla cattiva sorte.
Non fermiamoci qui, ancora una preghiera. Andiamo avanti nella
soluzione globale dell'assistenza in Valle d'Aosta; questo primo
passo era il più importante direi il più urgente ed il più
necessario in questo momento però bisogna che il problema trovi la
sua soluzione globale e definitiva.
Siggia (P.C.I.)
- Consiglieri e Signor Presidente,
purtroppo in un argomento così umanamente preoccupante sono da
diversi anni sorte in Valle, soprattutto in Aosta, parecchie
polemiche, da una parte la posizione di chi, genitore di bambino
handicappato avere la legittima aspettativa di vedere questa
Amministrazione muoversi in un certo senso e attuare certe opere
indispensabili, dall'altra parte posizioni di chi, direi in buona
fede e in questo caso polemica buona, aveva la preoccupazione che
di un certo tipo di istituto, di centro che sorgeva in Valle si
potesse col tempo trasformare nella vera istituzionalizzazione
preoccupante anche per l'avvenire degli stessi bambini malati.
Direi, polemiche che non hanno giovato e non sono servite a
chiarire nell'aula consiliare e in Aosta quello che molto più
seriamente doveva essere affrontato come tema di fondo per la
costruzione di un edificio, di un complesso, di un insieme di
servizi che fossero proprio sorti e nati nell'interesse dei minori.
È per questo che prendo la parola oggi perché intendo dire al
Consiglio, qual è stata e qual è oggi la posizione del gruppo
comunista su questo problema.
I Colleghi Consiglieri ricorderanno che due anni fa, bè, direi,
ho iniziato una battaglia al Consiglio regionale di contrasto a
quella proposta che si era fatta in termini molto generici quando
si parlava di acquistare i terreni di Sarre per l'istituzione
dell'Istituto Medico-Psico-Pedagogico e la posizione nostra allora
- desidero sottolinearlo ancora in questa sede - non era contro la
creazione di un qualche edificio o di un qualche servizio che
servisse all'infanzia handicappata valdostana ma era portato
esclusivamente dalla preoccupazione che non conoscendo che tipo di
servizio andavamo a costituire, si potesse in futuro trasformare un
servizio sanitario utile alla collettività in un vero e proprio
reclusorio di cui eravamo preoccupati anche per l'insorgere proprio
contemporaneamente l'anno scorso in Italia e notizie le avevamo
dalla Stampa di grossi scandali, grosse notizie che erano state
portate all'attenzione dell'opinione pubblica sulla vita, che
all'interno di certi tipi di manicomi veri e propri, i bambini
erano soggetti a vivere.
Detto questo, devo anche aggiungere che il problema dei servizi
sociali in genere, ma soprattutto quelli che si riferiscono
all'infanzia, sono state sempre poste in primo piano all'attenzione
del gruppo comunista e abbiamo sollecitato diverse volte in
quest'aula proprio un dibattito sui temi che riguardavano la
salute, soprattutto dicevo, la salute dell'infanzia. Ricordo ai
Consiglieri che avevamo chiesto, e non avevamo ottenuto nella forma
che desideravamo ma una Commissione molto allargata, che potesse
esaminare fin dal loro insorgere questi problemi in maniera che il
dibattito si svolgesse prima di giungere a una determinazione, a
una decisione quanto meno da parte della Giunta. Riprendo questo
tema oggi non per fare della polemica che si è sentita in Valle è
venuta fuori anche perché il lavoro che l'Assessorato ha portato
avanti in questi ultimi mesi e che la Giunta ha seguito con
interesse nell'ultimo periodo, era un lavoro di cui non molti erano
a conoscenza e io per esperienza personale posso dirvi che quando
ho voluto sapere come intendeva la Giunta camminare in questa nuova
proposta che si andava a fare al Consiglio ho dovuto richiedere a
titolo personale gli studi e gli allegati che l'Assessorato stava
svolgendo e questo è sintomatico perché su questo materiale che si
andava man mano raccogliendo direi nessuno ha avuto la possibilità
di portare avanti un discorso, non dico di critica in certi casi
avrebbe potuto essere addirittura migliorativo di un programma che
la Giunta stava portando avanti.
Quando nella sua relazione l'Assessore alla Sanità dice che è
stato svolto un lavoro notevole da parte dell'Amministrazione
regionale, devo dare atto che già questo è avvenuto, se a distanza
di due anni il vecchio progetto dell'Istituto
Medico-Psico-Pedagogico da noi avversato insieme ad altre forze
politiche si è modificato talmente da arrivare alla presentazione
di un centro come l'Assessore lo ha brevemente illustrato e come lo
ha illustrato anche l'Assessore Maquignaz, è indubbio che è stata
svolta una notevole mole di lavoro serio, con alla base una ricerca
di dati effettivi dalla realtà valdostana e con nuova collocazione
di questo servizio sanitario nella Valle d'Aosta. Ecco, direi, e lo
ripeto, non con un senso di polemica che forse, se il lavoro che
veniva svolto fosse stato di più pubblicizzato, portato a
conoscenza anche dei Consiglieri regionali ma soprattutto delle
categorie delle persone interessate, genitori da una parte ma direi
Medici dall'altra, sindacati dei Medici e degli operatori poi
futuri di questo Centro, probabilmente molte discussioni che si
sono sentite fare ad Aosta in questi ultimi tempi e che non avevano
probabilmente ragione d'essere, non ci avrebbero posto nella
condizione di portare avanti un problema, ripeto, che è così
importante per la Valle e che indubbiamente sta a cuore a tutti,
probabilmente in un clima più sereno.
Detto questo, voglio fare alcune osservazioni sulla nuova
impostazione data a questo servizio. È chiaro che quando eravamo
contro l'Istituto Medico-Psico-Pedagogico di due anni fa lo avevamo
temuto costruito e realizzato in un certo modo. Queste
preoccupazioni, dicevo, sono sparite anche in noi perché, leggendo
attentamente le relazioni che accompagnano il progetto di legge
sottoposto all'attenzione del Consiglio oggi, evidentemente ci
rendiamo conto che si tratta di un servizio di dimensioni più
ridotte che prevede da una parte un nucleo e quindi una costruzione
che purtroppo, seppure possiamo sperare che nel tempo vada
diminuendo, purtroppo oggi esiste ancora, quello che prevede il
ricovero dei bambini a tempo pieno e direi non ci possiamo
nascondere una certa realtà per cui al di là di tanti servizi
sociali e di tanta maggiore, così, cura dei bambini malati
probabilmente anche nel futuro un certo gruppo di questi bambini
avrà bisogno di essere ricoverato ed è certo che, come
amministratori e come valdostani, vogliamo che i bambini che devono
essere ricoverati stiano in Valle d'Aosta. Quindi è chiaro che
sotto questo profilo il piccolo edificio che ospiti un ristretto
numero indispensabile di bambini ci pare che debba essere
mantenuto, ma siamo favorevoli a questa impostazione soprattutto
per un altro aspetto perché contemporaneamente oltre alla
costruzione di questo tipo di edificio tutto l'insieme di questo
servizio è fatto in maniera tale che prevede una larga fascia di
attività che è di prevenzione e di cura e di riadattamento dei
bambini che possono essere reinseriti domani in un lavoro attivo
anche se con i limiti che l'Assessore Maquignaz ha detto e che ci
devono far riflettere proprio per un futuro di attrezzature diverse
da creare per questa infanzia handicappata ma che evidentemente
come tipo di servizio non si limita al ricovero, alla reclusione
del bambino malato lasciato in un certo tipo di Istituto, certe
volte anche comodo, ma che comunque non serve per il miglioramento
del bambino o per un suo reinserimento in una vita futura.
Quando nella Commissione Sanità è stato discusso per la prima
volta il progetto del Centro Psico-Medico-Pedagogico e avevamo
sotto mano gli allegati che sono parte integrante oggi di questa
legge c'era sorta ancora la preoccupazione che noi oggi avremmo
votato una legge di natura finanziaria che permetteva alla Giunta
di dare inizio alla costruzione di questo complesso di edifici, ma
che nella realtà poteva farci temere che Giunta futura, modifica di
un certo tipo di indirizzo dell'Amministrazione potessero portare a
una trasformazione involontaria da parte di noi che avevamo
richiesto, voluto e dato la nostra adesione a questo tipo di
costruzione e di servizio sanitario, che si potesse in futuro anche
modificare l''andamento di questo nuovo servizio. Questo è il
motivo per cui avevamo richiesto in quella Commissione degli
emendamenti che la Commissione ha recepito, che l'Assessore porta
oggi come emendamenti di Giunta, direi, sono emendamenti che ci
tranquillizzano nel senso che, pur votando oggi una legge
finanziaria è legata la sua realizzazione, la realizzazione di
questo Centro al fatto che entrerà in funzione quando ci sarà la
legge regionale che prevedrà in maniera esatta come questo Istituto
deve funzionare.
Per evitare poi quell'inconveniente che io lamentavo prima di un
certo tipo di impostazione di lavoro che era stata all'origine
fatta esclusivamente dall'Assessore e esclusivamente attraverso una
sua Commissione, attraverso suoi funzionari avevo richiesto in
Commissione anche questo è stato recepito dalla Giunta, che tutto
quello che in futuro la Giunta dovrà fare a partire dal concorso
appalto in avanti fosse fatto con la presenza di un gruppo di
persone, tecnici da una parte Assessori dall'altra ma anche
rappresentanti del Consiglio regionale, proprio non per diffidenza
o sfiducia verso gli amministratori ma, siccome nelle
amministrazioni cambiano anche le persone per un giusto, a noi pare
doveroso, controllo da parte del Consiglio regionale che le
iniziative proseguano nel senso voluto da un'amministrazione quindi
da un gruppo di 35 Consiglieri e quindi direi anche col conforto di
una partecipazione delle minoranze politiche che seguono in questo
Consiglio.
Dicevo anche questo è stato come indirizzo accolto dalla Giunta
e recepito in un emendamento che mi auguro voteremo oggi.
Per concludere la presenza e direi l'importanza della presenza
di gruppi diversi anche nelle Commissioni che poi provvederanno al
concorso appalto e a tutto il resto, sono giustificate da un altro
fatto: mi pare che è così importante il problema e così, direi,
grossa la discussione che affrontiamo oggi che non mi pare il caso
di scendere anche in alcuni dettagli di questo lavoro che la Giunta
si determina a fare, direi alcune piccolissime modifiche, bè,
possono essere in futuro portate, faccio un esempio ecco perché non
risulti il mio discorso vago. Io personalmente preferirei vedere
più personale medico e meno personale così, cuoche, guardarobiere o
operaie addette alla manutenzione. Ecco la presenza dei Consiglieri
regionali in quella Commissione può dare anche modo poi nelle
piccole applicazioni di questo concorso appalto e nello svolgimento
di questi lavori, di arrivare anche a determinate modifiche o a
innovazioni o a cose nuove che possono essere utili nella
costruzione futura del Centro e che non mi pare il Consiglio possa
affrontare oggi o discutere in una seduta di questo genere.
Naturalmente il mio discorso, credo che, se seguito, risulta
molto chiaro. Il Partito Comunista è favorevole ad approvare la
legge istitutiva di questo Centro ricordando come le nostre
battaglie vecchie, mi sia consentito, non tendevano a bloccare
nessuna attività e nessun lavoro in questo senso, tendevano ad
avere la realizzazione in Aosta di un servizio sociale che
ritenevamo il migliore e siamo oggi più ancora di ieri convinti
quanto giusto fosse la battaglia che avevamo fatto nel 71 quando
non volevamo il grosso edificio che costituiva tutte quelle
preoccupazioni di cui ho detto prima. E' chiaro che l'approvazione
di questo servizio sanitario, riprendo le sollecitazioni del
Consigliere Chamonin e quanto ha detto l'Assessore Maquignaz non è
che un inizio di una globale riforma in tutto il settore sanitario
che noi vogliamo in Valle d'Aosta, e siamo favorevoli proprio
perché, non, ecco, a volte non porta a nessuna conclusione
discutere per degli anni di questioni molto importanti che devono
avere una particolare attenzione, ma che finiscono e rischiano poi
di concludersi solo con delle bellissime discussioni, vuoi mediche,
vuoi tecniche, vuoi politiche, ma che non portano e non approdano a
una realizzazione concreta. Siamo favorevoli che si inizi a fare
qualcosa sapendo e coscienti tutti credo il Consiglio che questo è
un punto di partenza per un qualcosa che però vogliamo migliorato
in quello che dovranno essere i servizi dislocati dal Centro vuoi
équipe, vuoi medici sanitari, vuoi..., che sono quelli che possono
dare veramente una spinta e costituire un nucleo centrale di quella
medicina preventiva che vogliamo in Valle d'Aosta. Ma al di là del
problema dell'infanzia evidentemente pensiamo con la nostra
approvazione di dare anche maggior incentivo, maggiore coraggio
agli amministratori e alle Giunte di domani che vorranno affrontare
il problema della riforma sanitaria dicendo fin d'ora che per i
problemi di tutta una ristrutturazione di un servizio di questo
genere il gruppo comunista è sempre disponibile al discorso, al
colloquio e a una collaborazione che sia una collaborazione che
porta alla realizzazione di opere che servono alla Valle.
Montesano (P.S.D.I.)
- La parola al Consigliere
Manganoni.
Manganoni (P.C.I.)
- Io non entro nel merito... innanzi
tutto ci ha illustrato molto bene l'Assessore alla Sanità ed i
colleghi che hanno preso la parola in seguito.
Io ho sott'occhio una copia della Gazzetta Ufficiale della
Repubblica Italiana del 10 gennaio 1966 sottolineo la data, e dice
"Approvazione del programma degli interventi per le costruzioni
ospedaliere negli anni finanziari 1965 e 1966".
Bene, per la Valle d'Aosta vi erano quattro stanziamenti fra i
quali Istituto Psico-Medico-Pedagogico, costruzione - 600 milioni.
600 milioni nel 1966. Sono passati sette anni, abbiamo perso troppi
anni alla ricerca dei terreni, poi finalmente li abbiamo acquistati
a Sarre ed allora avevamo finanziamenti e terreni, però siamo stati
fermi, non si è fatto niente, ci pervengono delle petizioni delle
famiglie interessate, due mi pare petizioni siamo pervenute, passa
altro tempo, finalmente giunge in Consiglio una proposta di
legge.
Finalmente ci si decide di fare qualche cosa di concreto, di
passare dal troppo lungo periodo delle chiacchiere ai fatti.
Io mi chiedo: quanti anni abbiamo perso?
I 600 milioni previsti oggi come potere d'acquisto a quanto
equivalgono? Equivalgono ancora alla metà, cioè a 300 milioni? Io
penso di no, valgono meno, quindi un danno rilevantissimo per
l'Amministrazione, per il denaro pubblico, per i contribuenti.
Queste lungaggini hanno causato tra l'altro questo.
Se avessimo voluto ed avessimo dato inizio per tempo, questi
lavori ebbene non solo sarebbero ultimati, parlo naturalmente di
edifici di costruzioni secondo le illustrazioni che hanno fatto i
colleghi che mi hanno preceduto. Bene è da diversi anni che queste
famiglie potrebbero avere i loro figli qui a casa, almeno vicino a
casa, invece queste famiglie devono ancora percorrere, per andare a
trovare i loro figli devono recarsi a Bologna, a Milano, non so,
quindi scomodità, spese per le famiglie meno abbienti. Questa è la
conclusione, e queste sono le responsabilità che il Consiglio si
assume, responsabilità per me gravi.
Comunque io penso che le recriminazioni non servono, gli errori
del Consiglio li pagano le 186, ha detto l'Assessore Maquignaz,
famiglie. Certo vi è chi può spendere quattro o 500.000 lire al
mese per collocare questi loro figli negli Istituti svizzeri dove
vi è un trattamento che io non conosco e non me ne intendo di quei
problemi, comunque poche famiglie possono affrontare spese del
genere, le famiglie meno abbienti, le famiglie più povere non
possono ricorrere a questi lussuosi Istituti svizzeri.
Comunque vi dicevo le recriminazioni non servono, io mi
compiaccio - l'ho detto prima - che finalmente si passi dalle
troppe ed inutili parole ai fatti, che si concretizzi, che si
costruisca e che questi figli, queste famiglie valdostane non
debbano più affrontare i disagi e spese dei viaggi ma possano avere
i loro figli vicini. Quindi bene questa proposta di legge,
traduciamola presto in fatti, perché io sono certo che il
Consiglio, almeno non dubito, che il Consiglio unanime approverà, e
mi vorrei permettere due domande all'Assessore, sia molto chiaro
Assessore, non è che io voglia metterla in difficoltà, ma così per
avere un orientamento, anche per prevedere, quando avranno inizio i
lavori? Sia chiaro io non le chiedo che Lei mi dica il 27 novembre
alle ore 18, no, ma orientativamente grosso modo, per quale periodo
si può prevedere l'inizio del lavoro e, sempre approssimativamente,
la loro durata, cioè per quando si può approssimativamente
prevedere l'apertura di questo Istituto? Perché ripeto è necessario
fare presto.
Montesano (P.S.D.I.)
- La parola al Consigliere
Mappelli.
Mappelli (D.C.)
- Questo problema è così delicato e così
serio che evidentemente non può ulteriormente prendere del tempo a
nessuno di noi per fare delle polemiche e della demagogia, anche
perché a suo tempo - e non abbiamo dimenticato - in questa sede è
avvenuta sia della demagogia sia della polemica e giustamente
qualcuno ha precisato che a pagare sono stati quei poveri bambini e
lo stato d'animo dei loro genitori.
Evidentemente vi era un piano di finanziamento su questa ed
altre opere sanitarie in Valle d'Aosta per cui fin dal 1965 ci si
doveva muovere in questa direzione. E un primo passo, sebbene con
mille difficoltà ed ostacoli, era stato fatto allorché si venne
alla decisione per motivi di praticità di acquistare in quel di
Sarre un'area che poteva essere adibita a questo servizio.
Evidentemente delle valutazioni di tipo di servizio che poteva e
doveva essere fatto anche in questo senso da parte dell'allora
sottoscritto e dei suoi collaboratori si era preso in esame tutto
il ciclo della funzione che deve avere un Istituto
Psico-Medico-Pedagogico e qual è questo ciclo? Il ciclo è questo:
che oggi a stenti è il primo e purtroppo in ritardo, il primo passo
per dover arrivare a coloro che purtroppo non possono essere
inseriti nella società direttamente a un'età appena finite le
scuole d'obbligo ma il dover inserirli nelle scuole, con delle
scuole, dei centri professionali e anche in questo senso ci eravamo
preoccupati e avevamo trovato nel buon Vicquéry, parroco allora di
Gignod, la sua piena disponibilità per, assieme ad altri suoi
colleghi, vedere di costruire, e ve n'è già una di queste case
professionali nel Trentino, nella Valle del Lys, di costruire un
edificio per poter inserire, allorquando questi ragazzi uscivano
dall'Istituto Pedagogico all'età di 12-13-14-15 anni, per i corsi
professionali.
Cosa se ne sia fatto non lo so, spero che l'Assessore Benzo si
ragguagli in merito, anche perché mi risulta che in questo senso
erano state fatte delle lettere per iscritto e dunque agli atti
dell'Assessorato queste lettere ci devono pur essere, e pertanto
evidentemente stiano pur tranquilli i genitori e questi nostri cari
bambini che da parte della Democrazia Cristiana, in particolar modo
su questo oggetto, siamo solidali e il nostro contributo sia
personale che di gruppo sarà portato per la soluzione, portato
avanti per la soluzione di questo problema ma questione di tempi,
non vorremmo che questi tempi quando si parla - e qui una piccola
nota bisogna pur dirla - di volontà politiche, ad un certo momento,
non vorremmo che queste volontà siano più o meno come quelle ad
esempio del Geriatrico oppure dell'Ospedale di Saint-Vincent, che
ne approfitto per chiedere dei ragguagli sempre all'Assessore, in
tema di iniziativa regionale di sanità, non vorrei uscire dal
binario, però alcuni ragguagli, visto che si parla di volontà,
bisogna pur sapere a che punto sono queste iniziative reali sia di
Astanteria in Bassa Valle sia dell'Ospedale di Saint Vincent, sia
del Geriatrico. Perché faccio questa domanda? Beh è ovvio in base
alla 183 quella famosa legge che nel febbraio del 1971 in questa
sede ebbi ad illustrare con poi una conseguente interpellanza, vi
era, c'è la possibilità senza ritardare, perché purtroppo gli unici
ritardatari siamo noi e non quella legge, si poteva evidentemente
impegnare quei milioni di tutto il programma della legge del 1965
per il completamento di opere sanitarie iniziate e susseguentemente
sull'anno finanziario e sul piano finanziario ospedaliero per la
Valle d'Aosta il Ministero dei Lavori Pubblici non faceva altro che
reintegrare questo impegno di questi mutui agevolati da parte delle
Opere pubbliche, Provveditorato delle Opere Pubbliche del
Piemonte.
Allora, riepilogando, bisogna assolutamente che questa nostra
volontà dimostrata concretamente nel 1970 allorquando con delle
accuse vergognose, naturalmente anche sul piano personale, vennero
in questa sala pubblicamente ripetutamente portate alla ribalta,
dicevo allorquando quella volontà vi era, io chiedo i motivi per
cui abbiamo dovuto aspettare altri tre anni per affrontare, non
voglio dire marginalmente, ma in questo primo passo perché, se noi
andiamo avanti di questo passo, avremo questo Istituto fra dieci
anni, non si può aspettare ulteriormente che questi bambini vengano
ridistribuiti nelle varie zone e questi loro genitori debbano
continuare ad avere questo peso sia finanziario e sia morale, al
fine di trasferimenti e di vedere di venirne fuori appena questi
nostri ragazzi hanno superato quelle attuali disponibilità di
istruzione in base a quelle che sono le attuali disponibilità nella
nostra Regione. Pertanto io poi mi riservo, se sarà il caso, di
prendere ancora la parola per aggiungere se sarà il caso alcune
cose, però mi permetterei di chiedere, se non fosse possibile,
visto che qui vi è giustamente un emendamento che mi sembra sia
valido l'emendamento aggiuntivo, se non sia il caso visto che vi è
una Associazione di questi ragazzi, non sia il caso di mettere
anche un rappresentante nella Commissione perché porti il suo
contributo diretto o responsabile a nome di questa Associazione,
sarebbe un ulteriore motivo di garanzia e di collaborazione per
portare avanti questo problema.
Ecco, io per il momento mi fermerei, perché come dicevo prima,
non voglio nel modo più assoluto andare in cerca a quelle che sono
state le tragiche realtà di alcuni anni or sono su questo problema.
Se sarà il caso, evidentemente, allora se qualcuno riterrà di dover
andar a rinvangare vuol dire che seguiremo su quella strada.
Ecco io mi permetterei di ripetere al Presidente del Consiglio,
senza che stia a scriverlo su un pezzo di carta, se la Giunta
ritiene di poter accogliere che si sia anche
Montesano (P.S.D.I.)
- Richiami, Consigliere Mappelli, io
credo che sia già opportuno richiamare quando arriviamo
all'articolo.
Mappelli (D.C.)
- Sì, però la Giunta sappia, lo faccia
pure proprio che chiedo che un rappresentante dell'Associazione sia
messo nella Commissione.
Montesano (P.S.D.I.)
- Va bene.
La parola adesso all'Assessore Chantel.
Chantel
(P.S.I.)
- Io le osservazioni le farò
dopo, sia su quanto ha detto Manganoni e sia su quanto ha detto
Mappelli.
Per intanto mi contento di chiarire la posizione del Partito
Socialista quale Capogruppo e il Partito Socialista ha fatto a suo
tempo un comunicato e non è nessun male aver portato a fondo
l'esame del problema perché dei 200 posti letto preventivati nel
primo programma siamo arrivati ai sufficienti 20 o 30 posti letto
e, siccome qui si è proprio parlato del Gerontocomio, quella specie
di bel catafalco che c'è lì, di cui purtroppo non sapremo quando
sarà finito, ed è un bene che prima di dare il via ai concorsi,
agli appalti coi miliardi della Regione, con l'impressione che la
Regione sia un pozzo di S. Patrizio e questo lo si dimentica troppo
presto, perché ad un bel momento fra qualche anno qui dentro i
Consiglieri avranno solo bisogno di approvare la legge sul bilancio
che paga i debiti e avrà finito il suo servizio. Parto dal
principio, noi partiamo dal principio che, se le cose sono ben
fatte, anche la moneta deve essere spesa in rapporto a quel che
deve rendere, perché ripeto ancora una volta, nonostante il nuovo
riparto fiscale, non si facciano delle illusioni qui dentro che i
milioni siano diventati delle noccioline, i milioni rimangono dei
milioni, i debiti rimangano dei debiti, i mutui rimangano dei mutui
e si pagano regolarmente anno per anno, rendendo sempre più rigido
il bilancio. Qui ho finito la discussione dal lato amministrativo,
sulla necessità che prima di dare il via a spese di centinaia di
milioni sia bene sapere in modo chiaro come si spendono.
Il Partito Socialista, il suo Comitato Esecutivo dopo aver
esaminato il disegno di legge proposto dalla Giunta regionale per
la costruzione di un istituto Centro Regionale di Servizi
Psico-medici-pedagogici in Comune di Sarre e la relazione ad esso
allegato, ritenuto che l'autorizzazione alla costruzione di una
struttura specialistica dovrebbe seguire e non precedere la
disciplina programmatica di tutto il complesso del servizio sotto
sanitario regionale, che tuttavia i tempi necessari per la
costruzione sono tali da consentire un efficace programmazione di
detti servizi, l'approvazione della legge conseguente in modo che
essa possa essere tempestivamente inserita nelle previsioni del
programma; che la legge proposta può quindi essere approvata dal
Partito, non che sia andata nel senso anzidetto e possa
rappresentare un impegno concreto per la realizzazione di tutto il
programma economico della Regione ivi compreso il programma sotto
sanitario e chiederò all'emendamento sostitutivo n. 1 "La Giunta a
suo tempo sui servizi socio-sanitari in genere"
delibera
di dare mandato ai propri Consiglieri regionali di proporre gli
emendamenti necessari per l'attuazione dei su estesi principi e di
approvarlo con il loro inserimento nel testo del disegno di legge
proposto.
E a Manganoni che se ne è andato darò una risposta.
Montesano (P.S.D.I.)
- Lascia stare, non c'è.
Chantel
(P.S.I.)
- E va beh, allora stiano dentro,
eh scusatemi!
Montesano (P.S.D.I.)
- Dai la risposta prima a Mappelli e
speriamo che venga.
Chantel
(P.S.I.)
- Ah per Mappelli la risposta è
molto semplice, se non mi sbaglio era l'Assessore alla Sanità dal
1966 al 1970. Ha detto lui che i fondi c'erano già nel 1965.
Ho finito la discussione.
Montesano (P.S.D.I.)
- Ecco la risposta al Consigliere
Manganoni.
Chantel
(P.S.I.)
- A Manganoni darò la risposta, e
la risposta è precisamente questa: meglio, vero, una diminuzione
del valore di 600 milioni che 600 milioni spesi male e su questo
punto ritorno ancora una volta. Benissimo l'Istituto
Psico-Medico-Pedagogico, benissimo una volta tanto incominciare ad
avviare i problemi sanitari, ma altrettanto vero che prima di
spendere i quattrini bisogna sapere come e dove e perché si
spendono e aggiungerò qualcosa. Qui hanno tutti parlato della
famiglia, tutti hanno ragione, però io aggiungo un'altra cosa. In
queste cose ci sono dei tempi brevi e dei tempi lunghi, io ripeto
un discorso che ho fatto otto anni fa. Otto anni fa ho insistito e
insisto ancora oggi perché sia creato un servizio di assistenti
sociali e assistenti vigilatrici perché è solo attraverso questo
servizio ed eventuale équipe di medici che visitano a casa che noi
cominceremo ad avere dei dati e cominceremo il lavoro subito.
Mentre si costruisce l'Istituto possiamo venire incontro a questa
gente, però necessita la creazione, la variazione in quel che è
diciamo così il personale addetto alla sanità e all'Assistenza
sociale, come minimo, se vogliamo cominciare a parlare di riforme
sanitarie, cominciamo a procurarcelo questo personale, come minimo
ci vogliono 30 o 40 assistenti sanitarie sociali vigilatrici per
dare il via, come minimo bisogna cominciare a dare i sussidi a
quelle maestre disoccupate che non trovano posto perché sappiamo
che posti ce ne sono, mediante la socializzazione, mediante una
specializzazione in senso sanitario sociale ed otterremo due
effetti invece di chiacchiere daremo un servizio sicuro e reale,
cominceremo finalmente quel servizio che alleggerirà il servizio
ospitaliero e che potrà dare il via a una sicurezza sociale e ad
una assistenza sanitaria, ma è inutile farsi delle illusioni, senza
il personale paramedico questi problemi non si risolvono, primo di
tutto perché allo stato attuale i medici non sono sufficienti né
qui in Valle né in Italia; secondariamente perché in tutti i Paesi
dove si è voluto fare questo lavoro ci si è preoccupati di avere un
largo ed abbondante personale paramedico.
Montesano (P.S.D.I.)
- La parola al Consigliere
Andrione.
Andrione (U.V.)
- Noi siamo favorevoli alla legge che è
stata presentata sia perché costituisce un complesso organico che
affronta il problema in maniera moderna e specializzata, sia perché
alcune riserve che avevamo avanzato sono state luminosamente
illustrate e spiegate dal Dott. Barbero e da altro personale
dell'Assessorato della Sanità e Assistenza sociale.
Vorremmo avanzare alcuni suggerimenti pratici che ci sembrano
indispensabili perché la legge possa effettivamente diventare
operativa, e alla relazione allegata, divisa in tre parti, vorremmo
che a pagina 8, dove è detto "Creazione di asili nido per la prima
infanzia e verifica dell'efficienza dell'attuale rete di scuole
materne della Regione" vorremmo che fossero presi immediati
contatti fra gli assessorati alla Pubblica Istruzione e alla Sanità
e Assistenza sociale in relazione anche alla legge regionale per
l'attuazione delle scuole materne, affinché questo tipo di lavoro
possa cominciare, fin dal prossimo anno scolastico, colmando questa
lacuna di cui parlava l'Assessore Maquignaz per il dépistage dei
bambini fra i zero e cinque anni e, quindi, dandoci il materiale
indispensabile per poter sapere come affrontare in concreto i
problemi che si pongono.
Il secondo e terzo punto "Potenziamento dei Consultori
pediatrici operanti nella Regione" e il "Potenziamento e
coordinamento dell'equipe medico-medico-pedagogiche perché operino
a livello dei singoli comprensori" è il punto fondamentale e noi
vorremmo proporre che fin da adesso, se necessario, la Regione
abbia dei contratti di lavoro con medici in previsione e magari
questi medici vadano all'estero a specializzarsi nella specifica
materia. In previsione del giorno in cui l'Istituto funzionerà
effettivamente e sia possibile, come ha ricordato bene l'Assessore
Chantel, fin da quel momento avere il personale a posto affinché
non vi sia il solito sistema di mettere, di fare correre i muli
perché mancano i cavalli.
Per quanto riguarda il punto 4) alla preparazione di personale
specializzato e in relazione anche a critiche che noi abbiamo mosso
al sistema con il quale la Regione distribuisce i sussidi
scolastici, vorremmo pregare l'Assessorato alla Pubblica Istruzione
di studiare una serie di bandi di concorso, borse di studio
specifiche per la preparazione di questo personale, bandi di
concorso che devono partire da oggi e che permettano di preparare
adeguatamente il personale che dovrà lavorare in questo Istituto,
in maniera che vi sia da parte della Regione e la possibilità di
una scelta di questo personale e che questo personale corrisponda
effettivamente alla missione cui sarà dedicato e non che, per
riprendere anche se in senso diverso, quanto diceva la Consigliera
Siggia, che domani siano le cuoche che sorvegliano i bambini e che
magari il personale addetto alla pulizia ha la laurea, perché non
trova lavoro in altra maniera.
Noi chiediamo che quello che si fa sia fatto con una certa
previsione nel tempo con quella che, con parole ormai cadute in
disuso o perlomeno che ha preso un senso denigratorio, con una
certa pianificazione.
Per quanto riguarda l'impostazione generale, ripetiamo, siamo
d'accordo e abbiamo soltanto un'ultima riserva da fare che riguarda
la parte terza, riserva che interessa non la tecnica, non la
costituzione di questo Istituto, che è assolutamente
indispensabile, ma la previsione di spesa. Io ho fatto dei calcoli
personali, posso benissimo riconoscere che mi sono sbagliato, ma
qui sono previsti all'incirca 134 milioni annui per il
funzionamento di questo Istituto e, non nella legge, nella
relazione, si dice in conclusione tra le previsioni di spesa appare
ben contenuta e non eccessiva. A me appare persino troppo
contenuta, contenuta in maniera tale che rischiamo di non fare bene
le cose. Io vedrei volentieri, almeno secondo i miei calcoli, una
spesa quasi del doppio, comunque credo che su questo la Giunta
stessa sia d'accordo, si tratta per adesso di un'ipotesi di lavoro,
di un documento che è sottoposto affinché il Consiglio prenda in
esame l'intero problema e si renda conto di quali saranno le
implicazioni finanziarie che esso comporterà.
A questa spesa ristretta e tenuto conto di quanto diceva
l'Assessore Chantel sui limiti e le possibilità del bilancio, deve
comunque rispondere dall'altro lato la necessità di fare bene
quello che facciamo, di non fare dei lavori a metà, spendiamo di
più, spendiamo quello che è necessario, non facciamo tutto perché
non possiamo fare tutto, magari evitiamo di versare dei contributi
ai Comuni o cose di questo genere, però se facciamo l'Istituto
Psico-Medico-pedagogico deve essere fatto veramente bene, deve
rispondere alle necessità per le quali il Consiglio ha affrontato
questa discussione e ha stabilito questa relazione.
Montesano (P.S.D.I.)
- Prima di dare la parola al
Consigliere Balestri io do avviso ai Signori Consiglieri che
propongono o proporranno degli emendamenti di metterli per iscritto
e di presentarli al tavolo della Presidenza ad evitare, no, bisogna
che siano messi per iscritto. Io credo che non è nessun fastidio
mettere per iscritto all'articolo tot, io devo fare una forza di
memoria e posso essere fallace e anche dico questo che al momento
della votazione dell'articolo può essere assente l'Assessore o il
Consigliere proponente l'emendamento, quando io ce l'ho sul tavolo,
essi passeranno alla votazione.
La parola al Consigliere Balestri.
Balestri (P.S.I.)
- Vorrei ricordare al Consiglio che
stiamo trattando un problema che è in continua evoluzione, ma direi
di più, tutti i problemi sono sempre in continua evoluzione, mai
niente è fermo, ma in questo problema non ci sono ancora proprio
delle basi ferme, quindi si va ancora sperimentando con cose
concrete delle evoluzioni su cui nessuno crede di mettere la parola
fine. Ecco perché ho fatto questa premessa per dire al Consigliere
Manganoni che, se anche questo problema la Regione l'aveva sentito
come fra uno dei suoi problemi più impellenti e fin dal 1965-1966
ci si preoccupò di questo, di reperire dei fondi, di trattare
questo problema, forse non prendete alla parola, forse è bene che
sia andato così perché altrimenti avremmo fatto delle cose che oggi
sarebbero state completamente superate.
E vorrei fare un accenno molto breve. Io ho seguito molto le
relazioni e, eccettuato qualche punto, mi ha colpito quella
dell''Assessore Maquignaz che si vede è vissuta e quindi ha
trattato veramente dei problemi concreti.
Qui si arriva alle menomazioni, ai disadattati attraverso varie
fasi, c'è una fase prenatale che la Regione ha affrontato e queste
sono quelle fasi che portano principalmente menomazioni. Poi c'è
una prima infanzia e l'età pre-scolare, che sono quelle che danno
più la forma dei disadattati, senza specificare, senza entrare in
materia. Si arriva all'età scolare e si arriva poi ai corsi
professionali che sono il complemento di tutte queste fasi qui.
Ora, se noi facessimo delle strutture così in partenza chiuse,
ecc. veramente falliremmo quello che è lo scopo e la volontà di
tutti di arrivare alla concretezza del problema, cioè ogni cosa va
affrontata nelle proprie fasi e nelle proprie fasi già si vede che
una struttura ospedaliera sul tipo ospedaliero non ha i requisiti
per affrontare tutte queste cose. Quindi secondo noi, dopo ampie
discussioni, siamo arrivati, si può fare della demagogia, si può
dire che i problemi non sono sentiti, vogliono essere ritardati o
che, ma effettivamente creare delle strutture che sono già
disadattate in partenza vuol dire fallire il problema. Ecco perché
ad un certo momento noi crediamo che affrontare i vari problemi
nelle varie fasi sia quello che può dare dei risultati migliori, e
affrontandoli, volendo, il Consiglio regionale può anche dare delle
indicazioni, l'esecutivo può trarre vantaggio o averle già proprie,
insomma partiamo già da delle équipes di personale che, siamo
assenti, parliamoci chiaro, quindi se non abbiamo delle équipes di
personale sanitario parasanitario, specializzato in materia, che
possa dare via via nel tempo delle informazioni anche su quelli che
sono i requisiti di costruzione, di ambientamento o che, noi che
abbiamo girato e che conosciamo un po' questi ambienti, ad un certo
momento vediamo come nel limite di poco tempo siano già superati.
Con questo io non voglio dire che rimandiamo tutto quello che ci
sia, no, ma andiamo cauti, non vuol dire questo ritardare il
problema, vuol dire affrontarlo con cognizione di causa, ecco.
E poi c'è un'altra cosa, insomma, che ad un certo momento se, a
parte le prime fasi, la prenatale, la prima infanzia o che, la
prima infanzia rientra già anche nell'età pre-scolare attraverso le
scuole materne o che, ma qui è assente completamente il discorso
della scuola che per me è in primo grado, perché all'équipe, se non
c'è una certa sistemazione nel funzionamento della scuola, siamo
d'accordo, io non entro nei particolari perché poi queste cose le
diremo al momento buono, ad un certo momento, se non si arriva a
creare delle strutture che siano adatte, non so se i bambini per
esempio - ora mi è sfuggito il discorso - se il bambino, per
esempio, nella prima infanzia e in queste cose qui non ha quei
conforti, non ha quegli indirizzi terapeutici che devono avere, ad
un certo momento, arrivano e ha ragione Maquignaz quando diceva:
per certi casi non è possibile metterli insieme alla massa, ma non
è possibile nemmeno isolare la maggioranza dei casi dalle masse
perché se no veramente si creano dei complessi che sono quelli che
determinano questi disadattamenti.
Ecco perché il problema non è così semplice, va studiato, non è
che col fatto che si dica non è semplice non si faccia niente,
volendo si può anche incominciare a fare subito, ma fare le cose
coi piedi per terra, perché in questi problemi, se per caso si
iniziano male vanno a finire male, cioè non si ottengono quei
risultati e allora è inutile parlare di cifre che siano - Andrione
- molto o poco o che, le cifre ci vogliono in questi casi ma ci
vogliono bene impiegate perché 100 milioni possono dare un
risultato, 200 milioni lo possono dare peggiore. Certo che, se 200
milioni sono spesi meglio, e allora si otterranno veramente dei
risultati ottimi.
Questo è il concetto, quindi non è che si chieda oggi questi
emendamenti, si chiedono questi emendamenti per la garanzia che il
problema veramente sia affrontato nel lato giusto perché è così che
veramente si possono avere dei risultati e siccome è un campo
delicato dove non possiamo permetterci di dire: facciamo una
costruzione che poi rimarrà lì o che non avrà i suoi frutti o che
sarà disadattata già in partenza, ad un certo momento no, i bambini
ci premono troppo ed è un campo dove anche s'è fatto poco anche in
campo nazionale e quindi in campo regionale abbiamo il dovere di
farlo come si deve per i nostri figli.
Montesano (P.S.D.I.)
- La parola al Consigliere
Pedrini.
Pedrini (P.L.I.)
- Beh veramente, Sig. Presidente, io La
ringrazio e su questo argomento avrebbe dovuto prendere la parola
il nostro specialista del Partito che è il Dr. Maghetti e che
purtroppo stamattina c'è stato un incidente in Bassa Valle e come
al solito non c'è nessuno, beccano lui e quindi deve andare e
quindi io dirò soltanto, egli ha già specificato chiaramente in
Commissione quando è stato discusso questo argomento come il
Partito Liberale è sensibilissimo a questi problemi ed è
perfettamente d'accordo sull'impostazione data.
L'unica cosa che gradirei dire è questa: che non soltanto noi
siamo d'accordo, ma condividiamo in pieno quando ha detto sia
l'Assessore Chantel che, dal lato finanziario, sia quanto detto dal
Consigliere Balestri che evidentemente, oltretutto, parla non
soltanto come Consigliere ma anche come esperto in materia, ragione
per cui il Partito Liberale dichiara, tramite il sottoscritto, di
essere perfettamente d'accordo su tutto quanto si ritiene fare ed è
felice di poter dire che la Valle d'Aosta anche in questo campo, si
deve porre all'avanguardia, così come ha fatto in altri campi. Io
ritengo che sono cose talmente delicate che veramente riguardano i
nostri figli per cui tutto quello che si fa è sempre fatto in
maniera, è sempre fatto troppo poco.
Quindi su questo punto il Partito Liberale è perfettamente
consenziente e approva in pieno. Grazie.
Montesano (P.S.D.I.)
- La parola, mi pare ha chiesto la
parola Lei Consigliere Manganoni, prego.
Manganoni (P.C.I.)
- È stato detto che è meglio svalutare
600 milioni che spenderli male. Io sono della tesi inversa, io sono
della tesi che bisogna spenderli bene e spenderli presto, non solo
per evitare la svalutazione, ho detto prima che chi paga sono le
famiglie.
Avevo posto quelle due domande all'Assessore, che adesso poi
risponderà, scusi, poi ci ha detto ancora: se avessimo fatto prima
avremmo fatto delle cose oggi superate, è esatto, però io dico
allora, secondo questa tesi, non facciamo niente neanche oggi, no,
perché quello che facciamo oggi fra 10 anni sarà superato e allora
noi prima non abbiamo fatto perché dopo 10 anni non siano superate
ma, con queste tesi, non facciamo niente neanche oggi perché fra 10
anni non faremo niente, perché fra 10 altri anni saremo
superati!
Ed io vi cito l'esempio l'Ospedale Mauriziano, è superato, 40
anni fa quando lo avevano costruito, se partivano da questi
principi non l'avrebbero costruito perché avrebbero detto: eh no,
se facciamo un Ospedale oggi fra 20 anni è superato e allora
aspettiamo 20 anni. Dopo i 20 anni ne aspettiamo altri 20 per non
essere superati e così non facciamo mai niente!
Pertanto io, che capisco poco di questioni sanitarie, di
ospedali, di Istituti, però la mia tesi è quella: facciamo,
facciamo bene e facciamo presto, chiacchieriamo meno, realizziamo e
concretizziamo perché di tempo ne abbiamo già perso troppo.
Montesano (P.S.D.I.)
- Un attimo, parla prima il
Consigliere Andrione.
Andrione (U.V.)
- Volevo solo dire che concordo con
quanto diceva Lei, ma c'era questo punto per me che era
fondamentale e cioè che è molto più facile riacchiappare se vuole
con dei corsi di formazione professionale un personale che è già
stato istruito nella specifica che fare, come quello che volevamo
fare oggi, partire da zero. Quindi, anche se io mi rendo benissimo
conto che è una materia difficile e nella quale c'è una continua
evoluzione, chiedo che si parta subito perché noi avremo molta più
facilità spendendo questi milioni nel riformare e nell'aggiornare
il personale che abbiamo incominciato oggi a formare. Se ci saranno
delle modificazioni, che non invece allora crearlo ex novo quando
esistono già queste strutture, su questo penso che siamo
d'accordo.
Balestri (P.S.I.)
- Mi sembra che avevo premesso che era
una battuta quello di dire meglio che sia andata così. Sono anch'io
perfettamente d'accordo che, ad un certo momento, non si può
aspettare all'infinito per raggiungere la perfezione, però il
discorso aveva un'altra logica ed era quella di dire: almeno oggi
facciamo quello che progressivamente è più evoluto insomma in
questo campo. Hai capito Manganoni? Perché tu per girare le cose
sei speciale!
E vorrei rispondere a Andrione. Forse non ho sottolineato nella
prima parte questo, che oggi noi dovremmo partire immediatamente
con una équipe perché sarà quella che terrà i collegamenti
attraverso la scuola e le famiglie e tutto. Non sto a dilungarmi, e
che incamererà il lavoro, ecco non perde tempo in quel senso lì. È
logico che non possiamo aspettare di arrivare ad avere un personale
ideale, speriamo di trovare qualcuno che possa essere in grado di
guidare questo personale e di instradarlo su una strada migliore,
ma questa è una cosa subito immediata.
Secondo me ha un'importanza immediata ancora per incanalare un
certo lavoro prima questa della costruzione, ecco questo è il succo
del discorso.
Montesano (P.S.D.I.)
- Nessun altro chiede la parola?
Bordon (D.C.)
- Vorrei incominciare a sentire una
risposta, se è possibile, perché Manganoni col quale da un po' di
tempo.
Montesano (P.S.D.I.)
- Chiedi la parola o no?
Bordon (D.C.)
- Ho chiesto la parola.
Montesano (P.S.D.I.)
- Va bene.
Bordon (D.C.)
- Ma anche se devo aspettare una cartuccia
per questo la devo chiedere per forza.
Montesano (P.S.D.I.)
- No, ma poi sugli articoli non ci
sono cartucce, sugli articoli puoi richiedere la parola.
Bordon (D.C.)
- Siccome ci sono degli accordi da un po'
di tempo fra Manganoni e il sottoscritto, che non sono accordi di
partito sia ben chiaro, sono accordi di persone, siccome non è un
tecnico e io non sono un tecnico come lui, ci troviamo molte volte
sulla stessa linea e pertanto certi discorsi li dobbiamo portare
avanti.
La parola, per quanto ci concerne, l'ha presa il nostro
rappresentante in Commissione Sanità, che è Mappelli, e ha detto
quello che pensava e quello che pensavamo noi.
Io invece stavo facendo delle congetture mie personali, stavo
seguendo un po' questi interventi con la massima attenzione e in
fondo in fondo dovrei dire che certe perplessità riaffiorano anche
in me, sono un po' le perplessità che abbiamo sentito dire da
Manganoni, perché è vero che è un problema talmente delicato, così
emotivo, così toccante questo che stiamo trattando, però io qui non
sono per fare della demagogia ma, ad un certo momento, sono qui per
fare dell'amministrazione e allora che cosa vi vorrei dire? Vi
vorrei dire alcune considerazioni mie personali, che cosa ha fatto
la Democrazia Cristiana - perché qui si sente molto parlare del
Partito Socialista, ha emesso questo ordine del giorno, il Partito
Liberale - la Democrazia Cristiana non ha che seguito questo
principio dal 1966-1967, per cui chiedere oggi a tutti i
Consiglieri questo voto unanime io sono sicuro che ci sarà senza
chiederlo, perché voglio vedere chi ha il coraggio di non votare a
favore di un provvedimento di questa pasta. Ma per noi questo è un
invito veramente a nozze perché noi ci siamo battuti da tanti anni
per questo problema, noi abbiamo portato avanti nel 1967, nel 1968,
quando c'era una Giunta socialista, del MAV, non so chi c'era,
andatevelo a vedere perché non è questa la discussione che vogliamo
fare. Ma io sto constatando ancora una volta che si tratta soltanto
di una questione di pazienza, mi verrebbe quasi in mente il
proverbio cinese "siediti in riva al fiume e vedrai passare il
cadavere del tuo avversario". Qui non si tratta di fiumi, non si
tratta di cadaveri di avversari, ma si tratta solo di avere tanta
pazienza, tanta pazienza, perché la democrazia è una grandissima
nella cosa, e ha ragione Manganoni quando dice: ma in fondo in
fondo noi abbiamo paura di fare, di dire, di sentire troppe parole.
Perché effettivamente abbiamo discusso questo problema, si è
discusso nel 1968, come ricordava Mappelli per l'acquisto dei
terreni, poi questi terreni pareva che non andassero bene perché
comperati da una certa persona o da altri non quadravano i conti,
ma su questo noi non ritorniamo. Ad un certo momento si trattava di
portare avanti questo progetto e il progetto è rimasto lì perché
giustamente, lo diciamo anche noi, si trattava prima di costruire
di vedere come lo si faceva funzionare. Quindi io sono d'accordo
con la Dr.ssa Siggia che ad un certo momento dice: vediamo un po'
che cosa ne deve venire fuori. Da un punto di vista tecnico io
concordo con quanto ha detto Chantel: dobbiamo avere il personale,
perché se no andiamo avanti, però voi consentite a Manganoni e a me
che siamo uomini della strada e che ci troviamo al di là di due
barricate ma per queste cose qui ci troviamo insieme che ad un
certo momento queste perplessità ci vengono, perché giustamente
l'amico Balestri ha corretto quello che aveva detto prima, se non
corretto lo ha spiegato, ma noi ci domandiamo se dopo tre anni che
i tecnici hanno sul tavolo lo studio di questo funzionamento e ci
troviamo ancora a questo punto, ad un certo momento, la pazienza ci
sia consentito scappa, perché noi non abbiamo mica inventato noi il
funzionamento, ci sono delle Commissioni, per esempio, la relazione
di Maquignaz fatta molto bene, tutte quelle belle parole che noi ci
sentiamo dire, belle e qualche volta purtroppo brutte, ma noi
abbiamo già sentito tre, quattro, cinque anni fa certe relazioni
fatte dai sanitari, fatte dal Dr. Barbero che ha una competenza
particolare e una sensibilità particolare, e mi compiaccio con lui,
fatte da altri tecnici, però non ci si venga poi ad un certo
momento a dire: ma questo è un continuo addivenire, una cosa in
continua evoluzione e pertanto noi ci troveremo sempre in ritardo,
perché allora ha ragione Manganoni, come abbiamo ragione noi, non
andremo mai avanti. Quindi qualche cosa dobbiamo fare.
Ora qui dentro io qualche volta sono un po' perplesso e mi
spiace di dover sempre criticare il mio amico Benzo, che fra le
altre cose è una persona educata, almeno nelle sue risposte, anche
se non concordiamo con le impostazioni nostre. Però io chiedo a
Benzo ma quando fa questa sua relazione e dice che questo rientra
in un grande programma di assistenza sanitaria regionale, ecc.
ebbene io dico che qualche volta si dicono delle grandi e belle
parole ma in conclusione c'è ben poca roba, e che cos'è che ci
preoccupa? Per esempio, il Geriatrico, ma io chiedo a Benzo, se mi
vuole ascoltare per cortesia, perché mi rivolgo all'Assessore se
non mi rivolgo alla Dr.ssa Siggia, che è poi la stessa cosa, forse
mi risponderà la stessa cosa, perché vedo che ve la state lavorando
insieme, io chiedo ma questo Geriatrico, che è lì, è fuori
argomento, ma speriamo che questo nuovo stabilimento, questo nuovo
edificio che noi dobbiamo costruire, questo nuovo complesso, perché
non si tratta solo di un edificio, si tratta di una costruzione, di
un funzionamento, e non vada avanti come sta andando avanti il
Geriatrico, perché il programma che ci eravamo fissati noi nel
1966-1967, voi sedevate negli stessi banchi della Democrazia
Cristiana allora, mentre oggi questo non c'è più, naturalmente che
cosa abbiamo detto? Una assistenza generale sanitaria in tutta la
Valle d'Aosta con particolare riguardo ai vecchi - ecco l'Ospedale
Geriatrico che doveva alleggerire l'Ospedale Mauriziano di Aosta
allora - e in modo particolare delle cure di questo caso, ma io
domando scusa, dal 1968 non sono passati solo tre anni, sono
passati tre anni per questo problema specifico, ma quanti ne sono
passati per altri problemi? Perché giustamente si ricorda qui, se
veniamo al concreto, dopo aver preso una pagina della Valle dove
c'è un bellissimo programma, in sostanza che cosa abbiamo?
L'Astanteria al fondo Valle? Non c'è, non è una discussione cattiva
che io voglio portare avanti, è una discussione di sostanza, in
fondo Valle l'Astanteria non l'abbiamo vista, l'Ospedale di
Saint-Vincent non so il perché, ma questo ci saranno degli
adempimenti, l'Ospedale Mauriziano va avanti come Ente regionale e
non entro in merito perché, se si volesse aprire questo capitolo,
lo apriremo in altre occasioni. Il Geriatrico io non so che cosa
abbia ma non riesco a vederlo andare avanti, il Geriatrico mi sta
molto in gola perché passo almeno quattro volte al giorno sulla
strada nazionale e lo vedo lassù, a parte quello che è il colore
attuale, speriamo che quando sia finito abbia un altro aspetto
perché mi sa molto di quei bunker che abbiamo costruito lassù a
Pré-Saint-Didier, che hanno costruito a Pré-Saint-Didier, quindi
non parliamo di certe decisioni prese dai tecnici in queste
approvazioni di progetto, perché noi non siamo tecnici, i tecnici
siete voi, siete voi gli ingegneri, ecc. ecc., però la verità è
questa, che lì non si va avanti, e come non si va avanti lì, noi
non vorremmo che non si andasse avanti qui.
Ecco allora che cosa io mi aspettavo da Benzo, vorrei per
tranquillizzarmi che risponda. Il Presidente del Consiglio ha
chiesto questo mio intervento come una cartuccia e io sono contento
di averla sprecata, ma io mi accontentavo di sapere due cose: la
risposta che darà Benzo ai due o tre quesiti posti da Manganoni,
forse quesiti posti un po' duramente, quand'è che si incomincerà?
Quand'è che si costruirà? Quand'è che entrerà in funzione?
Beh io non penso che, se non dà un po' così i numeri, diciamo,
l'amico Benzo possa dare queste date. Però è indubbio che noi
desideriamo sapere un po' che cosa si intende fare perché, se
ancora una volta noi ci vediamo portare questi problemi alla
vigilia di determinate date, e non dico che questo lo abbiate fatto
solo voi perché l'hanno fatto tutte le Amministrazioni, e allora,
se alla vigilia di queste date noi vediamo venir fuori dei problemi
di questa importanza, io signori sono sempre dello stesso parere
che le elezioni regionali in Valle d'Aosta non si devono fare ogni
cinque anni ma ogni due anni e mezzo.
Lustrissy (D.P.)
- Volevo dare alcuni chiarimenti, visto
che alcuni Consiglieri che sono intervenuti hanno fatto riferimento
anche alla organizzazione scolastica, tanto per mettere al corrente
il Consiglio delle cose che stiamo facendo.
Per quanto riguarda la formazione del personale specializzato, è
uno dei grossi problemi che da anni ci sta angustiando e di più
abbiamo notato questo: che, pur avendo in Valle molto personale
insegnante specializzato che ha frequentato corsi speciali, non ne
abbiamo trovati disponibili lì fino a questo momento per
organizzare delle scuole speciali in più, in numero maggiore di
quello che abbiamo potuto organizzare fino adesso. Cioè da
quest'anno abbiamo ristrutturato la scuola speciale che funzionava
ad Aosta, l'abbiamo trasferita in locali più idonei al Villair di
Quart con la possibilità di avere a disposizione del personale
specializzato e lì si è potuto organizzare una attività abbastanza
rispondente alle esigenze di quella scuola.
Avevamo in animo di istituire un'analoga organizzazione nella
zona media e bassa Valle, però non è stato possibile fino a questo
momento reperire personale specializzato, e combinazione, dato che
da tempo anche stiamo sollecitando molti giovani insegnanti a
frequentare i corsi per i quali abbiamo istituito dei bandi per
dare loro la possibilità di specializzarsi in questo settore a un
fenomeno strano, cioè o non ci sono domande oppure ci sono domande
di personale di ruolo che poi in definitiva non potrà venire
utilizzato per la gestione, per la conduzione di queste scuole,
tant'è vero che noi in questi ultimi tempi avevamo fatto un bando
di concorso per inviare del personale insegnante a specializzarsi
sui problemi della logofonia, abbiamo avuto molte domande di
insegnanti di ruolo però, quando abbiamo chiesto a questi
insegnanti di mettersi a disposizione, avendo essi già conseguito
delle specializzazioni precedenti, per il funzionamento di scuole
speciali in altre zone della Valle, non è stato possibile averli a
disposizione.
Allora ci chiediamo fino a che punto è ancora valido fare dei
bandi di concorso, mettere a disposizione delle borse di studio,
inviare del personale a specializzarsi se poi non lo possiamo
utilizzare.
Io ritengo che il discorso dovrà essere rivolto soprattutto ai
giovani diplomati, ai giovani insegnanti che usciranno
dall'Istituto Magistrale che di anno in anno si accumula
nell'elenco dei disoccupati e speriamo assieme a questi di poter
fare un lavoro di questo tipo.
Per quanto riguarda il funzionamento della équipe
psico-medico-pedagogica, è vero che ci sono ancora dei grossi
problemi perché sinora abbiamo costituito un'équipe a livello di
medicina preventiva psico-medica però manca tutta la componente
pedagogica. In questo settore è talmente difficile trovare
personale specializzato che tutte le volte che ci troviamo di
fronte a questi problemi non riusciamo mai ad uscirne ed è anche
altrettanto difficile, credetemi, trovare delle persone disponibili
a frequentare anche dei corsi gratuiti con a disposizione delle
borse di studio per poter perfezionarsi.
Noi quest'anno a livello di scuole elementari, se ben ricordate,
come Consiglio regionale, avevamo approvato, abbiamo approvato la
legge sulla scuola regionale materna e proprio in quella legge
abbiamo stabilito che per ogni classi potranno essere inseriti i
bambini handicappati di forme meno gravi. Per questa legge abbiamo
avuto recentemente anche il plauso dell'Associazione nazionale dei
bambini handicappati che ci ha mandato una lettera di
ringraziamento per quanto avevamo fatto, però esisteva il grosso
problema della formazione del personale insegnante. Allora
quest'anno è già iniziato da tre mesi un corso di specializzazione
per il personale insegnante della scuola materna, il corso è
gestito dal Prof. Avalle e dai suoi tecnici, è un'équipe
specializzata nel settore e durerà un anno con 120 lezioni. Alla
fine del corso le insegnanti dovranno presentare una tesi di
discussione con l'équipe insegnante e verranno poi licenziate le
migliori di modo che quel discorso che è già statuito nella legge
dell'inserimento di bambini handicappati nelle classi di scuola
materna possa trovare una concreta attuazione avendo a disposizione
un personale insegnante in grado di poter fare queste cose.
Noi continueremo a muoverci in questa direzione, continueremo a
fare bandi di concorso secondo le esigenze che si manifesteranno,
già individuate in alcuni settori di specializzazione, per poter
sempre di più avere a disposizione quel personale specializzato di
cui abbiamo tanto bisogno. Speriamo che ci sia altrettanta
rispondenza da parte di coloro che dovrebbero poi assumersi questa
responsabilità.
Montesano (P.S.D.I.)
- Con la parola all'Assessore Benzo
viene chiusa la discussione generale per riaprirsi poi in un modo
particolareggiato, articolo per articolo, quindi i Consiglieri che
poi vogliono intervenire interverranno alla discussione degli
articoli.
La parola all'Assessore Benzo.
Benzo
(D.P.)
- Innanzitutto non possiamo che
prendere atto con soddisfazione di questa generale affermazione da
parte di tutti i Gruppi consiliari della validità di questa
iniziativa che oggi viene sottoposta all'approvazione del Consiglio
regionale.
Vorrei così fare un po' una panoramica generale ancora del
problema rispondendo nel contempo a quanto nei singoli interventi è
stato detto.
Innanzitutto due fatti sono fondamentali, sono emersi, che se è
vero come è vero che tanti anni or sono da parte di tecnici, quali
il medico regionale, erano stati previsti con lungimiranza la
costruzione di determinate strutture, strutture ospedaliere o
sanitarie assistenziali, per ottenere dei contributi di
finanziamento dallo Stato, è ben vero che l'iter di questi singoli
interventi è stato lungo.
Per quanto concerne invece il problema più strettamente legato
al Centro di servizi sociali di Sarre, è fuori dubbio, Signori
Consiglieri, che avete vissuto insieme a noi della Giunta in questi
due anni e mezzo, tre anni, le difficoltà che via via emergevano
ogni volta che il problema, non dico veniva sfiorato, ma veniva
incidentalmente, non incidentalmente sottoposto per quelle continue
altre, diciamo interventi di acquisto che venivano fatti in quel di
Sarre proprio per la costruzione di questo Istituto, venivano
sollevate un mucchio di obiezioni. E io sono pienamente d'accordo
con Bordon quando dice che è questione di pazienza, io direi di più
Bordon, è questione anche di tenacia, la pazienza è una cosa che
bisogna avere per aspettare solo che certe cose succedano, la
tenacia fa sì che ad un certo momento, pur nelle difficoltà, nelle
remore, nella frapposizione diciamo di giusti freni, qualche volta
alla volontà di portare avanti un discorso che interessa
decisamente un grosso numero di famiglie e soprattutto un grande
numero di bambini, che come ho avuto occasione di ripetere nel
1970, nel 1971 e nel 1972 e in occasione degli acquisti e in
occasione del bilancio quando riportavo sempre questa legge per la
costruzione di questo Istituto Centro di servizi
psico-medico-pedagogici, non facevano altro che vedersi passare di
fronte un anno dopo l'altro, questi bambini fuori Valle erano fuori
Valle e lo sono ancora oggi a distanza di tre anni.
Io vorrei solo ricordare ai Signori Consiglieri una cosa, quella
chiarezza e quella precisione che si deve avere in questo
Consiglio. Quanto era stato da noi previsto già in occasione del
convegno sui servizi sociali del marzo 1971 è quanto ancor oggi è
qui messo nei documenti. Ciò che noi intendevamo fare era questo
tipo di centro di servizi, voi sapete che ho detto con molta
chiarezza in questo Consiglio che non era questione, io non temevo
la parola Istituto, sapevamo bene cosa significava noi Ente
pubblico fare un tipo di servizio di questo genere, non abbiamo
paura, non potevamo esemplificare nella nostra Valle degli episodi
gravi, brutali per i bambini subnormali che sono avvenuti in
istituzioni private, ma qui noi in fondo cosa volevamo? Trasferire
sotto i nostri occhi, sotto il nostro controllo, vicino alle loro
famiglie questi bambini, e in più ci siamo preoccupati di un'altra
cosa, e mi collego ancora a questo - ripeto era stato distribuito,
forse certe cose devono maturare, ed è giusto che sia così, ma io
questo documento, la prima parte, l'allegato A è stato trasmesso a
tutti i Signori Consiglieri, me ne diano atto, è stato trasmesso a
degli uffici già fin dalla fine del 1971, aveva una fascetta
azzurra attaccata a fianco, non era come adesso è arrivata in
Consiglio.
Quindi questi concetti di fondo che adesso noi vediamo recepiti
anche in campo nazionale, in una ristrutturazione che si vuol fare
generale di questo intervento a favore di questi bambini
handicappati e subnormali, sono solo proposte di legge però, noi
cosa abbiamo cercato di fare? Nella estrema difficoltà in cui ci
siamo trovati di non potere, vorrei che qui ci fosse ancora il
Consigliere Andrione per sentire - di non potere in effetti, pur
avendo delle disponibilità che vanno spese bene, come lui ha detto
e hanno detto anche il Consigliere Manganoni e Balestri, ad un
certo momento ci siamo trovati in una estrema difficoltà operativa
legislativa, perché noi non potevamo, mi dite se avessi potuto
l'avrei portato in Consiglio quella che sarà una legge organica che
dovrà essere fatta e, come vedete, è stato messo questo comma
aggiuntivo per l'entrata in funzione, cosa significa? Significa che
tenteremo, ci auguriamo che lo Stato faccia la legge quadro e che
noi possiamo fare quanto meno una legge generale della
ristrutturazione dei servizi socio-sanitari regionali, ma nel
frattempo - e queste sono le testuali parole che dissi nel 1970,
nell'ottobre del 1970 - io rimando della convinzione che un
Consiglio regionale che opera al servizio della propria comunità
non può far altro che cercare di fare il fattibile, di farlo bene
e, se possibile, presto.
Siamo arrivati - qualche Consigliere lo ha accennato - a fine
legislatura a portare certi provvedimenti e diciamo la verità sono
stati tutti provvedimenti che intendevamo portare. Avremmo voluto
anche arrivarci prima, difficoltà interne ed esterne alla nostra
stessa volontà ci hanno impedito. Io però sono lieto di poter dire
che molte di quelle cose che erano così nella volontà di poter fare
un qualche cosa che interessasse più decisamente una
ristrutturazione di questi servizi sociali, sono tutti servizi
sociali e sanitari è stata portata. Sono parecchie leggi che
investono dei problemi globali.
Sul piano operativo, per quanto riguarda questo problema, ci
siamo proprio preoccupati che, se abbiamo il centro motore - e
l'avremo - ma l'avremo forse - e risponderò al Consigliere
Manganoni e anche a Bordon - per i tempi e i modi di esecuzione
dell'opera - ci siamo preoccupati oltre che di avere questo centro
motore di diagnosi, di cura tipo specializzato, individualizzato e
di preparazione del personale nel contempo, ci siamo preoccupati di
creare delle strutture valide. Le leggi nazionali prevedono questo,
delle proposte di leggi nazionali prevedono la creazione nelle
singole comunità di centri di riabilitazione, li chiamano, noi li
abbiamo chiamati da due o tre anni a questa parte Centri
psico-medico-pedagogici di zona, uno è già in fase operativa, ci
auguriamo di poter arrivare ad aprire anche gli altri via via
nell'alta Valle, in bassa Valle, perché questo? Proprio per poter
avere un dépistage preciso, una conoscenza e un rapporto preciso
mediante personale specializzato.
E dico la verità che fa piacere sentire parlare dai Consiglieri
regionali oggi, sentire quest'apertura verso l'assunzione, per
usare il termine esatto della parola, di personale, di assistenti
sociali, di assistenti sanitarie e di altro personale paramedico,
pur nella carenza che noi abbiamo di questo personale, perché anche
qui ci siamo trovati, non per volontà di Giunta ma per difficoltà
in altri settori sindacali o di diverso tipo, a non poter fare
questo, a non poter fare questo avendo qualche elemento. Adesso
ritengo che ci possiamo essere comportati, Signor Presidente, come
Giunta per sapere che questa volontà è volontà generale del
Consiglio, però ci siamo anche preoccupati di questo aspetto che è
quello fondamentale del personale. Anche qui lo sentiamo oggi ma
noi non abbiamo aspettato oggi a preoccuparci di questo, è da tre
anni che degli studenti valdostani vengono inviati dal nostro
assessorato e pagati con borse di studio direttamente a Firenze per
fare dei corsi specializzati di fisio-chiro-terapia, terapia della
riabilitazione che è quella che serve effettivamente a questi
bambini.
Anche qui abbiamo difficoltà, abbiamo da far maturare i nostri
giovani, da far capire che sono delle altre specializzazioni, che
bisogna anche avere un po' di coraggio, sono delle lauree, si
capisce che dopo le scuole medie superiori sono tre anni da fare,
costerà un po' di fatica, noi mettiamo loro a disposizione tutto
ciò che è possibile come Amministrazione regionale, siamo andati
alla ricerca anche fuori.
Ecco perché vi dico la difficoltà sarà quella e qui dovremo fare
in quell'apposita legge regionale di prevedere un organico
regionale per tutto il settore per poter far venire del personale
medico, pagarlo giustamente come va pagato per averlo qui nella
Regione, del personale para-sanitario, logopedisti, ortofrenici,
fisio-chiro-terapisti, da fuori, per poterli immettere negli
Istituti. Noi ci siamo preoccupati nei limiti, ripeto, delle nostre
modeste possibilità, perché la Valle d'Aosta è piccola e non ha,
oltretutto, delle possibilità, per adesso, fintanto che non troverà
un altro metodo di fare un qualcosa qui nell'interno - ed è questo
che abbiamo già cercato di esaminare unitamente all'Assessore alla
Pubblica Istruzione - di fare qualcosa che permetta ai nostri
giovani di studiare qui, di prepararsi qui, di fare dei corsi qui e
di essere immessi decisamente.
Sul piano anche della scuola, della prima infanzia, degli
asili-nido, questa legge che abbiamo anche passato, che anche
questa legge già globale ed organica come in effetti lo diventa
oggi facendo far parte integrante questi concetti di fondo che sono
nell'allegato A, per quanto concerne proprio il servizio regionale,
dovrà essere la base di quella che sarà questa legge di
ristrutturazione che, come ripeto, non so sul piano legislativo
come potremo, sul piano operativo lo possiamo fare, dipende da noi,
dalla nostra volontà, e abbiamo cercato di operare tramite questi
comprensori, tramite i Comuni. Vi ricordate mesi fa abbiamo passato
quel contributo ad un certo Comune proprio per poter far sì che ci
sia questo intervento. È un modo, abbiamo cercato un modo di
effettivamente mettere già questo servizio con l'assistenza
sociale, col segretariato sociale, con l'assistente sanitaria
visitatrice, di contattare i medici della zona perché svolgano un
compito di medicina scolastica preventiva che è quella che
interessa per tempo. Ci siamo preoccupati a monte ancora di questa
situazione perché non avvengano nella fase prenatale e quando,
ripeto, nel 1971 era stato chiesto, e l'Assessore Chantel mi è buon
testimone, dal Prof. Bollea che per prima cosa si creasse anche la
divisione di neuropsichiatria nel nostro Ente ospedaliero,
nell'Ospedale regionale, è stata fatta anche quella, perché è
necessaria per gli acuti, è necessario per il primo intervento ma
noi stiamo cercando di seguire gli interventi degli altri giovani.
Quindi mi fa piacere rilevare alla Dr.ssa Siggia che Lei l'ha
chiamato un punto di partenza, è così, è un punto di partenza, sia
questo Centro motore come definisco sia questi Centri
comprensoriali che noi stiamo cercando di strutturare. Sarà poi chi
succederà, chi sarà nel nuovo Consiglio regionale, a partire da
questi concetti, a portare avanti più organicamente tutto il
discorso sul piano legislativo che finora non è stato possibile,
però è già qualche cosa aver potuto fare queste cose.
Per quanto riguarda la risposta a Manganoni e a Bordon, io penso
questo. Per i tempi tecnici, io parlo per quanto è a mia
conoscenza, sia come tecnico e sia come amministratore, questo
tipo, dunque se il Consiglio regionale avrà, come ritengo, avrà,
darà l'approvazione a questo disegno di legge, voi vedete che non
c'è che da passare l'appalto-concorso; i tempi siamo noi che
dobbiamo determinarli. Io penso che si possa, per un tipo di
costruzione di non grande apertura come questa, come siamo riusciti
a fare anche per Plan de Brun, quindi dargli uno, due mesi, due
mesi e mezzo ai progettisti, tre mesi, ecco adesso non so che cosa
si determinerà, da qual momento l'appalto e la Commissione
giudicatrice potrà determinare quale è l'Impresa vincente.
I tempi successivi: io penso che un'opera di questo genere,
ripeto, non più di così grande contenutezza come era quella
prevista, anche se il tipo era poi quello, era prevista forse
pensando a tutta una serie per questi circa 200 subnormali che
avevano, ed è stato un bene avere maturato e diminuito e ridotto il
numero, non tanto i concetti, i concetti erano gli stessi. Penso
che un'impresa di quel genere, un'impresa seria, se, ripeto, si
appalta tutta l'opera e non si procede a piccoli appaltini, perché
non si può appaltare opere di miliardi a tranci di 200 milioni alla
volta, e questo lo dico come tecnico e come amministratore, si deve
fare l'appalto totale di un'opera, allora si ha la garanzia che i
tempi ci sono e diciamo che nel giro di un anno e mezzo o due, al
massimo, può essere finita, due anni può essere finita. Questa è la
realtà se veramente c'è anche questa decisione e volontà da parte
della Giunta e del Consiglio di richiedere dei tempi tecnici già
ristretti, quindi, Manganoni glielo dirà Lei questa risposta per
quanto riguarda anche certe richieste che hanno fatto dei
Consiglieri. Io faccio presente anche un altro fatto che forse non
è mai stato sottolineato con sufficienza al Consiglio perché a chi
interessava?
Interessava molto le famiglie e questi bimbi. Abbiamo già fin
dal 1971 fatto una deliberazione di Giunta perché non c'era bisogno
del Consiglio in questo senso per fare degli interventi, per
dell'assistenza omo-familiare ed etero-familiare per questi bambini
subnormali e anche questa era una grossa novità in questo settore,
l'abbiamo rivista ultimamente per dare veramente una possibilità
finanziaria alle famiglie più bisognose di questi bambini di poter
tenerseli a casa, curarseli in casa e se possibile anche avere un
insegnate che possa in casa curarli. I casi più gravi, ripeto, come
diceva bene l'amico e collega Maquignaz che ha voluto così
puntualizzare con quella serenità d'animo che lo contraddistingue,
un problema che invece è di grande turbativa interna e che ha
servito a me, in questi ultimi tempi, in particolare, per conoscere
ciò che le famiglie desiderano e vogliono per i loro fanciulli,
qual è il trauma maggiore che c'è, che c'è nella casa, il bisogno
che c'è di portare questi ragazzi da qualcuno che possa recuperarli
in modo diverso perché le famiglie stesse non sono in condizioni di
dare questa totale assistenza sia psichica che fisica sia
psicologica che pedagogica.
Per quanto riguarda il personale, ecco, l'Assessore Chantel ha
voluto ribadire e toccare, ha fatto bene, lui sa come in Giunta
abbiamo continuamente, ci siano continuamente preoccupati di
questo, sarà la preoccupazione maggiore che deve avere chiunque
impersoni un domani questo settore così fondamentale per la vita
sociale della Regione.
Andrione ha toccato il problema, gli ho già risposto e non ci
sono degli asili nido e del personale, dell'équipe, i contratti di
lavoro, ma sono veramente questi i problemi importanti. Se non
vogliamo trovarlo bisogna farlo venire in modo tale che possa darci
la sua qualificata opera, non possiamo mica prendere del personale
così che non viene da fuori, da Torino, e nello stesso tempo
trovarlo qui in Valle, ecco, perché vogliamo che anche in quel
Centro di Servizi di Sarre ci sia una scuola di preparazione al
personale.
Balestri ha parlato di scuola integrata, ripeto, forse sono
concetti molto stringati, tacitiani, in questa relazione
dell'allegato A, ma guardate che qui si parla di questo, si parla,
si prevede già, ma bene ha detto Maquignaz: prima dobbiamo
preparare il personale insegnante alla bisogna se vogliamo che
veramente non ci sia più un'emarginazione nell'ambito scolastico.
Perché è troppo facile fare i primi della classe e invece colui il
quale è solo leggermente disadatto per essere infilato nel banco
degli asini, è troppo comodo per certi signori che in fondo
dovrebbero essere quelli che dovrebbero avere più a cuore le nostre
necessità, le necessità di tutti i ragazzi e i cittadini della
Regione, è troppo facile, fare quello, è troppo comodo. Per quanto
riguarda Pedrini che diceva: la Valle d'Aosta è all'avanguardia. Io
non so se è all'avanguardia, certo che questo tipo e questo modo di
concepire, sia pure in modo operativo, sto ripetendolo, con questo
tipo di legge che già però fa intravedere perché codifica con
questo allegato ciò che intende fare la Valle d'Aosta nel campo di
questi servizi sociali e sanitari non c'è ancora, anche in questo
settore, come è già stato in altri nella nostra Regione.
Ci sono delle proposte di legge, eh, sappiamo quanto durano.
Ecco, io ritengo di avere sviluppato, Signori Consiglieri,
avendo vissuto tutto in questi anni questo problema, ripeto con
tutta la volontà e la conoscenza approfondita che ho potuto
farmene, perciò credo che quest'iniziativa che il Consiglio
regionale sta per varare non sarà solo tanto per quanto può essere
un tipo di costruzione, un tipo di Centro di servizi in quel di
Sarre ma per quella che è la generale ridistribuzione di questi
servizi per l'avvicinamento che verrà fatto fra le famiglie, la
scuola e coloro che debbono più di tutti essere seguiti e cioè
questi bambini handicappati in età evolutiva. E ci siamo
preoccupati ancora di più nell'ultima delibera che abbiamo fatto:
abbiamo allargato l'età fino ai limiti che la Divina Provvidenza
vuol dare all'uomo perché non abbiamo messo più limite perché ad un
certo momento ci siamo detti che dovevamo preoccuparci anche non
solo di quelli che arrivavano fino ai 18 anni ma anche oltre,
perché questo? Perché sappiamo quali sono le difficoltà.
Per quanto riguarda i Centri di corsi professionali che
l'Assessore ha detto, dovranno essere fatti Centri di lavoro
protetto, l'abbiamo fatto il primo Centro di lavoro protetto,
abbiamo fatto anche questo in Italia, cercheremo di farne anche per
questi tipi di intervento.
Il Consigliere Mappelli aveva chiesto ultimamente, siccome era
proprio una domanda sulla questione pertinente l'oggetto, per
l'immissione di un rappresentante delle famiglie, ti faccio
presente questo: noi avevamo pensato che nella legge regionale che
prevede la gestione...
Montesano (P.S.D.I.)
- ... ne parliamo negli
articoli.
Benzo
(D.P.)
- ... no, volevo solo rispondere
inizialmente, adesso ormai ho iniziato, glielo dico. Siccome questa
Commissione tecnica è solo per l'appalto-concorso, mentre non
investe la gestione che è quella che più interessa, noi ci eravamo
preoccupati di quella e allora lì certamente devono esserci i
rappresentanti delle famiglie perché quanto abbiamo già anche in
colloqui avuti con i membri dell'Associazione ci ha assicurato che
sarebbe stato fatto.
Nella Commissione tecnica per l'appalto non so, non si dovrebbe
in questo caso qui perché è un appalto, diciamo, di opere che non
investe il problema che poi invece direttamente tocca le famiglie
per quanto attiene alla gestione e i modi con cui questi ragazzi
nell'interno di questo Centro saranno seguiti e curati.
Signori Consiglieri anch'io chiedo, a nome della Giunta, il voto
favorevole su questa legge che per me investe un problema sociale
di altissima importanza.
Montesano (P.S.D.I.)
- Allora si passa all'esame,
articolo per articolo.
I signori Consiglieri hanno ricevuto un allegato nel quale
l'articolo 1 è stato sostituito con un emendamento da parte della
Giunta. La sostituzione viene illustrata dall'Assessore Benzo.
Benzo
(D.P.)
- È un emendamento sostitutivo che,
per onestà, devo dire che è stato anche sentito da altri
Consiglieri e vuole rappresentare proprio questa generale e giusta
richiesta per avere la garanzia che nel futuro questo Centro di
servizi sia non solo costruito secondo quanto prevede l'allegato B,
che è poi l'appalto-concorso, ma per quanto attiene al
funzionamento e ai tipi e modi di esecuzione di questo Centro di
vita, di questo centro, sia una garanzia e abbiamo aggiunto due
capoversi.
Lo leggo Signor Presidente?
Montesano (P.S.D.I.)
- Sì.
Benzo
(D.P.)
- "Nel quadro..." - Articolo 1
sostitutivo di quello che i Signori Consiglieri hanno agli
atti.
Montesano (P.S.D.I.)
- Quindi articolo 1 originario viene
soppresso.
Benzo
(D.P.)
- "Nel quadro degli interventi intesi
al potenziamento delle strutture e servizi sociali e sanitari
regionali è autorizzata la costruzione in Comune di Sarre su area
di proprietà regionale di un Istituto Centro regionale di Servizi
psico-medico-pedagogici in esecuzione del decreto ministeriale 10
novembre 1965, pubblicato nel supplemento ordinario della Gazzetta
ufficiale della Repubblica italiana in data 10 gennaio 1966 e della
legge 30 maggio 1965 n. 574. Centro che sarà realizzato secondo i
criteri di cui alla relazione ed ai tre allegati A-B e C alla
presente legge".
Quindi il Centro sarà realizzato secondo i criteri di cui alla
relazione, agli allegati A, B e C alla presente legge.
Comma ancora aggiuntivo:
"Il Centro farà parte dei servizi socio-sanitari regionali ed
entrerà in funzione secondo le modalità e gli indirizzi di cui al
primo comma a seguito di apposita legge regionale".
Montesano (P.S.D.I.)
- Io vorrei avvertire, in sede di
votazione, non vorrei vedere un vai e vieni perché altrimenti
facciamo uno di quei pasticci nel computo dei voti. Vorrei
raccomandare ai Signori Consiglieri di aver pazienza almeno per
questi dieci minuti nei quali si espleta la votazione.
Io vorrei annunciare che a questo emendamento sostitutivo c'è un
emendamento aggiuntivo proposto e annunciato dall'Assessore Chantel
e portatomi qui sul tavolo dal Consigliere Balestri, cioè al
secondo comma, dopo legge regionale, è aggiunto "da emanare per la
ristrutturazione dei servizi socio-sanitari in Valle d'Aosta"...
(Voce)
...Dunque "Il Centro farà parte dei servizi
socio-sanitari regionali ed entrerà in funzione secondo le modalità
e indirizzi di cui al primo comma a seguito di apposita legge
regionale da emanare" - questa è l'aggiunta di Chantel-Balestri -
"per la ristrutturazione dei servizi socio-sanitari in Valle
d'Aosta".
Benzo
(D.P.)
- Era quello che io avevo...
Montesano (P.S.D.I.)
- Allora "servizi stessi in Valle
d'Aosta".
Il Consiglio è d'accordo su questo emendamento, sul quale va il
voto? Quindi evitiamo il voto.
È d'accordo sull'emendamento sostitutivo?
Allora chi approva l'articolo 1 che sostituisce l'articolo 1
originario, completato dall'emendamento Chantel alzi la mano.
Contrari? Astenuti?
Il Consiglio approva.
Articolo 2 - È anche sostitutivo questo articolo, mi pare, no,
articolo 4, scusi.
Articolo 2 - Osservazioni? Il Consiglio approva.
Articolo 3 - La parola all'Assessore Benzo.
Benzo
(D.P.)
- C'è una modifica finanziaria che mi
è stata fatta presente dagli uffici, alla pagina 2, all'articolo 3,
dove recita: "Per il finanziamento e la copertura delle spese, ecc.
è istituito il seguente nuovo capitolo secondo capoverso: "è
istituito il seguente nuovo capitolo 288, al posto di 287, quota
capitale ammortamento, mutui, ecc. ecc. con lo stanziamento di Lire
2.300.000" - c'era stata un'inversione di cifre tra l'ammortamento
e gli interessi.
Montesano (P.S.D.I.)
- 2.300.000 vanno al posto?
Benzo
(D.P.)
- Vanno al posto di 14.700.000.
Terzo capoverso: "Lo stanziamento del capitolo 181 "Interessi
passivi ecc." è aumentato a Lire 14.700.000, cioè la cifra che,
inversione di cifre, il capitolo è cambiato in 281.
Montesano (P.S.D.I.)
- Il Consiglio è d'accordo su questo
articolo 3 con le modifiche annunciate dall'Assessore Benzo?
Il Consiglio approva.
Articolo 4 - Vi è un emendamento.
Benzo
(D.P.)
- Emendamento sostitutivo che
recita:
Al secondo comma dell'articolo 4 "L'aggiudicazione dei lavori è
subordinata al preventivo parere sul progetto vincente da parte di
apposita Commissione esaminatrice".
Montesano (P.S.D.I.)
- Ecco l'articolo 4 - secondo comma
- è sostituito con quello annunciato dall'Ing. Benzo.
Il Consiglio approva.
Viene aggiunto un articolo 5 che è la composizione della
Commissione, prego vuole?
Benzo
(D.P.)
- L'hanno letto tutti, non so se il
Consigliere Mappelli, su questo articolo che c'era questa
richiesta. Come ripeto noi riteniamo che sia una Commissione
tecnica che guarda solo l'appalto-concorso, ci sono Consiglieri
regionali presenti, mentre è in effetti giusto che il Consiglio
prenda fin da oggi questa volontà per il Consiglio futuro, come noi
abbiamo già preso, per quanto riguarda invece la presenza dei
rappresentanti delle famiglie nella Commissione per la
gestione.
Mappelli (D.C.)
- Io approfitto per chiedere, non avevo
chiesto prima la parola, è una questione molto importante, la
questione, avevo fatto presente che vi era una disponibilità, una
volontà di vedere, di portare avanti un discorso per quelle scuole
professionali per questi ragazzi per cui non è possibile inserirli
nella Comunità, nella società. Secondo discorso: avrei avuto
piacere, comunque, se non ritiene di rispondermi pazienza, mi
dispiace, visto che ad un determinato momento eravamo, siamo un po'
a fine legislatura e, non essendo possibile continuare a fare
interpellanze, mozioni, approfittavo per sentire un po' così anche
il Consiglio per essere edotto a che punto è la questione
dell'Ospedale di Saint-Vincent.
Montesano (P.S.D.I.)
- Eh ma guardi qui esce fuori dal
seminato.
Mappelli (D.C.)
- No no, Signor Presidente, adesso arrivo
all'emendamento. Io veramente ho ben visto e mi rendo conto di
quanto ha detto l'Assessore però era per già, fin dall'inizio,
avere quest'Associazione a seguire anche nei particolari ed essere
informata in prima persona direttamente. Se però la Giunta non
ritiene di accogliere, e va beh, non lo si mette.
Benzo
(D.P.)
- Proprio per una questione tecnica,
non è che, anche lì se ci fosse, metteremmo perfino in imbarazzo
una questione tecnica... (
Voce di Mappelli) ...
Ma dopo
certamente.
Chantel
(P.S.I.)
- Io quale Presidente dell'Ordine
dei Medici, trattando di un Istituto Psico-Medico-Pedagogico,
chiedo che ci sia anche un rappresentante dell'Ordine.
Montesano (P.S.D.I.)
- e io, quale rappresentante
Presidente del Consiglio regionale, devo far rilevare che al punto
1, 2, 3 e 4 sono designati tre Consiglieri regionali, di cui due
della minoranza, designati dalla Giunta regionale, non è ortodosso,
i Consiglieri regionali sono sempre designati dal Consiglio
regionale, è un errore, eh no, perché le maggioranze, le minoranze
possono cambiare, ecc. ma è il Consiglio regionale che designa i
propri rappresentanti, Presidente mi dispiace, ma io se lo volete
accogliere, se il Consiglio lo vuole accogliere lo accolga pure,
però io come Presidente ve lo faccio presente.
Dujany (D.P.)
- Tutte le Commissioni del personale sono
tutte designate dalla Giunta.
Montesano (P.S.D.I.)
-Non insisto, non insisto, soltanto
che il Consiglio sappia questo punto per me non molto
ortodosso.
Allora il Consiglio regionale è d'accordo sull'emendamento
aggiuntivo Chantel? "Un rappresentante dell'Ordine dei Medici?"...
(Voci) ...
Allora concludiamo l'emendamento Chantel.
Dujany (D.P.)
-Direi che si potrebbe trovare una proposta
conciliativa "un sanitario esperto in neuro-psico-pedagogia"
designato dalla Giunta regionale su segnalazione dell'Ordine dei
Medici.
Montesano (P.S.D.I.)
- Allora scriviamo "un sanitario
esperto in "psico-pedagogia nominato dalla Giunta regionale su
designazione dell'Ordine dei Medici". Va bene?
Ora l'emendamento Mappelli viene ritirato?
(Voce del
Consigliere Mappelli) ...
Allora sentiamo l'ultima parola dalla
Giunta perché, per evitare di mettere in votazione, vero? E anche
una rappresentanza qualificata in questo... (
Voce di Ramera)
...
Prego, prego, lasciamo parlare il Presidente della
Giunta.
Dujany (D.P.)
- Il problema era un po' questo, mi pare
talmente sciocco questo emendamento. Comunque non è che in questa
Commissione ci sia una persona in più o in meno che cambi la
sostanza, è una Commissione tecnica che dovrà valutare tecnicamente
un progetto, mentre mi pare che la presenza dei genitori sia
necessaria e insostituibile nell'altro problema molto più grande
della gestione. In questo, se si vuol accettare, lo si può
accettare perché tanto non conta niente, mettiamo allora un
genitore designato dalla Giunta regionale.
Montesano (P.S.D.I.)
- Su designazione
dell'Associazione.
Dujany (D.P.)
- Su proposta dell'Associazione.
Montesano (P.S.D.I.)
- Allora "un genitore" - "Un
rappresentante - questo è l'emendamento Mappelli - "Un
rappresentante dell'Associazione di genitori di figli subnormali
designato dalla Giunta su segnalazione della stessa Associazione",
va bene? Nominato dalla Giunta su designazione, su segnalazione,
usate gli stessi termini per favore, "nominati dalla Giunta
regionale su designazione dell'Associazione ecc.", che sia
uniforme.
Allora l'articolo va votato con questi due emendamenti -
Articolo 5 che è aggiuntivo, il Consiglio è d'accordo? Allora il
Consiglio approva.
Articolo 6 - Articolo 5 che diventa 6.
Il Consiglio approva.
Poi c'è da votare gli allegati che sono in vostro possesso e che
portano i titoli Parte I - invece è allegato A mi sembra.
Allora chi vota la relazione alzi la mano. Contrari? Astenuti?
Il Consiglio approva.
Allegato A - Nessuna osservazione? Il Consiglio approva.
Allegato B - Nessuna osservazione? Il Consiglio approva.
Allegato C - Nessuna osservazione? Il Consiglio approva.
Si passa alla votazione a scrutinio segreto.
In questa sessione ne abbiamo 28 per la prossima quindi i
Consiglieri si facciano un panorama ed un esame di coscienza per i
lavori che verranno.
Risultato della votazione: votanti 26 - presenti 26 - favorevoli
25 - contrari uno.
Il Consiglio approva.
Visto che ci sono i Consiglieri che stanno per prendere già
l'uscio, chiudiamo la seduta e il Consiglio è chiamato ai suoi
lavori per le ore 16,30.
---
La seduta termina alle ore 12,46.
