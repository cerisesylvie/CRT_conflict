Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 73 del 17 marzo 1969 - Resoconto
OGGETTO N. 73/69 - Programma di lavori pubblici e di
interventi finanziari per l'esecuzione di opere pubbliche per
l'anno 1969. Delega alla Giunta. (Approvazione di ordini del
giorno)
Colombo (P.S.U.) -
I Signori Consiglieri avranno già
potuto notare attraverso l'approvazione del bilancio l'aumento
dell'intervento nel settore dei Lavori Pubblici di 800 e più
milioni. Questo ha permesso a noi di modificare un po' quella che
era la tradizionale prassi d'intervento in questo settore che era
un po' sempre quello di interventi abbastanza frazionati, nei
confronti delle richieste dei singoli comuni, senza poter
affrontare quelli che erano i problemi di fondo della nostra
Regione.
Infatti con questo aumento, con quelli che sono i finanziamenti
della legge 614 da parte dello Stato, questa ci permette di
soddisfare in buona parte quelle che sono le richieste dei comuni
che quest'anno ammontavano a ben 15 miliardi e al tempo stesso
d'intervenire nei diversi settori con la soluzione di alcuni
problemi abbastanza rilevanti. Interveniamo infatti nelle scuole
con i finanziamenti di 150 milioni per il collegio Gervasone di
Châtillon, di 80 milioni per le Magistrali qui di Aosta, di 65
milioni per la Scuola Media di Nus, senza citare naturalmente tutte
le altre scuole che facciamo nei diversi comuni della Valle.
Quest'anno contiamo, direi a breve scadenza anche, di appaltare
l'Ospedale Geriatrico per 600 milioni attraverso il contributo del
mutuo dello Stato.
Nel settore delle entrate affrontiamo finalmente alcuni grossi
problemi di sistemazione e di allargamento delle strade regionali e
precisamente l'ultimazione della strada di Valgrisanche con 105
milioni, mettiamo mano alla strada di Champorcher con un totale di
193 milioni e 400 in quanto sono 98 milioni e 400 per il ponte e 95
milioni per la strada, 80 milioni per l'allargamento e sistemazione
della strada Corbet-Antagnod, 368 milioni per St. Vincent-Emarèse e
210 milioni dal bivio di Eresaz al Colle di Joux.
Affrontiamo pure il problema di paravalanghe e precisamente 90
milioni per la Valle di Valsavaranche in località La Lisetta e
disponiamo già per il 1970 di un finanziamento da parte dello Stato
di 160 milioni per il paravalanghe della Valgrisanche in località
Darbelley.
Diamo anche il via agli obblighi del Consiglio e praticamente le
infrastrutture per Pila, per St. Vincent e il raccordo e per... di
Quart al Pont Suaz e poi dopo la Statale 26 in località La
Grenade.
Questi sono così, molto brevemente i finanziamenti di un certo
rilievo che affrontiamo quest'anno ai quali vanno aggiunti i
finanziamenti anche della legge 181 pari a 780 milioni di cui noi
contribuiamo con una percentuale del 20%.
Per quanto concerne così la disposizione dei finanziamenti posso
dire che in relazione ad alcuni elementi che sono sorti
nell'applicazione dell'elenco dei lavori dello scorso anno abbiamo
ritenuto di alleggerire fortemente quella che era l'elencazione
delle opere in rapporto a quello che è l'effettivo finanziamento di
cui disponiamo nel bilancio e quindi voi potete notare che mentre
nel 1968 noi avevamo elenchi per 4 miliardi 245 milioni contro un
finanziamento di 2 miliardi 854 milioni, quest'anno noi abbiamo sì,
una elencazione di opere di 5 miliardi 592 mila su un effettivo
finanziamento di 3 miliardi e 572 milioni, ai quali però vanno
aggiunti, perché figurano nella elencazione, 800 milioni per la
legge 614 del 1968 che sono stati impegnati alla fine dell'anno,
200 milioni del Geriatrico sempre del 1968, quindi abbiamo in
sostanza una elencazione di opere di 5 miliardi 592 milioni contro
un effettivo finanziamento di 4 miliardi 572 milioni.
A questi vanno aggiunti 780 milioni della legge 181 e quindi
abbiamo come effettivo importo di finanziamenti per i lavori da
farsi nel corso dell'anno un totale di 5 miliardi 352 milioni. Io
mi limito a queste breve premesse fermo restando che sono a
disposizione per tutti i chiarimenti che in materia si vogliono
richiedere.
Manganoni (P.C.I.) -
Quanto è stato detto in sede di
discussione di bilancio potrebbe in buona parte essere ripetuto per
quanto si riferisce al bilancio dei Lavori Pubblici.
Ma io non voglio ripetere, mi limiterò a fare una sola
osservazione, il piano prevede, ha detto l'Assessore Colombo, dei
lavori per 5 miliardi e mezzo circa, ha detto Colombo che la
differenza è finanziata con leggi dello Stato ecc...
Ora io non condivido l'ottimismo di Colombo perché i
finanziamenti dello Stato ci portano sul piano però arrivano, o
molti non arrivano, altri arrivano con molto ritardo, con anni di
ritardo e lo vedremo.
Quindi si tratta di una lunga elencazione di opere che non
verranno eseguite, perché non verranno eseguite, a parte il fatto
che il finanziamento correspettivo sul bilancio non c'è, ma, ma il
passato insegna qualche cosa. Noi di queste opere che abbiamo
portato su questo bilancio, quante mancano di progetto o di
disponibilità di terreno?
Io chiederei all'Assessore una risposta e noi sappiamo quelle
che mancano di progetto e di disponibilità dei terreni non verranno
eseguite, perché prima che i progetti siano eseguiti passano dei
mesi, se noi promettiamo che siamo già in marzo e dopo ottobre in
Valle non si lavora più, quindi non stupiamoci se questi lavori
rimarranno qui. D'altronde perché noi portiamo queste opere che non
sono corredate dai dati necessari sui piani di lavoro, quando il
Consiglio regionale ha approvato un regolamento propostoci
dall'Assessore, e secondo me ha fatto bene a proporre questo
regolamento, in base al quale le richieste che pervenivano dai
Comuni di opere pubbliche dovevano essere corredate da progetti e
la disponibilità dei terreni, in caso contrario non sarebbero state
prese in considerazione e naturalmente non sarebbero state portate
sui piani di lavori.
Ora se diamo un'occhiata al piano del '68 cosa vediamo facendo
il confronto del piano del '68 con quello del '69? Io non voglio
esaminarvelo tutto perché andremmo per le lunghe, io voglio
esaminare solamente la prima pagina, "elenco a) lavori stradali",
solo una pagina su tutto questo malloppo, su questa pagina cosa
vediamo noi, Allain, costruzione strada di allacciamento diretto
fra i comuni di Etroubles, Allain e Doues, contributo 20%, 42
milioni. Se noi vediamo il piano del 68 troviamo esattamente al
comune di Allain strada di allacciamento diretto fra i comuni di
Etroubles, Allain, Doues, contributo 20% 42 milioni, quindi c'erano
42 milioni nel '68 su una opera che io allora vi ho detto, qui è
inutile che la portiamo perché non avete forse neanche i terreni,
non c'è il progetto esecutivo, avete detto e no, si farà. È passato
un anno e noi oggi lo vediamo ancora sul piano del '69. Ma io non
voglio essere pessimista, ma noi lo vedremo anche sul piano del '70
e si continuerà così. Se poi guardiamo andiamo avanti, vediamo
Arnaz, sistemazione strada della Diavuda c'è scritto qui sarà
errore, ad ogni modo, noi cosa vediamo l'anno scorso, la stessa
dicitura 5 milioni l'anno scorso e 5 milioni quest'anno. Cosa
significa questo? Che l'anno scorso non è stata eseguita, è stata
elencata, portato come 5 milioni come ammontare di spesa e poi non
è stata eseguita, la riportiamo quest'anno. Sempre rimanendo alla
prima pagina, Ayas, costruzione parcheggio a Lignod, piano '69, se
noi guardiamo il piano del '68 cosa diceva: costruzione parcheggio
a Lignod l'anno scorso 10 milioni, quest'anno 18 milioni, ma non
che siano stati fatti i lavori, per dieci milioni l'anno scorso e
per 18 quest'anno, perché io non penso che questa strada possa
costare 28 milioni, ma perché è stato elencato? Io ho visto ancora
le note dell'anno scorso che aveva scritto, "ci sono i terreni?"
avevo posto l'interrogativo all'Assessore, naturalmente non è stato
eseguito ed allora si ripete quest'anno. C'è quell'altro,
costruzione primo tronco della strada St. Jaques-Fiery, io non so
l'anno scorso c'era dieci milioni, quest'anno 10 milioni, l'anno
scorso si diceva primo tronco, quest'anno si dice primo tronco.
Allora o qui c'è un errore o sennò primo tronco dell'anno scorso
non è costruito se si costruisce il primo tronco quest'anno perché
se il tronco dell'anno scorso fosse stato costruito quest'anno
saremmo al secondo non più al primo. Quindi voi vedete che
solamente sulla prima pagina dell'elenco ci sono 42, 50, 60, una
settantina di milioni portati sul piano del '69. Ora settanta
milioni su uno di questi fogli, se voi li esaminate tutti e
moltiplicate per il numero dei fogli, vedete che questi milioni
arrivano a miliardi. Ora dice l'Assessore Colombo, quest'anno non
si verificherà quello che si dice si è verificato l'anno scorso, ma
l'anno scorso noi ve lo abbiamo detto che si verificava questo,
purtroppo abbiamo avuto ragione, quest'anno si ripeterà la stessa
cosa dell'anno scorso.
D'altronde io non voglio continuare e salto alle ultime pagine
del piano, dalle prime salto alle ultime, salto a quelle che voi
con molto spirito, con molta arguzia avete chiamato, dove avete
chiamato "elenco zero".
L'"elenco zero" tratta opere ammesse al contributo statale ai
sensi della legge 49 e successive modificazioni.
Cosa vediamo noi sull'"elenco zero"? L'elenco zero, anzi 0 io
avevo letto zero è un cerchio rotondo, io ho letto elenco zero, no,
ma effettivamente l'elenco zero riflette effettivamente il
contenuto di questo elenco. Sull'elenco zero sono previste 641
milioni di contributi regionali per un ammontare di opere di 2
miliardi, ebbene da quanti anni noi riportiamo queste opere sul
piano dei lavori? Da quanti anni? Esatto, perché volevo farvi
osservare che qui vi è ancora il Municipio di Pontey, che già
avevamo portato noi nel '64 mi pare, e si continua tutti gli anni a
riportare il Municipio di Pontey e naturalmente prevedendo i
miliardi di lavori e le centinaia di milioni di contributi.
Ora di questo elenco nel '69 quanti ne avete eseguiti? Se
prescindiamo dall'acquedotto di Pollein, beh, penso che ben pochi
ne sono stati costruiti. Non solo ma io vedo riportato sempre, ad
ogni modo nei dettagli degli elementi entrerò a suo tempo, qui ci
sono anche i trecento milioni del famoso acquedotto, ne discuteremo
quando esamineremo l'elenco vero.
Ora vedete questo non è molto serio, anzi io direi che non è
serio per niente, in sede di discussione di bilancio alcuni
Consiglieri, mi pare Tonino parlava del libro dei sogni, ebbene
questa definizione è esatta per questo elenco, questo è il libro
dei sogni che d'altronde voi stessi una parte dell'elenco con
quella definizione l'avete elencato bene. Cioè piani con delle
lunghissime elencazioni di opere che nel '69 non si faranno e
nessuno è più convinto della Giunta che queste opere non si
faranno.
Ad ogni modo io potrei citare molti altri dati. Non voglio farvi
perdere del tempo, interverrò di nuovo in sede di discussione di
ogni elenco perché penso che questo mio brevissimo intervento è
stato sufficiente per dimostrare la serietà della Giunta.
Sbandierare al pubblico un piano di lavori gonfiato che si
realizzerà solamente in parte, però lo scopo è raggiunto perché
qual è il vostro scopo? Épater les badeaux.
Fosson (U.V.) -
Mais quelque chose a été déjà dit par
Monsieur Manganoni et je dois les répéter, je dois répéter
certaines choses, faire certains réflexions sur ces plans des
travaux publics, parce que quand nous avons dit dans ces années
passés que nous aurions bien voulu voir, en certains moments, dans
les bilans définitifs ce qu'on avait fait des travaux publics, des
longues notes de travaux publics qu'on avait porté ici au Conseil,
et bien quand nous nous disions que cela était fait exclusivement
pour tromper ou pour donner l'illusion aux valdôtains qu'on aurait
fait beaucoup de plus de travaux de que ce qu'on faisait
auparavant, nous voyons, nous devons constater aujourd'hui que
c'était la vérité que nous disions même si quelqu'un de la Junte il
se scandalisait, il disait que nous étions ici pour accuser la
Junte de pas faire une chose ou de pas faire l'autre.
Or nous avons toujours dit comme première chose ceci nous le
reconnaissons aussi quand nous étions nous à l'Administration que
une éléncation de travaux de travaux publics comme on l'a fait
maintenant ce n'est pas un programme vrai de travaux publics. Nous
le disions avant quand nous étions nous à la Junte mais quelqu'un
qui est à la Junte actuellement nous faisait ce reproche et bien
nous constatons ici première constatation qu'après trois ans de
l'installation de la nouvelle Junte on a changé rien dans le
système, on a changé rien, et ceci nous le regrettons parce que
nous voudrions tout de même que à travers le plan des travaux
publics on fasse effectivement une certaine priorité et pas
commettre dans un tout ensemble les différents travaux qui viennent
demander et bien de fois on met et on juge de mettre des travaux
qui sont pas les travaux prioritaires qui sont demandés par les
communes, parce que bien de fois les travaux prioritaires demandés
par les communes passent en deuxième ligne devant d'autres travaux
que la Junte comme ça y veut mettre en avant.
Mais faite cette constatation nous devons venir à la deuxième
constatation et c'est celle qui nous donne raison sur les questions
que nous avions posé dans ces années passées.
Et je voudrais pas ici accablé l'Assesseur Colombo parce que
j'ai eu occasion de parler de ce problème dans la Commission des
travaux publics, nous avons fait des comparaisons entre les plans
des travaux publics du 68 du 69, nous avons parlé de certaines
autres choses et l'Assesseur Colombo à un certain moment il n'a pas
pu faire à moins que de donner raisons aux soussignés et
effectivement à un certain moment il a dit et je me le suis noté et
j'ai dit, et honnêtement j'ai dit à l'Assesseur Colombo que je
l'aurai rappelé au moment de la séance du Conseil, l'Assesseur
Colombo il a reconnu, au fin de la Commission il a dit: il piano
dei Lavori Pubblici dello scorso anno 1968 era stato notevolmente
gonfiato.
Or je le remercie d'avoir avoué à cette accusation que nous nous
avions faite, que nous avions fait publiquement ici au Conseil et
je pense, il en a pris note, mais alors il faudrait mettre d'accord
le langage qui est tenu par la Junte, parce que à un certain moment
on dit ne vous prenez pas peur vous, ne vous souciez pas, nous les
travaux que nous mettons sur ces plans, vous avez dit dans le '67,
vous l'avez dit dans le '68, nous nous aurons les fonds à
disposition pour les faire.
Et bien si on fait, l'ami Manganoni a fait une comparaison
seulement pour la première page du plan des travaux publics du '68
et du plan des travaux publics du '69 il a souligné certains
travaux, il a souligné les travaux d'Allain, il a souligné les
travaux d'Arnaz, il a souligné les travaux d'Ayas qui sont reportés
en '69 et qui faisaient déjà partie du '68. Et j'ai voulu moi-même
faire une comparaison complète vraiment dans tous les détails du
plan du '68 avec le plan du '69 je n'ai pas voulu faire cette
comparaison pour pas perdre trop du temps et pas faire perdre trop
du temps au Conseil avec le plan du '67, mais tout de même, même en
regardant le plan du '68 et le plan du '69 nous voyons que entre le
'68 et le '69 il y a plus du 25% des montants des sommes qui ont
été mises sur le plan du '69 qui était déjà mis sur le plan du '68.
A peu près le 25% un total de plus d'un milliard, et comme nous
avons la mémoire assez bonne sans aller chercher, faire une
comparaison complète avec le plan du '67 nous rappelons très bien
que plusieurs travaux qui sont portés sur le plan du '69, qui
étaient déjà portés sur le plan des travaux '68 étaient déjà portés
sur le plan des travaux du '67 et chaque année nos bons citoyens
des différentes communes ont entendu au radio de la Vallée dire
qu'on a loué.... 10 millions pour la construction du premier
tronchon de la route St. Jacques Fiery, ils ont entendu dans le
'67, ils ont entendu les mêmes chiffres je cite comme ça une pour
dire, je pourrais peut-être être plus précis en citer d'autre, ils
ont entendu de nouveau dans le '68 ils entendent de nouveau dans le
'69 et les gens qui sont sur l'endroit à un certain moment ils se
disent, mais on alloue, on continue à allouer des fonds pour ces
travaux publics, mais ces travaux nous ne le voyons pas faire, mais
ceux qui ne sont pas dans la commune, ceux qui sont en déhors et
qui entendent continuellement ces chiffres certainement il disent
mais dans celle commune on a fait des grands travaux parce que on
alloue 10 millions en '67, 10 millions en '68, 10 millions en '69
pour ce tronchon de route et alors en tout on a alloué 30
millions.
Et voilà que alors la Junte il est capable, la Junte il fait des
grands travaux en toute la Vallée et nous devons être reconnaissant
à cette Junte.
Or je dis on a toujours mis dans le plan des travaux publics on
a toujours mis un certain nombre de travaux en plus de ce qu'on
devait faire, mais vraiment arriver au point où nous sommes arrivés
maintenant on était jamais arrivés. Et comme je vous ai dit
seulement sur l'éléncation du point a) en regardant ce que nous
somme sûr, sur le plan des travaux publics du '69 il y a pour un
montant de 435 millions qui étaient déjà portés sur le plan du '68
et ils sont 435 millions en comparaison d'une dépense d'un milliard
et 431 millions qui fait de plus du 25%. Et ce même raisonnement,
je ne veux pas le faire dans les autres œuvres,
parce que si nous regardons la construction à l'éléncation b), la
construction d'un pont sur la Doire de la route de Champorcher,
c'est la même chose ici il y a même d'autres sommes, si nous allons
voir dans les aqueducs, nous avons un montant de 168 millions qui
sont reportés cette année qui étaient déjà sur le plan des travaux
publics du '68 sur une dépense de 256 millions ce qui fait plus du
50% et je vous fait grâce d'aller dans les détails et de vous dire
toutes les sommes parce que pratiquement chaque Conseiller a la
possibilité de faire cette comparaison et donc je ne voudrais pas
les ennuyer avec une éléncation. Tout de même en ayant fait des
cercles des traits de plumes ronds autour des chiffres qui étaient
portées pour le '69, je pense qu'il y a plus de chiffres qui sont
contournées par un signe noir que celles qui sont propre,
c'est-à-dire qui sont de nouvelles chiffres qui ont été portées en
'69.
Dans les égouts c'est la même chose parce que Antey, Ayas,
Aymavilles, Challant St. Anselme, Châtillon, nous avons les mêmes
sommes qui ont été déjà portées en '68.
Et nous pourrions aller en avant, sur la question des égouts il
y a répétition des chiffres pour 85 millions sur un montant de 184
millions et ici aussi nous sommes presque au 50%.
Si nous regardons les constructions pour l'Instruction Publique
il y a aussi ici des sommes considérables répétées pour à peu près
172 millions sur 484.
Je reste pas, les autres sont bien moins importants dans les
cimetières et dans les édifices publics, nous avons de nouveau des
sommes assez considérables si nous les rapportons aux chiffres
totales, c'est-à-dire dans les œuvres variées où
nous avons une répétition de 14 millions portés.
Il y a la considération à faire sur ce qui a déjà dit Manganoni
sur la question des œuvres du programme qui sont
pour la loi Tupini où nous avons un engagement éventuel de 641
millions et n'ont pas une correspondance dans le budget régional et
il est naturel  qui n'est pas une correspondance dans le
budget régional parce que comme nous avons vu sont des
œuvres qui est depuis de longues années qui se
répètent et qu'on a pas les financements parce que la Cassa
Depositi e Prestiti il n'a pas la possibilité de faire ces
financements, et ici faudra puis à un certain moment ouvrir un peu
une parenthèse, j'ai demandé à l'Assesseur Colombo s'il y avait des
possibilités de chercher de surmonter cette difficulté que pour les
communes est une difficulté assez grave, parce que à un certain
moment on dit aux communes pour les œuvres plus
importantes faites la demande pour la loi Tupini et après la Cassa
Depositi e Prestiti, même quand il y a l'engagement de la part de
l'Etat de payer les intérêts, la Cassa Depositi e Prestiti, dit moi
je n'ai pas des fonds et les communes ne peuvent pas faire ces
emprunts avec la Cassa Depositi e Prestiti. Sur ce point
l'Assesseur Colombo il m'a assuré que d'autres Banques peuvent
faire en tout cas ces emprunts, ces emprunts coûtent un peu de plus
comme intérêts aux communes, mais nous devrons penser et je pense
que devrait être même l'Assesseur aux Travaux Publics ou la Junte
qui devraient dire aux communes qui ont intérêt de faire ces
œuvres et qui ne peuvent pas avoir le
financement de la part de la Cassa Depositi e Prestiti, de les
adresser avec certaines Banques pour pouvoir avec certains
instituts qui puissent leur faire des taux de faveur quand même de
façon qui puissent réaliser ces œuvres, à
travers la dévaluation de la monnaie et en attendant un certain
nombre d'années ces œuvres qui sont très
nécessaires pour certaines communes qui restent à faire, si
l'Administration Régionale ne pense pas de les faire elle pour son
compte on doit trouver la possibilité que les communes puissent
sortir de cette impasse parce que sans quoi il y a ici des
œuvres importantes comme aqueducs et comme
d'autres œuvres qui sont d'une certaine
importance et qui sont absolument nécessaires que les communes
puissent les faire.
Voilà, moi dans une discussion générale je ne voudrais pas tant
d'autres choses parce que c'est inutile de répéter ou de battre
certains clous parce qu'il y a aucun plus sourd de qui ne veux pas
entendre, mais certainement que cette question plus que l'expliquer
ici au sein du Conseil régional nous surtout Conseillers de la
minorité, nous Conseillers de l'opposition nous devrions
l'expliquer bien à nos administrés, c'est-à-dire à tous les
citoyens de la Vallée parce que nous avons dit que augmentent des
chiffres qui n'ont pas une correspondance dans le budget, ou en
mettant des chiffres exclusivement pour dire nous avons fait des
plans de travaux public avec un montant plus grand de ce qu'on a
fait avant, tout ceci il est bien sur un plan propagandiste, mais
nous devons dire qu'il est un mal pour la rééducation des citoyens
et vis-à-vis d'un sérieux administratif, parce que si on dit qu'on
doit faire, on fait un plan et on dit, nous dépensons 5 milliards
et 500 millions pour les travaux publics et ceci nous le mettons
comme prévision, mais nous savons déjà à priori que ces travaux on
peu pas les faire parce qu'il n'y a pas la possibilité de
financement pour ouvrir ces cinq milliards et 500 millions, et
alors écoutez, moi je ne veux pas dire des mots très forts ici,
nous sommes dans une ambiance aujourd'hui assez calme, mais tout de
même ceci c'est de tromper les électeurs, c'est de tromper les
citoyens, parce qu'il faut que à un certain moment que
l'Administration, nous comprenons qu'il faut avoir une certaine
latitude parce que demain il arrive qu'on peut pas faire ce travail
parce qu'il n'y a pas, ou pour une question de atmosphérique, ou
parce qu'on a pas la disponibilité du terrain et tout, et va bien,
ceci, d'avoir des travaux de rechange, c'est juste, mais quand on
fait des travaux de rechange, c'est-à-dire qu'on met dans une
élencation des travaux de rechange pour un milliard et demi ou
presque deux milliards en plus de ce qui effectivement on peut
faire, ici ce n'est plus pour pouvoir sortir de l'impasse si on
peut pas faire un travail, mais ceci nous le comprenons très bien
et nous ne sommes plus des ingénus pour pas le comprendre, c'est
pour pouvoir dire à un certain moment aux électeurs, voyez, nous
nous sommes plus in gamba que les autres, nous nous avons fait des
plans des travaux publics pour cinq milliards et demi, tandis que
les autres ils se bornaient à faire des travaux publics de trois
milliards.
Mais malheureusement, et nous le répétons ici, nous n'avons pas
les bilans définitifs du '66, '67 et '68, si nous avions à
disposition ces bilans définitifs nous pourrions soutenir ce qui
nous sommes en train de dire avec l'appui de chiffres bien plus
marquée que pas ce que nous pouvons dire aujourd'hui en faisant
seulement une comparaison entre le plan des travaux publics du '68
et le plan des travaux publics du '69.
Mais tout de même il suffit de faire cette comparaison entre les
travaux qui ont été portés sur le plan du '68 et qui sont reportés
sur le plan du '69 pour appuyer complètement la thèse que nous
avons développée.
Donc sans dire des mots gros nous nous voulons de nouveau
recommander à la Junte que pratiquement on mette sur le plan des
travaux le travaux que effectivement on peut faire, nous nous
souhaitons que les futurs plans de travaux publics soient faits en
suivant une vraie programmation qui tienne compte des priorités
parce que ici aussi nous avons des financements de l'Etat pour
certaines lois, il y a des travaux que nous approuvons totalement
qui sont nécessaire de faire avec une certaine priorité, il y a des
travaux qui sont fait avec ces lois de l'Etat qui pourraient
attendre parce qu'il en auraient d'autres qui seraient plus urgents
que ce qu'on est en train de faire, et alors ici aussi il faudrait
pouvoir faire une distinction et dire ceci est prioritaire et nous
le faisons, ceci y peut attendre et nous passons à un autre travail
avant de celui-là. Voilà, moi je voulais dire ces choses, je me
réserve d'intervenir après parce que j'aurais dans les détails
plusieurs questions à demander, des éclaircissements à demander et
je pense que pour le moment sur la discussion générale je n'ai pas
d'autre à ajouter.
Andrione (U.V.) -
Malgré l'absence de Monsieur Dujany je
voudrais faire quelque considération en matière de travaux publics
pour l'Instruction Publique et je m'adresserai à la Junte en
général et tout en particulier à Monsieur Colombo.
Première question, celle du Collège de Châtillon, nous en avons
parlé l'année dernière, j'ai fait la même recommandation, je la
répète, je crois, que Monsieur Colombo a vu cet édifice et il sait
comme nous savons tous que arranger cet édifice coûte plus qu'en
faire un nouveau. J'appelle ici la compétence économique de
notre... contradicteur Monsieur Pedrini pour dire que très souvent
il arrive que quand on met les mains dans un vieil édifice de ce
genre on peut dire comme en piémontais
la custa pi la causa che
il pèss
parce que c'est un édifice construit en pierre,
vétuste, très mal bâti et il n'y a pas de services, il faut tout
refaire, et il y a des corridors qui sont hauts de cinq mètres, il
y a gâchis d'espace et de tout ce n'est pas la peine de construire
là, non seulement, à Châtillon c'est la seule commune où nous avons
un gros collège "Villa Panorama" et je ne vois pas pourquoi nous ne
construisons pas quelque chose de neuf à Pont St. Martin ou à
Verrès, là où vraiment la nécessité existe de faire un collège.
Autre question, également très courte, celle della Scuola
Magistrale di Aosta, primo lotto 80 milioni, Colombo sa certamente
che se ne parla dal 1954 della Scuola Magistrale e che la Scuola
Magistrale come concezione è condannata, deve essere riformata, si
parla e tutti sanno, Ramera probabilmente lo conosce meglio di me,
del biennio unico per i differenti licei, può darsi di qui a
qualche anno ci convenga costruire un blocco per il biennio unico
per tutti i licei.
Andiamo a costruire una scuola specifica come le Magistrali, con
aule di canto, con aule di disegno, aula di merceologia, di scienze
che può darsi benissimo di qui a due anni con una riforma siano
completamente inutili.
Perché dobbiamo sprecare dei soldi in questa maniera quando
sappiamo che le Magistrali sono un tipo di scuola che deve essere
riformata.
Questa discussione è stata fatta in Giunta, Colombo era
presente, l'avevamo fatta diversi anni fa e allora visto che ormai
i tempi stringono, che il progetto di riforma se non ha potuto
passare in questa legislazione, dovrebbe arrivare adesso al
Parlamento, per lo meno soprassediamo, non andiamo a sprecare dei
soldi per costruire un tipo di scuola che può darsi di qui a due
anni sia completamente inutile.
Io per adesso non ho altro da dire.
Pollicini (D.C.) -
Dal programma per i lavori pubblici
per il 1969 notiamo nell'elenco a) relativo ai lavori stradali la
delega alla Giunta per l'impegno di spesa di 80 milioni per la
costruzione del primo tronco della nuova circonvallazione sud della
città di Aosta.
Si tratta senza dubbio di un'opera indispensabile per smaltire
specialmente il traffico di scorrimento da e per il Traforo del
Monte Bianco, per la quale io sono decisamente favorevole.
Mi risulta peraltro l'esistenza di una lettera dell'ANAS nella
quale viene posto come condizione per il prolungamento
dell'autostrada da Aosta est a Aosta sud, zona di Pila, la
costruzione a cura dell'Amministrazione locale della
circonvallazione sud per svincolare il nastro autostradale e
collegarlo con la strada del Monte Bianco.
La prosecuzione dell'autostrada verrebbe finanziata con i
residui di concessione che ammonterebbero a circa 4 miliardi. Non è
tanto questo ciò che mi preoccupa quanto i rischi connessi alla
politica di disimpegno nei confronti dei pubblici poteri portata
avanti dalle grandi società finanziarie che operano nel settore
della costruzione delle autostrade.
Risulterebbe che l'autostrada è pronta a balzare dal raccordo
per la conca di Pila fino a Villeneuve con i fondi dei ribassi
d'asta senza bisogno di particolari condizioni, adottando un
elegante e quanto mai disinvolto metodo per superare gli ostacoli
politici e burocratici.
Per chi avesse dei dubbi sulla reale consistenza di questi
rischi ricordo che solo ora la società ATIVA che ha costruito la
Torino-Ivrea è sulla soglia per ottenere la concessione per la
costruzione di Ivrea-Quincinetto che è in esercizio da dieci anni
circa.
Sappiamo che la SAV ha già pronto il progetto al 2000 per la
prosecuzione dell'autostrada fino al Villeneuve e al 5000 per
giungere fino a Pré St. Didier.
Per la Società Autostrade Valdostane non vi dovrebbero essere
ostacoli burocratici per avvicinarsi al Monte Bianco, poiché si
tratta di comprare i terreni senza giungere agli espropri, cosa non
molto difficile se pensiamo che nel tratto Quincinetto-Aosta sono
stati necessari solo tre espropri di cui due cause addirittura
indipendenti dalla volontà dei proprietari.
Avverrà poi che la SAV in sanatoria percepirà i contributi
previsti dallo Stato in barba a tutte le mancate autorizzazioni. Ci
si domanderà qual è la preoccupazione, è molto semplice, visti i
precedenti, si tratta soltanto di ottenere dall'ANAS e dalla SAV
ognuna per la sua parte pregiudiziali e precise vincolanti garanzie
in ordine agli svincoli ed eventuali prosecuzioni dell'autostrada e
sue caratteristiche di viabilità, per la salvaguardia degli
interessi sia della città di Aosta e dei comuni interessati.
A proposito di precedenti piuttosto preoccupanti, è sufficiente
di andare all'ordine del giorno votato dal Consiglio regionale in
data 23 giugno 1967, oggetto 129, riferendosi alla scelta delle
soluzioni del progetto di massima presentato dal Consiglio della
SAV per il prolungamento dell'autostrada da Aosta est a Aosta
sud.
Al numero due, al capoverso 2 del predetto ordine del giorno si
constata che è stato rispettato il progetto originario approvato
dal Consiglio regionale con l'arrivo dell'autostrada sulla Statale
n. 26 in zona Villair di Quart ove la naturale prosecuzione del
nastro stradale era rappresentato dalla penetrazione diretta in
città con una deviazione verso la zona di Pila.
Mentre la SAV in effetti ha invertito la naturale prosecuzione
che anziché essere verso Aosta sarà verso la zona di accesso a
Pila. Al terzo capoverso, sempre del medesimo ordine del giorno, si
prende atto che la soluzione proposta dalla SAV al Consiglio
termina in corrispondenza del sottopassaggio ferroviario al Viale
dei Partigiani con a fianco un ampio parcheggio; anche questa
soluzione non sarà realizzata.
Al punto b) l'ordine del giorno richiede che la costruzione del
raccordo autostradale dal Villair al Ponte Suaz abbia le
caratteristiche di un arteria esente da vincoli stradali, ma ciò
non sarà fatto poiché per avere le caratteristiche dell'autostrada
e quindi per godere dei contributi dello Stato occorre che sia
chiusa da barriere ai lati e non attraversata o comunicante con
altri nastri stradali. L'ordine del giorno termina con la riserva
di chiedere alla SAV in fase di esame del progetto definitivo tutte
quelle modifiche che si renderanno necessarie per la salvaguardia
degli interessi di Aosta e comuni limitrofi.
Dopo quanto esposto mi pare sia nostro dovere di rappresentanti
degli interessi dei cittadini di pretendere di conoscere con
esattezza quali sono le reali intenzioni della SAV, ma per giungere
a ciò è necessario che il Consiglio condizioni la delega alla
Giunta relativamente alla delibera formale d'impegno per lo
stanziamento per la costruzione della circonvallazione sud
all'inserimento della circonvallazione stessa di cui oggi vi è solo
un progetto di larga massima in una soluzione contestuale della
viabilità di Aosta e i comuni della cintura nominando all'uopo una
Commissione di esperti di amministratori con l'impegno di
sottoporre la soluzione e al Comune di Aosta e al Consiglio
regionale, non oltre il sedici maggio prossimo venturo.
Per quanto concerne la prosecuzione dell'autostrada ritengo
dobbiamo subordinare l'approvazione della circonvallazione alla
preventiva conoscenza e approvazione e dei limiti della
prosecuzione e sue caratteristiche di viabilità e del progetto
esecutivo degli svincoli del nastro autostradale.
Quindi sia la circonvallazione sud, sia l'esame di tutti i
progetti per un nuovo nastro stradale da cui scegliere
responsabilmente la soluzione più idonea e vantaggiosa per lo
sviluppo turistico ed economico della città di Aosta e dei paesi
della cintura dell'alta Valle ma non siamo disposti ad accettare di
essere messi di fronte a fatti compiuti.
Mi permetto quindi di sottoporre all'attenzione del Consiglio i
due ordini del giorno che andrò per leggervi:
ORDINE DEL GIORNO COLLEGATO ALL'OGGETTO N. 6
Il Consiglio regionale considerato che l'ANAS pone come
condizione per il prolungamento dell'autostrada da Aosta est a
Aosta sud, la costruzione a cura dell'Amministrazione regionale per
conto del Comune di Aosta della circonvallazione sud per svincolare
il nastro autostradale
constatato
che alla data odierna la SAV non ha ancora presentato al
Consiglio regionale il progetto definitivo del tratto Villair
raccordo per Pila com'è previsto dall'ordine del giorno approvato
dal Consiglio in data 23 giugno 67
delibera
di subordinare l'approvazione della delega alla Giunta per lo
stanziamento e l'impegno relativo per la costruzione della
circonvallazione sud della città di Aosta alla preventiva
conoscenza e approvazione dei seguenti punti:
a) conoscenza e approvazione del progetto esecutivo del
tratto Villair di Quart zona del Ponte Suaz a cui dovrà essere
allegato il formale impegno della SAV che il tratto sarà costruito
con caratteristiche di viabilità libera cioè non autostradale
giusto quanto richiesto al capoverso b) dell'ordine del giorno
oggetto n. 129 del 23/6/1967;
b) conoscenza e approvazione del progetto esecutivo di tutti
gli svincoli interessati nel tratto di cui al punto a);
c) conoscenza e impegno sui ... limiti della prosecuzione del
nastro autostradale.
Questo ordine del giorno è presentato dai Consiglieri Pollicini
e Lustrissy.
Secondo ordine del giorno:
IL CONSIGLIO REGIONALE
Preso atto che esiste un progetto di larga massima relativo
alla costruzione della circonvallazione sud della città di
Aosta,
considerato che l'inserimento della nuova circonvallazione
sud va vista in una soluzione contestuale della viabilità di Aosta
e dei comuni della cintura
delibera
di dare mandato alla Giunta di nominare entro il 26 marzo
prossimo venturo una Commissione ristretta di esperti e di
amministratori di cui almeno uno rappresentante il Comune di Aosta
con il compito di sottoporre il progetto della circonvallazione al
Comune di Aosta e al Consiglio regionale entro il 16 maggio
prossimo venturo.
Montesano (P.S.U.)
- Io vorrei far subito presente al
Consigliere Lustrissy che mentre il primo ordine del giorno lo
ritengo pertinente perché si aggancia a una costruzione che è
elencata in questo oggetto, costruzione nuova circonvallazione sud,
io non so a che cosa possa agganciare l'altro ordine del giorno, è
vero, per una questione che va oltre il contesto di questo oggetto,
è vero. Io desidererei che lei mi dicesse a che cosa si riferisce
in riguardo a questo elenco di lavori che noi abbiamo.
Pollicini (D.C.) -
...sempre all'elenco a), cioè
circonvallazione sud, parla anche questo di circonvallazione
sud.
Montesano (P.S.U.)
- ...me li vuol portare per favore, le
dia all'usciere, mi fa dare una copia, ha finito Pollicini, allora
Consigliere Germano.
Fosson
(U.V.)
- A nome del gruppo dell'Union
Valdôtaine noi ci dichiariamo d'accordo particolarmente sul primo
ordine del giorno, perché in questa discussione si mette... questo
ordine del giorno mette a nudo una questione che è stata dibattuta
lungamente in questo Consiglio e questo Consiglio si era
pronunciato in maniera molto chiara su qual era il suo pensiero per
il termine della autostrada per l'allacciamento della zona di Pila
e per l'esclusione assoluta del prolungamento dell'autostrada oltre
Aosta e si sono fatte delle lunghissime discussioni anche per
vedere come doveva trovarsi la soluzione anche per l'entrata di
Aosta attraverso la variante che doveva unire Pila, quindi noi
siamo ampiamente d'accordo su l'ordine del giorno che è stato
presentato per questo.
Chiederemo eventualmente poi di vedere bene l'ordine del giorno
specialmente il secondo che forse deve essere esaminato più a fondo
ma con questo io non ho da aggiungere altro in questo momento.
Tonino (P.S.I.U.P.) -
Io non entro nel merito di come è
stato fatto il programma dei Lavori pubblici del 1969, sia perché è
già stato ampiamente illustrato dai Consiglieri che mi hanno
preceduto, il Consigliere Manganoni e il Consigliere Fosson, sia
anche perché non posso permettermi di fare un confronto al piano
del 1968 anche per il motivo che sono un nuovo Consigliere e non
ero Consigliere allora.
Tuttavia manifesto il mio disappunto nel modo che questo piano
dei lavori è stato fatto sia sulla distribuzione di opere nei vari
Comuni della Valle mediante il quale alcuni di questi comuni oltre
a riportare opere già stanziate nel 1968 hanno altresì subito dei
notevoli ... che non hanno tenuto conto delle richieste
dell'Amministrazione comunale.
Il Consigliere Manganoni nel suo intervento e mi pare anche il
Consigliere Fosson hanno parlato delle opere che dovevano
giustamente essere presentate da parte dei comuni all'Assessorato
ai Lavori Pubblici corredati dei progetti e della disposizione dei
terreni.
In ordine a questa giusta impostazione vorrei però dire che il
mese di tempo, che decorre dalla circolare che l'Assessore invia ai
vari Comuni per la discussione delle opere, non sia sufficiente in
quanto un mese è subito passato ed è difficile che i tecnici i
quali, contemporaneamente causa questo piano globale di tutta la
Valle, dei lavori si trovano oberati dal lavoro e non riescono a
soddisfare le esigenze dei comuni e della stessa richiesta
dell'Assessorato ai Lavori Pubblici.
Vi è un'altra considerazione da farsi, i comuni devono fare i
progetti sobbarcandosi le spese che comportano senza avere nessuna
garanzia da parte dell'Assessore ai Lavori Pubblici che l'opera
verrà eseguita, questo sistema per me deve essere riveduto.
È giusto che presentino le richieste di lavori con la necessaria
documentazione ma è altresì giusto che le opere che si richiedono
non vengano rifiutate, altrimenti al Comune gli rimane il progetto
da pagare e l'opera da farsi. Inoltre ritengo che il tempo di un
mese non sia sufficiente.
Mi fa piacere dell'ordine del giorno presentato dai Consiglieri
Pollicini e Lustrissy, parlo del primo ordine del giorno e sono
d'accordo con loro e mi fa piacere soprattutto che queste cose
incominciano anche a fare sentire e a interessare i Consiglieri
regionali di Aosta che questo problema ci è toccato già prima e noi
e quindi è giusto che ci interessiamo tutti assieme di queste
cose.
Caveri
(U.V.) -
Je désire de faire seulement une
petite parenthèse à propos de ce texte, pas pour ce qui concerne
les travaux publics, je me réserve de faire des remarques sur
chaque chapitre disons ou pour moins sur certains travaux qui
m'intéressent de plus, mais je voudrais faire encore une fois
vox clamantis in deserto.
Je voudrais me rappeler à la
motion que nous avons votée pour l'Ethnie valdôtaine,
malheureusement il y a des départements de l'Administration
régionale qui donnent le mauvais exemple et qui ne respectent pas
la toponymie valdôtaine et ici il y en a une quantité d'erreur.
St. Jacques Fiéry, ou Fiéry qui soit, il n'y a pas l'accent aigu
sur le "e", il n'y a pas d'accent, le Col de Challant que en patois
on appelle
Chécore
, qui on peut écrire ou avec la forme
française,
Chécore
ou bien avec la forme patoisante, disons
Tzecore
,
est devenu Colle Zuccore, mais ici on est
vraiment en train d'assassiner les noms de la Vallée d'Aoste,
Chécruit accent aigu qui manque, Emarèse, accent grave, de nouveau
il Colle di Zuccore, tandis que c'est Chécore ou
Zecore
,
Clérod, pas d'accent aigu, Val Vény, pas d'accent su le "e", Crétaz
pas d'accent sur le "e", on dirait qu'on le fait exprès, je ne sais
pas, je ne crois pas qu'on fasse exprès, mais en somme il y a une
négligence absolue, Vétan, pas d'accent aigu sur le "Vé", etc.
etc., c'est tout plein, je ne veux pas faire une lecture trop
longue et trop ennuyé mais je recommande aussi au Secrétaire
général de vouloir contrôler ces noms, mais je sais déjà que ceci
ne se rapporte non seulement au département aux Travaux Publics,
mais ceci se rapporte aussi à d'autres départements de notre
Administration.
Pedrini
(P.L.I.)
- Signor Presidente io sono
perfettamente d'accordo con quanto ha detto il Consigliere
Pollicini, desideravo soltanto fare una precisazione che forse
senz'altro è necessaria in quanto in buona fede, si dice una cosa
che in realtà non è.
Qua si dice di subordinare l'approvazione della delega alla
Giunta per lo stanziamento e l'impegno relativo alla costruzione
della circonvallazione sud della città di Aosta.
Ma evidentemente questo è sempre possibile farlo ed è possibile
specie in questo momento in cui si chiariscono probabilmente le
idee, ossia, l'ANAS fino al giorno in cui non sarà concessa la
circonvallazione sud non prende nemmeno lontanamente in esame il
progetto di prolungamento Église-Pont Suaz, tanto per essere
chiari, è chiaro dopo questo che vi è uno statuto della SAV dove si
dice che non si può intraprendere alcun lavoro senza che vi sia
prima la preventiva approvazione della Regione, ma è solo e
solamente quando l'ANAS avrà dato la sua approvazione in base ...
perché l'ANAS dice io non prendo in esame niente finché non vi è la
circonvallazione sud, in quanto io non so dove mandare la gente che
arriva.
Quando è presa in esame, ossia che viene approvata, e l'ANAS
prende in esame il progetto, il Consiglio, non è che sia con questo
esautorato, perché è sempre il Consiglio che dovrà, in questo
chiedo la collaborazione dell'Ing. Benzo e del Rag. Bordon che sono
anche loro Consiglieri di amministrazione, è sempre la Regione che
in ultima istanza deve dare la sua approvazione, quindi esaminare
il progetto e dire "sì va bene" oppure "no, non va bene", oppure
"vogliamo queste varianti", per cui a un dato punto se il Consiglio
vorrà delle varianti al progetto le potrà far fare, noi rimanderemo
il tutto all'ANAS la quale darà poi ancora una volta la sua
specifica approvazione, non so se rendo l'idea, quindi qua non c'è
nessun scavalcamento sotto nessun profilo, questo che desideravo
mettere in evidenza. C'è una cosa che io mi permetterei soltanto di
dire, io non so con esattezza che cosa ha detto, siamo tutti
d'accordo con questa impostazione, se non votiamo però gli 80
milioni, sia chiaro che noi perdiamo 8 miliardi di contributo,
questo è pacifico, se noi invece votiamo gli 80 milioni per la
circonvallazione non pregiudichiamo, e su questo si può fare un
ordine del giorno, cautelativo se così vogliamo dire, in cui il
Consiglio regionale sarà chiamato sempre a dire sì voglio questa
prosecuzione oppure no, non voglio questa prosecuzione, non so se
rendo l'idea.
Se noi diciamo in questo momento "no", praticamente noi ci
togliamo la possibilità, perché non possiamo più tenere in sospeso,
ma lo Stato ci riprende praticamente, siccome è già da parecchi
mesi che la cosa rimane lì in quanto la Giunta giustamente diceva
appostiamo nel programma dei lavori, non possiamo farlo prima, solo
e solamente in quel momento noi ci renderemo conto che o approviamo
gli 80 milioni riservandoci di esaminare il progetto e di fare poi
l'esecuzione del lavoro e quindi posticipiamo diciamo la revoca di
questi soldi oppure la Valle d'Aosta perde 8 miliardi, questa è la
realtà dei fatti.
Benzo
(D.C.)
- ... riservandomi di vedere più
esattamente gli ordini del giorno che il Presidente del Consiglio
ha fatto ribattere per una opportuna precisazione, io direi che è
bene prendere in esame due aspetti del problema, uno è l'aspetto
fondamentale che in parte ha già evidenziato il Consigliere
Pedrini, Presidente della SAV e che precisa la prima parte
dell'intervento del Consigliere Pollicini in merito ad eventuali
possibilità di progettazione e di continuazione di tronchi
autostradali non approvati dal Consiglio. Infatti l'art. 21 dello
Statuto dalla SAV recita: "l'approvazione dei programmi di massima,
di progetti di massima e dei piani finanziari, le approvazioni di
eventuali varianti al progetto originale, la partecipazione in
Società costituenti o già costituite, l'assunzione di concessioni,
di costruzione o di gestione di tronchi autostradali ivi compresi i
tronchi relativi al congiungimento della città di Aosta ai Trafori
Alpini o qualsiasi altra autostrada è sempre necessario il voto
favorevole di almeno i tre quarti dei componenti il Consiglio di
Amministrazione". Ora noi sappiamo che per la Convenzione, all'art.
6 della Convenzione, fissa esattamente il numero dei componenti i
singoli gruppi costituenti la Società Autostrade Valdostane.
La Regione Valle d'Aosta ha sei componenti, sei Consiglieri di
Amministrazione oltre al Presidente designato d'accordo con altri
gruppi. Su quindici più il Presidente sono sedici, sedici diviso
tre fa cinque e qualche cosa, comunque è necessario quindi
basterebbe che i sei membri partecipanti, membri nominati dal
Consiglio regionale, abbiano il mandato che il Consiglio ha loro
dato.
Comunque questo serve a garantire questa volontà che sarà
espressa o che è già stata espressa dal Consiglio.
Questo per quanto riguarda lo Statuto e la Convenzione.
Per quanto riguarda invece il deliberato già adottato dal
Consiglio regionale noi abbiamo approvato in quella sede, un anno e
mezzo fa, abbiamo approvato la soluzione b) che è allegato agli
atti il progetto, il progetto di massima presentato dalla SAV e ci
siamo riservati di attendere poi dalla SAV il progetto cosiddetto
esecutivo per il quale appunto poteva essere opportuno vedere quali
erano le possibilità di salvaguardia migliorativa degli interessi e
della città di Aosta e dei comuni limitrofi. Comunque abbiamo però
fatto due richieste, due richieste, una che è implicita nella
decisione già adottata dal Consiglio regionale e cioè quella dello
spostamento leggero dell'asse autostradale per permettere di
lasciare più spazio all'area industriale.
La soluzione b) che noi abbiamo approvato garantiva già questo
spostamento. Io ritengo e non mi risulta fino a oggi che alla SAV
ci siano state varianti perché è già una variante ad un progetto
approvato dalla Regione, pertanto lo vedremo esattamente per il
congiungimento del Villair di Quart a Pont Suaz e Aosta sud cioè la
zona del sottopassaggio ferroviario.
Ritengo esatto anche il distaccare quella che può essere la
nostra approvazione di impegno degli 80 milioni per la
circonvallazione sud che non sarebbe che lo sblocco di questo
arrivo autostradale che permetterebbe quindi un defluire più
normale e l'innesto quindi sulla statale 26 perché sennò
imbottiglieremo completamente la città qui al centro e non si
saprebbe dove inviare questi automezzi in arrivo.
La parte invece, e anche qui è un'inesattezza da controllare, io
vorrei avere poi l'ordine del giorno, quando si parla se ho ben
capito di un impegno, lo dico io perché è esatto dirlo, poteva
anche dirlo il Presidente della SAV, l'impegno della SAV per quello
che riguarda che le caratteristiche del tratto dal Villair di Quart
al sottopasso ferroviario siano quelle di un'arteria esente da
vincoli autostradali, non dipende dalla Società Autostrade
Valdostane, è già stato ripetuto varie volte in Consiglio, è l'ANAS
che decide, decide in base alle leggi nazionali per riguarda questi
tronchi autostradali.
Noi come Consiglio regionale abbiamo inteso richiedere e
desideriamo vivamente che questo tronco possa essere del tutto
aperto al transito, indubbiamente si creano dei problemi di
carattere tecnico, di carattere viario molto complessi e potrebbero
essere anche pericolosi, comunque non è la SAV è l'ANAS in base
alla legge che può determinare se questo tronco avrà le
caratteristiche di arteria aperta, credo che appunto la concessione
stessa sia legata e subordinata anche a questi elementi che io ho
poc'anzi significato.
Mi riservo quindi di vedere meglio l'ordine del giorno per una
precisione maggiore di quello che il Consiglio vuole dare a quanto
in effetti ha già deliberato precedentemente.
Montesano (P.S.U.)
- Io domando: alcuni hanno già
l'ordine del giorno, gli ordini del giorno di Pollicini li ha
distribuiti già. Perché io ne ho solo sette copie, le manderei ai
Capigruppo. Allora ne facciamo fare altre copie.
Quaizier
(D.C.)
- Mi permetto di richiamare
l'attenzione del Consiglio regionale sulle necessità dei Comuni
stazioni turistiche di sports invernali, parlo specificatamente di
Courmayeur e sono certo che i problemi impellenti di Courmayeur
sono gli stessi di Valtournanche, Gressoney, Cogne e di tutte le
altre stazioni climatiche, estive e invernali.
Courmayeur è diventata in questi ultimi anni una cittadina che
nei periodi di alta stagione, estivi ed ora anche invernali
raggiunge ora quasi 20.000 abitanti, con tutte le sue antiquate
infrastrutture di un piccolo centro di villeggiatura estivo mentre
la stagione invernale ha creato dei problemi molto più urgenti e
complessi, infatti le presenze invernali dell'anno '58 erano di
diciottomila unità che nello scorso anno '68 raggiunsero le
duecento trentanovemila presenze.
Le entrate del Comune non sono neppure sufficienti a far fronte
alle spese ordinarie poiché le spese sono enormemente aumentate,
basta dire che il Comune deve spendere 25 milioni per lo sgombro
della neve e quasi altrettanto per la raccolta dei rifiuti solidi
senza contare tutte le altre spese d'illuminazione, manutenzione
acquedotto, fognature, personale ecc. ecc. malgrado che abbia
giustamente imposto ai suoi cittadini le tassazioni nei limiti
massimi di tutte le imposte e tasse che la legge consente di
applicare nel Comune.
Il Comune deve far fronte alle spese di manutenzione di ben 40
chilometri di strada comunale, provvedere ai gravi problemi dei
parcheggi, di cui le frazioni sono completamente sprovvisti,
scuole, creazione di aree di sfogo, giardini pubblici, allargare le
strade insufficienti e tutti gli atri problemi derivanti da un
improvviso enorme aumento delle costruzioni edilizie, nonché del
Traforo del Monte Bianco, tutti problemi che il Comune non potrà
mai risolvere, senza un intervento massiccio della Regione.
Tale intervento è anche giustificato dal fatto che i Comuni a
carattere turistico contribuiscono maggiormente al gettito del
riparto fiscale, basta accennare che Courmayeur versa ugualmente
per imposte, tasse e contributi vari, che non sto qui ad elencare,
una somma che supera i 250 milioni annui; per cui potenziando i
comuni predetti la Regione avrà sempre maggiore possibilità per
aiutare i comuni agricoli e quelli maggiormente depressi. Da notare
ancora quanta mano d'opera impiegano le Società funiviarie, quelle
del Monte Bianco hanno alla loro dipendenza oltre 200 persone fra
maestri di sci, battipista, personale delle funivie, impiegati,
operai fissi per la loro manutenzione senza contare il personale
alberghiero dell'ambiente commerciale, mano d'opera che è fatta non
solo dalla popolazione locale ma buona parte dai Comuni dell'alta
valle.
Non è poi vero, come dichiarava ultimamente un collega del
Consiglio, che tale mano d'opera si limita ad un breve periodo
dell'anno perché il personale delle funivie e maggior parte di
quello alberghiero è occupato pressoché tutto l'anno sia per la
scuola di sci estivo, sia per il funzionamento delle funivie che
funzionano tutto l'anno nei periodi di bassa stagione e che devono
essere messi in perfetta efficienza per i periodi di alta stagione.
Gli albergatori che chiudono per brevi periodi autunnali concedono,
durante i mesi di chiusura, le ferie al personale che ne ha diritto
a norma di contratti di lavoro. Finora però il susseguirsi
dell'Amministrazione regionale ha sempre contribuito a favore dei
centri turistici salvo poche eccezioni in misura non adeguata alle
loro necessità e all'urgenza degli interventi.
Basta accennare al problema delle strade, la scorsa estate ho
voluto percorrere tutte le strade laterali da Courmayeur a Pont St.
Martin e ho constatato con piacere che sono state costruite,
asfaltate molte strade in ogni angolo della Regione, ciò non è però
sufficiente, ritengo che avrebbero dovuto avere priorità quelle
strade che in estate sono frequentate da migliaia di autovetture
piuttosto che strade che anche nella stagione estiva hanno
frequenze insignificanti. Naturalmente non si può che approvare la
costruzione di strade che portano a piccoli centri di case rurali
abitate tutto l'anno dai nostri contadini poiché tutti i nostri
agricoltori hanno il diritto di poter accedere con carrozzabile
alle loro abitazioni.
La strada della Val Veny e della Val Ferret di Courmayeur che
godono di un impareggiabile scenario alpino e che nella stagione
estiva sono frequentate giornalmente da migliaia di autovetture
italiane e straniere, come risulta dagli accertamenti effettuati
dalle autorità locali, sono ancora nella parte superiore e per un
tratto di circa 10 chilometri ciascuna pressoché allo stato poco
più che di mulattiere come le hanno costruite i nostri avi con le
famose corvée, ora sono quasi 100 anni, costituendo regolare
consorzio stradale fin dall'anno 1880 per la costruzione e la
manutenzione delle strade stesse.
Mi auguro perciò che l'attuale Amministrazione regionale nei
prossimi esercizi voglia intervenire in misura efficace ad adeguata
al potenziamento delle stazioni turistiche di soggiorno estivo e di
sports invernali.
Prendo atto che per la strada di Val Veny è stata assegnata su
richiesta della Giunta regionale un primo fondo di 100 milioni
sulla legge 614, i terreni sono quasi tutti di proprietà del Comune
quindi sono disponibili.
Sono certo che con un completo studio di programmazione gli
interventi verranno fatti con la dovuta priorità senza perdere in
piccoli rivi le disponibilità finanziarie che la nostra Regione per
merito dell'Autonomia dispone.
Manganoni (P.C.I.) -
Io devo confessare che ho appreso
oggi delle cose che mi lasciano stupito, stupito nel senso che qui
si parla di costruzione di un'autostrada fino a Villeneuve,
naturalmente con tutte le buone intenzioni di proseguire fino a
Courmayeur, dell'esistenza di progetti ed il Consiglio ignora,
ignora assolutamente queste cose, ma io mi chiedo,
l'Amministrazione regionale ha stanziato centinaia di milioni che
forse sommandoli saranno miliardi, per partecipare, per avere i
suoi rappresentanti nel Consiglio di amministrazione della SAV poi
noi dobbiamo apprendere queste cose da dei Consiglieri che non sono
Consiglieri nell'amministrazione della SAV.
Il Consiglio regionale aveva votato, non so se un ordine del
giorno o qualcosa del genere nel quale si diceva, si chiedeva che
la cosiddetta bretella da Quart del Villair al Pont Suaz non avesse
carattere di autostrada chiusa. Adesso ci sentiamo dire, primo, che
dal progetto di massima si è passati al progetto esecutivo,
secondo, che l'ANAS decide in base a leggi nazionali, e allora noi
cosa ci stiamo a fare, del Consiglio, scusate il termine ma se
sbatte del Consiglio. Come si fa da un progetto di massima che il
Consiglio regionale disse che non deve avere dei vincoli
autostradali, si è fatto un progetto esecutivo, secondo le leggi
dell'ANAS dice il Consigliere Benzo, no, secondo le leggi
nazionali, in base alle leggi nazionali ha detto il Consigliere
Benzo e non in base alle richieste del Consiglio.
E noi continuiamo ad ignorare tutte queste cose, ma io non lo
so! Ma quando noi ci lamentiamo che il Consiglio lo considerate un
organo di ratifica e non un organo deliberativo, ma questa è una
dimostrazione, se ancora ce ne fosse bisogno, io non so, non so,
non so.
Si dice, più avanti, anzi l'ha detto Pedrini, noi perdiamo il
contributo dello Stato di otto miliardi, ma si può sapere che cosa
sono questi otto miliardi di contributi? In Consiglio regionale non
si è mai parlato di otto miliardi di contributo. Ora io non so a
chi mi devo rivolgere, ma chi è che s'impegna a rispondere? Io
chiedo una risposta su questo. Signor Presidente vuol farmi i nomi
di quali sono i Consiglieri nella SAV almeno sapremo a chi
rivolgersi.
Montesano (P.S.U.) -
Ah, io credevo di rispondere a nome
della Giunta.
Manganoni (P.C.I.) -
Lei mi dice che non mi sa
rispondere, il delfino della Giunta se ne sta chiacchierando e
ignora assolutamente quello che si sta dicendo...
(voci)
...la Giunta non sa niente, sì, ma allora qui c'è da chiedersi se
viviamo nel mondo della luna, la Giunta non sa niente, il Consiglio
non sa niente, ma chi è che sa?
(Montesano:
Manganoni che
cosa vuol sapere lei) ...di otto miliardi, si è parlato di otto
miliardi di contributo che noi stiamo perdendo se non approviamo la
circonvallazione sud, almeno, è vero Pedrini? Bene, bene, cosa sono
questi otto miliardi di contributi? Questi otto miliardi di
contributi servono per che cosa, per le attrezzature di Courmayeur
di cui ha parlato il Consigliere Quaizier?
Pedrini (P.L.I.) -
...che rimane dalla... noi avevamo 50
miliardi, ne abbiamo spesi 42, ne rimangono 8 praticamente.
Manganoni (P.C.I.) -
Pedrini, io almeno,
come
Consigliere non ho mai sentito parlare, si è parlato di 5 miliardi
di possibili avanzi, di possibili...
(voce: ...
sono otto)
...Benissimo, ma il Consiglio lo sapeva questo, no, se n'era
accennato di possibili cinque...
(voci)
Dunque, guardi, io qui ho un sacco di appunti, non so che
dovrei, beh sotterrarli, io mi limito a chiedervi questo che o in
questo Consiglio o se il Consiglio lo giudica, nella prossima
riunione ci sia un'ampia discussione su tutti questi problemi
dell'autostrada, perché si continua a sapere le notizie
dell'autostrada così per vie traverse, oggi le abbiamo sentite in
Consiglio dal Consigliere Pollicini e quindi se le ha annunciate in
Consiglio vuol dire che ha avuto dei dati abbastanza sicuri sennò
non ne avrebbe accennato in questo Consiglio, prima però si sentiva
da Pinco pallino, dal cittadino tale, ci diceva ma l'autostrada
progettata arriva già a Courmayeur, ma arriva a Pré Saint Didier,
ma insomma noi che siamo Consiglieri regionali non ne sappiamo
assolutamente, noi. Pedrini io non ce l'ho mica con te sai, io ce
l'ho con la Giunta che non informa il Consiglio regionale, con i
Consiglieri che sono rappresentanti nella SAV e non sentono il
dovere di informare il Consiglio regionale, ma questo progetto per
Villeneuve, si è accennato per un progetto fino a Villeneuve...
(voci)
...ora io mi chiedo questo, questo progetto per
Villeneuve la Giunta lo ignora o è al corrente di questo progetto
la Giunta che si sta elaborando un progetto per Villeneuve?
Ora io penso che l'ANAS prima di spendere dei soldi per
elaborare un progetto debba almeno informare la Giunta, se non lo
fa la SAV o l'ANAS o chi credete deve farlo, almeno sono in dovere
di farlo i Consiglieri regionali che rappresentano la Regione in
seno al Consiglio di amministrazione della SAV, che devono
informare la Giunta ed il Consiglio.
Montesano (P.S.U.) -
Però Pollicini mi sembra che abbia
detto, sembrerebbe che c'è un'intenzione da parte della SAV di
prolungare l'autostrada fino a Villeneuve, questo è quello che ho
sentito, non ha detto che c'è un progetto.
Manganoni (P.C.I.) -
Allora senta, fra il sembrerebbe,
fra il si dice, fra il sarà, fra il non si sa, noi continuiamo a
brancolare nelle tenebre fino a quando un giorno la Giunta ci
porterà un progetto esecutivo e ci dirà è così e voi Consiglieri
ratificate, come generalmente avviene fino adesso.
Ad ogni modo io non voglio prolungare il mio intervento, però
chiedo, e questo lo chiedo al Presidente del Consiglio se è del
parere che in questa sede ed adesso si faccia un ampio dibattito
chiedendo agli interessati che io non so chi sono, saranno i
Consiglieri, sarà la Giunta, la Giunta dice che non sa niente, io
mi chiedo, cioè quelli che sanno qualche cosa che informino il
Consiglio su questo, non solo ma che il Consiglio decida, non
decida dopo che i progetti esecutivi sono fatti, magari già a
lavori iniziati come avviene abitualmente, ma decida prima, perché
io penso che sovrano è il Consiglio.
Mentre invece il Consiglio viene sempre solo informato quando le
cose sono fatte, ormai sono approvate.
Milanesio
(P.S.U.) -
Io non intervengo su tutto il
progetto, il programma dei lavori pubblici perché non conosco le
realtà dei singoli comuni, mi fermo solo sull'ordine del giorno,
sui due ordini del giorno, presentati dal Consigliere Pollicini che
si riferiscono alla circonvallazione sud della città di Aosta.
Io condivido le preoccupazioni del Consigliere Pollicini, però
ritengo che la deliberazione così come viene proposta non sia la
più opportuna e vi spiego. Qui si chiede di subordinare
l'approvazione della delega alla Giunta per lo stanziamento e
l'impegno relativo per la costruzione della circonvallazione sud
alla preventiva conoscenza e approvazione dei seguenti punti.
Si cifrano tre punti che riguardano praticamente l'arrivo
dell'autostrada.
Ora io lo posso dire e questo lo possono dire anche gli
amministratori comunali che erano in Giunta prima di me, tempo fa,
è il piano regolatore della città di Aosta che prevede questa
circonvallazione sud, circonvallazione sud che è necessaria
indipendentemente dall'arrivo dell'autostrada, indipendentemente
dall'arrivo dell'autostrada in zona Voison Tzamberlet, oppure in
zona Villair di Quart. Indipendentemente dall'arrivo
dell'autostrada la circonvallazione sud è necessaria, questo lo ha
affermato il Consiglio comunale, il piano regolatore della città di
Aosta, mi sento in dovere di affermarlo in questa sede.
Perché è necessaria, perché è assurdo pensare che il traffico da
e per il Monte Bianco possa venire smaltito da Corso Battaglione
Aosta o dalla costruenda, sempre costruenda Via Chambéry.
Evidentemente quel tronco, quel tratto di circonvallazione sud
che va dalla Regione Tzamberlet cioè da Voison fino alla Grenade è
necessario, è indispensabile comunque vadano a finire le questioni
che riguardano l'arrivo dell'autostrada ad Aosta.
Quindi io pur condividendo le preoccupazioni del Consigliere
Pollicini, io non subordinerei a nessuna decisione che riguarda
l'autostrada, la conclusione di questa circonvallazione perché è
necessaria, diciamo che la si è inserita in questo programma perché
c'è stata la sollecitazione dell'ANAS, la sollecitazione fortuita e
insperata.
Quindi viene anche un pochettino a essere messo in discussione
il secondo ordine del giorno collegato all'oggetto n. 8, allegato
a), perché qui praticamente si chiede di nominare una commissione
che riveda il piano regolatore. Però facciamo attenzione, una
variante del piano regolatore comporta tutta una procedura molto
lunga e forse anche discutibile. Ecco io mi permetto di fare
osservare questo al Consigliere Pollicini, pur condividendo le sue
preoccupazioni che lo hanno determinato nel presentare questo
ordine del giorno, perché in effetti questo Consiglio ha preso
posizione nei confronti dell'arrivo dell'autostrada e non se ne sa
più niente e quindi sarebbe bene per esempio che la Giunta si
facesse interprete presso la Società Autostrade per cercare di dare
mandato a quella che è stata la deliberazione di Consiglio.
E poi, comunque io non ritengo, Manganoni, che sia il caso di
scandalizzarsi per quello che ha detto l'Ing. Benzo, cioè Benzo
cosa dice, non dice che l'ANAS fa quello che vuole e cioè l'ANAS
attua delle disposizioni che sono stabilite con legge, questo
Consiglio regionale è sovrano nel rifiutare il passaggio di una
autostrada così come ha fatto a suo tempo, è sovrano nel non
approvare un progetto, la sovranità del Consiglio consiste in
questo... se esistono determinate disposizioni di legge o gliele
facciamo modificare o le accettiamo come sono.
Sono disposizioni di legge che riguardano, diciamo così, le
configurazioni delle autostrade, non tanto il tracciato ma la
tipologia, la sua configurazione e su questo mi pare che ci sia
poco da discutere, piuttosto possiamo sempre dire di no se
riteniamo che sia il caso di dire di no perché fino a prova
contraria questo Consiglio è sovrano.
Ora voci per quanto riguarda l'autostrada ce ne sono di tutti i
tipi, io non voglio entrare nel merito perché non so niente di
certo, non so niente perché si tratta di fare forse il processo
alle intenzioni, certo è che a mio avviso corre definire al più
presto possibile l'arrivo dell'autostrada ad Aosta e per me la
soluzione che era stata indicata, cioè di un arrivato ad Aosta,
chiamiamola così sud, con questo collegamento, con questo ponte che
attraversava la Dora che arrivava all'altezza del sottopassaggio
per Pila era una soluzione che venne sostenuta e difesa dal Comune
di Aosta, una soluzione che noi riteniamo abbastanza razionale e
che garantisce comunque la possibilità di fermarsi, d'inserirsi ad
Aosta quando e come piace all'utente della strada.
Quindi io volevo solo invitare il Consigliere Pollicini a
rivedere un momentino questo ordine del giorno pur condividendo le
preoccupazioni che egli ha espresso nell'ordine del giorno stesso e
cercare di renderli aderenti un po' a quella che è una realtà, per
esempio la realtà del piano regolatore. Si può modificare questo, è
vero, ma io mi rifiuto di pensare che quando il piano regolatore
sia stato fatto non si sia tenuto conto delle esigenze viabili
anche dei comuni viciniori.
Manganoni (P.C.I.) -
Scusi solo una domanda, ha detto il
consigliere Milanesio che non si può modificare il piano regolatore
di Aosta, d'accordo, ma il piano regolatore di Aosta, no, come
principio sono d'accordo, ma il piano regolatore di Aosta prevedeva
l'arrivo della bretella del Pont Suaz al sottopassaggio per Pila?
Questa è una domanda che io pongo, non lo prevedeva?
Milanesio
(P.S.U.) -
Il piano regolatore non
prevedeva evidentemente l'arrivo dell'autostrada ad Aosta, da
nessuna parte però, io ho ben presente questo problema e per quanto
riguarda il tracciato che parte dal Voison e arriva in zona Grenade
e ben questo, a mio avviso, non può essere in discussione sul piano
tecnico, nemmeno dall'arrivo di questa autostrada, del resto un
progetto di massima che avevo visto e forse più di uno che erano
stati progettati dall'Amministrazione comunale così in via
ufficiale, in via ufficiosa, non compromettevano minimamente quel
tracciato, caso mai lo integravano evidentemente con l'arrivo, con
questo collegamento tra l'autostrada e la città. Questa era
un'iniziativa, un'opera che certamente non doveva pesare sull'ente
locale ma caso mai sulla società autostrade.
Fosson
(U.V.) -
Io vorrei riprendere per intanto
il primo ordine del giorno, cioè per intenderci, quello che parla
della delega alla Giunta. E rispondere sia all'intervento del
Consigliere Pedrini sia a quello dell'Ing. Benzo.
Perché praticamente il Consigliere Pedrini ha detto che
praticamente se noi non facciamo, non deliberiamo sulla questione
della circonvallazione sud, noi perdiamo gli otto miliardi di
finanziamento.
Allora prima di tutto noi deliberiamo sulla circonvallazione sud
perché noi deliberiamo sul piano dei lavori in cui c'è il
finanziamento di 80 milioni per la costruzione della nuova
circonvallazione sud e su questo punto nessuno dice di stralciare
gli 80 milioni, però i Consiglieri Pollicini e Lustrissy
subordinano attraverso questo ordine del giorno quell'ampia delega
che viene data al punto 2 della delibera per tutto il piano dei
lavori pubblici... in questa delibera "di delegare alla Giunta
regionale l'adozione di ogni provvedimento deliberativo per
l'attuazione dei lavori in cui si tratta, per l'approvazione dei
progetti e per l'appalto e l'esecuzione dei lavori o per la
concessione dei previsti contributi regionali", quindi mi sembra
che l'ordine del giorno dei due Consiglieri della maggioranza
voglia dire, d'accordo noi siamo per il finanziamento della
circonvallazione sud, però siccome abbiamo certi timori e noi
condividiamo questi stessi timori, d'altra parte non abbiamo
aspettato oggi a condividere questi timori perché la discussione
che abbiamo fatto in quest'aula nel 1967, le discussioni che
abbiamo fatto in altre circostanze, tutte le volte che abbiamo
parlato dell'arrivo dell'autostrada ad Aosta, noi in tutte queste
circostanze abbiamo espresso i nostri timori e certe assicurazioni
che certi Consiglieri, quando parla l'Ing. Benzo, è un consigliere
d'amministrazione della SAV non ci lasciano tranquilli neanche
oggi.
Quindi è per questo motivo che noi condividiamo completamente la
preoccupazione dei due presentatori della mozione e diciamo, sta
bene il finanziamento per la circonvallazione sud, non mettiamo in
dubbio questa circonvallazione sud, però prendiamo lo spunto da
questo per vedere chiaramente quello che si vuol fare in merito
all'arrivo, al disimpegno prima di tutto e a quell'allacciamento
della zona di Pila e dell'entrata a sud di Aosta con l'arrivo
dell'autostrada al Villair.
E non possiamo, mi permetto di dire, noi dobbiamo fare presto,
dobbiamo approvare così
toto corde
dando un'ampia delega
perché altrimenti perdiamo il finanziamento degli otto miliardi,
perché sotto questa spinta di non perdere gli otto miliardi non
vorremmo trovarci domani con la situazione di fatto compromessa in
cui si dice tutto deve essere approvato dal Consiglio regionale, ma
siccome abbiamo visto molte volte che le cose sono state portate in
Consiglio puramente per ratificare noi diciamo che su questo
problema non vorremmo trovarci dinanzi a delle sorprese che
sarebbero gravi non per le conseguenze che possono avere
personalmente per un gruppo o per l'altro, ma per gli interessi
proprio della città di Aosta e di tutta la zona dell'alta valle e
quindi mi sembra che questo sia un parlar chiaro che non possiamo
aver fiducia per dare una delega ampia in questo senso.
E quando si dice, noi della SAV per fare una modifica o cosa ci
deve essere i due terzi, e i due terzi va bene, ci sono i
rappresentanti del Consiglio regionale ma dopo tutti i chiarimenti
che i rappresentanti del Consiglio regionale hanno dato finora in
questo Consiglio, noi certamente non possiamo avere le idee chiare
prima di tutto. E secondo, a un certo momento questi stessi
Consiglieri dicono noi non abbiamo il potere di decidere in modo
diverso perché secondo quello che dirà l'ANAS in base alle leggi
nazionali noi dovremo fare.
Ed è appunto questo che noi desideriamo per questa cosa di non
fare, cioè noi daremo la delega alla Giunta per passare al
finanziamento effettivo e alla delibera del progetto quando
l'avremo visto in Consiglio regionale.
Mi sembra che sia questo lo spirito della mozione e scusino i
presentatori se io sono intervenuto per illustrare lo spirito della
mozione, ma l'abbiamo interpretato così. Quindi se l'abbiamo
interpretato male ditecelo, ma speriamo che questa sia la vostra
volontà e questa è anche la nostra volontà.
Per il secondo ordine del giorno, qualcuno, mi sembra il
Consigliere Milanesio, ha parlato di mettere in discussione e di
rivedere il piano regolatore, e no, qui non chiedono di rivedere il
piano regolatore perché anche su questa si chiede la nomina di una
commissione per prendere in esame il problema.
Ora su questo...
(voci)
...no, ma mi sembra che anche qui
e forse meglio di me lo possono fare i presentatori anche questa
illustrazione... nel senso di mettere in relazione questa parte qui
con quell'altra, perché quello che interessa di più non è la
questione circonvallazione sud già definita, ma è quello che deve
inserirsi in questa circonvallazione sud, ecco...
(voci)
...ecco e allora questo, sì, ma probabilmente l'hanno fatto
prendendo lo spunto del finanziamento della circonvallazione
sud.
Bordon (D.C.) -
Io penso che non sia facile aggiungere
qualche cosa di nuovo dopo tanti interventi come qui abbiamo
sentito, e non vorrei però portare anch'io il mio modesto obolo di
confusione perché ho l'impressione che qui una certa confusione ci
sia.
Se poi questo mio giudizio sarà errato vi chiedo scusa e voi
siccome me ne perdonate tante mi perdonerete anche questa.
Premetto una cosa, premetto una cosa, non ho l'onore di
rappresentare, questo lo dico per l'amico Manganoni perché ha
rimproverato un po' tutti i Consiglieri della Regione in seno alla
SAV per non aver portato in Consiglio delle notizie che i poveri
Consiglieri non hanno e che quindi non potevano portare. E allora
non ho l'onore di rappresentare in questo Consiglio di
amministrazione della SAV il Consiglio regionale, però faccio parte
del Consiglio della SAV.
Allora mi permetterei innanzitutto di esprimere alcune
considerazioni mie, non so perché prevedevo questa discussione e
nei giorni scorsi, così forse per un diletto personale, mi sono
fatto portare tutti questi verbali, tutti questi verbali nei quali
attraverso tanti anni, a partire dal 1954, si sono trattati i
problemi dell'autostrada della Valle d'Aosta.
E sono d'accordo anch'io con molti dei Consiglieri che hanno
preso la parola prima quando dicono che ne abbiamo già viste di
tutti i colori, quindi siamo tutti preoccupati di sentirci dire che
arriviamo fino al Pont Suaz e forse ci svegliamo all'indomani
mattina e forse ci troviamo fino a Villeneuve.
Perché mi sono permesso di dirvi questo, perché effettivamente,
vi faccio grazia di tutti questi volumi qui, però io penso che
molti di voi, specialmente quelli che dedicano maggior tempo a
questo, avranno seguito quello che ho fatto io ed effettivamente se
ne sono viste di tutti i colori.
Abbiamo visto tutto un Consiglio regionale che era schierato per
l'allargamento della 26 e della 27, abbiamo visto, un certo
momento, parte dei Consiglieri, fra i quali c'ero anch'io, che
erano favorevoli a un pezzo di autostrada, altri non lo erano.
A un certo momento siamo venuti sempre più avanti, abbiamo avuto
una richiesta della ATIVA che ci chiedeva di poter proseguire fino
a Verrès e il Consiglio regionale bocciò questa proposta,
successivamente siamo arrivati al punto che cambiando completamente
le impostazioni molti Consiglieri regionali, e i verbali lo dicono,
quindi non sto a ripeterlo io, cambiarono diametralmente parere e
chiesero l'autostrada con la SAV che arrivasse fino a Aosta.
Ben fatto, mal fatto, tutte le idee sono opinabili, ognuno ha le
sue e continuiamo a tenere le nostre.
Però questa è la verità.
Fatta questa piccola premessa mi sembra, e questo lo dico molto
modestamente perché potrei anche sbagliarmi, ma come hanno già
detto altri prima, questo problema dovrebbe essere scisso in due
secondo il mio parere, questo problema dovrebbe essere diviso in
due perché una cosa è il progetto di autostrada che arriva fino a
Pont Suaz e una cosa è la circonvallazione sud.
Ora ho voluto fare la premessa per tutti quei verbali, per quei
timori che si possono avere, perché come dicevo e lo ripeto ne
abbiamo viste di tutti i colori.
Però a me sembra che in questo momento non si segua una linea
logica di questo discorso, e questo mi sono permesso di dirlo
all'amico Pollicini mentre parlavamo qui, perché, e questo dimostra
come sia bella la democrazia, come ognuno possa dire la sua e
quindi anche facendo parte di una determinata compagine, un nostro
Consigliere possa esprimere il suo parere, salvo poi ricredersi se
sarà il caso.
Però a me pare che i problemi debbano essere condivisi in
due.
Noi innanzitutto abbiamo da tener conto di questo pezzo di
circonvallazione che va da via Voison a Tzamberlet la Grenade, è il
pezzo dell'autostrada che parte dal Villair.
Io mi vorrei soffermare prima sul pezzo di autostrada o di
strada, chiamatela come volete che parte dal Villair per arrivare
fino al Pont Suaz.
Io mi ricordo che si ebbe a discutere lungamente in Consiglio,
lo ricordate voi come me, in data 23 giugno 1967, ci si disse
proprio allora, guardate che forse c'è un avanzo nella costruzione
dell'autostrada perché si è fatto tutto il possibile per farla nei
migliori dei modi ma naturalmente cercando di economizzare, ci
dovrebbe essere un risparmio di 4 o 5 miliardi.
L'abbiamo sentito dire adesso che sono 8, 7, 6 basterebbe un
pezzo di ponte in quel di Nus dove stanno trovando delle difficoltà
per mangiare forse un miliardo, due. Però io che non sono un
tecnico in questo non vorrei entrare. Quindi come uomo della strada
seguo il mio pensiero e il pensiero è questo.
Noi siamo arrivati qui e ci siamo presentati con una discussione
di questo genere, ritenete signori Consiglieri della Regione
esprimere un parere favorevole su quella specie di tronco,
chiamatelo come volete che parte dal Villair e che arriva fino al
Pont Suaz perché lo ritenete necessario, perché potrebbe essere il
collegamento più facile col futuro sviluppo di Pila, potrebbe dare
un ingresso più facile in Aosta attraverso il Pont Suaz o un altro
ponte con relativi piazzali, con sottopassaggi che ci sono lì, e
quindi se lo ritenete votate a favore e se non lo ritenete lasciate
stare.
E in quell'occasione, vale a dire il 23 giugno del 1967, noi
votammo qui un ordine del giorno a maggioranza, non so come, non
m'interessa, che grosso modo diceva questo e io vi chiedo scusa,
leggiamolo perché sennò saremo sempre qui a parlare di cose che non
rimangono agli atti, invece queste sono agli atti.
"Il Consiglio regionale esaminate le soluzioni b) e e) del
progetto di massima presentato al Consiglio della SAV Società
Autostrade Valdostane per il prolungamento dell'autostrada fino ad
Aosta sud Pont Suaz, constatato che è stato rispettato il progetto
originario approvato dal Consiglio regionale con arrivo all'arteria
principale dell'autostrada sulla Statale 26 in zona Villair di
Quart, mantenendo in tal modo il collegamento diretto la città di
Aosta, quindi abbiamo constatato che si arriva fino al Pont Suaz,
abbiamo constatato il cosiddetto ingresso trionfale come lo
definimmo allora arriva al Villair di Quart; rilevato che le due
soluzioni proposte al Consiglio terminano in corrispondenza del
sottopassaggio ferroviario al Viale Partigiani con a fianco un
ampio parcheggio, sentito il parere favorevole delle categorie
economiche del comune di Aosta, fermo restando l'allargamento della
Statale 26 dal Villair di Quart al cavalcavia ferroviario della
Croix noire a quattro corsie, decide di approvare la soluzione b)
del progetto di massima presentato dalla SAV per il raccordo con
Aosta sud, sempre tra parentesi Ponte Suaz, richiede
a) che la costruzione del raccordo autostradale dal Villair
al Pont Suaz sia spostato verso la Dora al fine di salvaguardare
l'eventuale potenziamento dell'Aeroporto e lo sviluppo della zona
industriale;
b) che detto raccordo per Aosta sud Pont Suaz abbia le
caratteristiche di un'arteria che sia esente dai vincoli
autostradali, che detto raccordo per Aosta su Pont Suaz abbia le
caratteristiche di un'arteria esente dai vincoli
autostradali.".
Ahi, ha fatto Manganoni, ma questo è scritto qui, basta leggere
perché lo si trovi.
Si riserva il Consiglio regionale di richiedere in fase di esame
del progetto definitivo tutte quelle modifiche che si renderanno
necessarie per salvaguardare gli interessi sia della città di Aosta
che dei comuni limitrofi interessati.
Quindi dopo tutto questo cappello le ultime quattro righe, si
riserva ancora di chiedere in fase di esame del progetto definitivo
tutto questo po' po' di roba.
Ora io vi chiedo scusa, non sono un tecnico, specialmente in
questo campo di strade ecc., ma se noi esaminiamo questo documento
e il Presidente del Consiglio me ne sarà garante, noi non abbiamo
approvato nessun altro documento dopo questo, noi ci atteniamo a
questo documento, noi arrivati a un certo momento, quando si dice
come ha detto adesso Manganoni e naturalmente come sempre la colpa
è della Giunta, e la Giunta sopporta questo con santa pazienza come
probabilmente sopportava Manganoni qualche volta quando era in
Giunta anche lui. Noi di dicerie ne sentiamo tante, è giustissimo
che si venga a dire guardate che c'è della gente che vorrebbe
arrivare a Villeneuve, ma io vi dico di più, che ci sono delle
pressioni magari per arrivare a Pré Saint Didier, a Courmayeur, ma
questo l'abbiamo detto prima, se le idee sono opinabili ognuno è
padronissimo di dire la sua, però fra quello che si dice e fra
quello che si fa qui dentro io penso che l'unico documento che
faccia fede è questo, perché arrivati a un certo momento noi
dobbiamo attenerci a questo e fino a prova contraria, Manganoni, a
me sembra e tu mi riprenderai se sbaglio, a me sembra che fino a
prova contraria questo è il documento che noi abbiamo votato
qui.
Naturalmente che cosa si ha da aggiungere, si ha da aggiungere
questo, che cos'è che ci dà questa garanzia, ma io penso e qui mi
avvalgo sempre di quei numerosi verbali, speriamo di non vedere
innanzitutto dei cambiamenti in questo Consiglio regionale che
prevedano spostamenti dal Pont Suaz, ma fino a prova contraria
quello che il Consiglio ha votato è questo e riallacciandomi a
quello che ha detto l'Ing. Benzo e dal quale mi sono fatto prestare
quella Convenzione, ma che cosa dice quella Convenzione? Dice che
qualsiasi progetto, qualsiasi variazione deve essere portata qui,
ha detto benissimo l'Ing. Benzo, tuttavia per le deliberazioni
concernenti le materie di cui al successivo articolo 24
l'approvazione dei progetti di massima e dei piani finanziari, le
approvazioni di eventuali varianti al progetto originale, la
partecipazione in società ecc. deve essere presa dai tre quarti dei
Consiglieri.
Ma secondo me questo è superato, questo che è stato letto
adesso, perché noi in questa delibera del 23 giugno abbiamo
stabilito determinate norme, non so se mi conviene continuare qui,
perché mi sembra di sì, a me pare che se qualcuno ha dei dubbi su
questa impostazione, come potrebbe averla Pollicini, la potrei
avere anch'io, possiamo averli tutti i dubbi, di dire ma noi
abbiamo sentito che arriviamo a Villeneuve, vogliamo sapere un po'
cos'è questa storia, ma io credo che si può sempre fare una
mozione, è stato detto, facciamone una discussione in Consiglio,
chiediamo notizie, chiediamo qualche cosa, ma secondo me questo
argomento dovrebbe essere trattato in quel modo lì non collegandolo
con la circonvallazione sud.
Quindi secondo argomento, la circonvallazione sud, riteniamo noi
che sia necessaria, riteniamo noi che la si debba fare questa
circonvallazione, indipendentemente che arrivi questa autostrada al
Pont Suaz o no, la risposta l'ha detta Milanesio che essendo stato
in Comune sa che il piano regolatore prevede questa
circonvallazione sud.
Quindi io vorrei dire, ma come si fa a condizionare la
circonvallazione sud se riteniamo necessaria farla all'autostrada,
perché l'autostrada potrebbe anche non arrivare, perché è molto
semplice, perché non arrivi l'autostrada, a un certo momento
presentiamo una mozione o chiediamo delle informazioni e a un certo
momento l'ANAS dice a noi, Signori voi volevate una strada aperta
dal Villair, io una strada aperta non ve la posso fare. Noi vi
diciamo che questa strada è chiusa, Signori benissimo uno viene qui
dentro, è tanto facile, risponderanno forse anche questo, noi
rinunceremo ai 5, 6 miliardi, ciascuno di noi dirà il suo parere,
ma mi sembra che questa sia l'impostazione onesta; perché come
faccio io a condizionare quella circonvallazione con questo, io
vorrei darvi per scontato che l'autostrada non si faccia,
supponiamo, ma la circonvallazione la ritenete valida, la ritenete
necessaria sì o no?
Questa è la domanda.
Ora io chiederei dopo queste poche cose che ho detto o tante,
insomma che come ho detto possono anche portare un po' di
confusione, io vi chiederei se fosse possibile, specialmente a
Lustrissy e a Pollicini e attraverso al Presidenza del Consiglio,
il Consiglio quando dovremo decidere questo chiediamo cinque minuti
di sospensione, ne parliamo, vediamo se si può impostare il
problema sotto un'altra forma, in quanto che le perplessità che
forse ha Pollicini e che ha Lustrissy, forse le abbiamo anche noi,
ce ne sono anche altri che le possono avere, però noi dobbiamo
partire da questo documento, fino a prova contraria il Consiglio
regionale ha approvato questo in base a determinate norme della
Convenzione noi abbiamo fino a prova contraria il diritto in
Consiglio di decidere.
Noi diremo no, vogliamo quello, si perderanno i quattro o cinque
miliardi, buona notte al secchio.
Ma secondo me questa impostazione, quindi io chiederei se fosse
possibile...
(voci)
...no, mica vero, io chiederei cinque o
dieci minuti di sospensione se si può fare, così si combina questo
e se non lo si vuol fare, si dice no, bocciamo pure gli 80 milioni
della circonvallazione perché in fondo in fondo io penso che
l'Assessore ai Lavori Pubblici e l'Assessore alle Finanze, in fondo
in fondo ne siano anche contenti, accontenteremo quei Comuni a cui
mancano i 15 o 20 milioni, come Quaizier che da tanto tempo
tempesta e, noi glieli daremo ben volentieri.
Montesano (P.S.U.) -
Sono iscritti a parlare l'Ing.
Benzo, Germano, Savioz, Pedrini, Manganoni...
(voci)
...ma
io non l'ho visto, mi scusi, io non l'ho visto...
(voci)
...allora anche i miei collaboratori mi indicano perché non posso
mica stare sempre così, mi scusi tanto, però io vorrei dire questo
al Consiglio, vorrei dire questo al Consiglio che l'ordine del
giorno di Pollicini e Lustrissy deve tener conto di quella delibera
fatta dal Consiglio, deve tener conto in base all'art. 100 del
Regolamento il quale dice, 101 anzi: "le deliberazioni del
Consiglio, importanti modificazioni o revoche di deliberazioni
esecutorie si hanno come non avvenuto ove non facciano espressa e
chiara menzione della revoca della modificazione".
Quindi per questo anche, e già perché c'è una delibera del
Consiglio che l'attuale ordine del giorno cerca di modificare e di
sovvertire nella sua sostanza.
Quindi perciò...
(voci)
come non c'entra niente?
Subordina, io ho voluto fare questo avvertimento e poi il Consiglio
faccia quello che crede. Ora faccio un'altra seconda domanda al
Consiglio: vogliono fare questa sospensione subito oppure prima gli
interventi? Gli interventi, allora Ing. Benzo.
Benzo (D.C.) -
Io lascerei la parola a Chamonin.
Chamonin (R.V.) -
Io vorrei fare alcune considerazioni di
ordine generale e poi vedere due problemi particolari.
Considerazioni di ordine generale: vorrei pregare l'Assessore ai
Lavori Pubblici di vedere nel corrente dell'anno, anche al di fuori
di quanto è inserito qui nel piano dei lavori pubblici, quelle che
sono le provvidenze necessarie nel territorio regionale come lavori
generali e sistemazione del territorio. Perché sono effettivamente
lavori che sono di estrema importanza e di estrema urgenza e
bisognerebbe vedere con la massima forza consentita dalla Giunta di
arrivare ad una soluzione, soprattutto per quanto riguarda il
problema dei paravalanghe e per quanto riguarda la grossa questione
delle arginature in Valle.
Evidentemente è un'azione da fare sugli organi statali preposti
all'uopo e attivare per quanto possibile da parte dell'Assessore i
finanziamenti statali che ci possono essere per questi
capitoli.
Un'altra osservazione di ordine generale riguardava la questione
degli acquedotti, si vorrebbe pregare l'Assessore e gli uffici
competenti dell'Assessorato che sono, diciamo, destinati allo
studio dei progetti di acquedotti che provengono dai vari Comuni,
di vederli con un po' d'attenzione in modo che non si trovi poi a
dare dei finanziamenti per acquedotti che dopo un anno o due sono
poi privi di sorgenti. Quindi insistere sugli studi idrogeologici
riferiti alla provenienza delle acque e vedere queste cose con un
po' d'attenzione.
Un altro punto sul quale pregherei l'Assessore di voler
insistere nel corrente dell'anno e arrivare ad una definizione è il
cominciare a mettere in marcia quel famoso, e ormai vecchio di
discussione, catasto generale delle acque in Valle d'Aosta.
Non possiamo pensare di fare un piano regionale degli acquedotti
tanto meno di fare degli acquedotti regionali se non abbiamo un
catasto generale delle acque in Valle d'Aosta.
Un catasto generale delle acque, che sai intanto un catasto... e
conoscitivi in modo da determinare quali sono le sorgenti che
possono essere captate e soprattutto un catasto, ed è per questo
che il lavoro si deve dilungare per parecchio tempo perché è un
catasto che deve tener conto delle varie portate delle varie
sorgenti nelle varie epoche dell'anno.
Un'altra osservazione di carattere generale, io vorrei veramente
pregare l'Assessore di riuscire attraverso i suoi uffici di fare il
prezziario regionale. La Valle d'Aosta è l'unica, non dico neanche
più Regione, ma dico amministrazione pubblica, l'unica
amministrazione provinciale addirittura che non abbia un prezziario
di amministrazione ed è veramente necessario perché si assiste a
differenze di prezzi in capitolati non dico notevoli, estremamente
diversi per lavori dello stesso genere.
Quindi questo non è un lavoro fenomenale, se l'Assessore lo
prende in considerazione, distaccando un impiegato o due di quelli
che capiscono qualche cosa di questi problemi, si dovrebbe poter
giungere abbastanza presto a questo.
Questo come osservazione di carattere generale.
Mi voglio soffermare invece su due osservazioni che sono state
fatte nel corso della discussione. Una è quella che ha fatto il
Consigliere Andrione sul finanziamento di 80 milioni per l'Istituto
Magistrale, allora non c'era in quel momento l'Assessore alla
Pubblica Istruzione, forse era assente mi pare, e evidentemente se
come sappiamo e come ha rilevato anche il Consigliere Andrione ci
deve essere questa modifica di base all'ordinamento scolastico per
quanto riguarda i Licei, gli Istituti superiori vero, bisognerebbe
guardare molto bene la questione dell'Istituto Magistrale perché
sarebbe veramente inopportuno andare a spendere dei soldi per un
Istituto Magistrale organizzato in un determinato modo quando
invece con la riforma allo studio, che dovrebbe venire fuori pure
un giorno o l'altro, si dovesse poi cambiare totalmente
l'impostazione e delle aule e dei servizi in questi licei.
Quindi è ben vero che i primi 80 milioni per il momento servono
all'acquisto di una parte del terreno, cioè è un acconto
sull'acquisto dei terreni. Bisognerebbe veramente stare molto
attenti quando si dovesse poi passare alla progettazione di questo
edificio.
Sappiamo tutti l'estrema urgenza di provvedere ad una idonea
sistemazione dell'Istituto Magistrale però ad un certo momento non
possiamo neanche permetterci il lusso di spendere centinaia di
milioni in modo non confacente.
Il secondo argomento di carattere particolare è la questione
della circonvallazione sud, la circonvallazione sud evidentemente è
necessaria indipendentemente dalla costruzione o meno della
bretella, bisognerà vedere con molta cura l'innesto di questa
circonvallazione sud sulla Statale 26 nella località La Grenade,
probabilmente in modo da non ricreare nuovamente lassù un incrocio
ancora più pericoloso di quanto è l'incrocio attuale.
Mi risulta che finalmente sono stati appaltati i lavori per la
sistemazione di quell'incrocio, però non dobbiamo dimenticare che
andremo ad immettere sempre in quella zona una circonvallazione sud
destinata ad assorbire un grosso traffico, e andiamo ad immetterla
in una zona particolarmente tormentata, particolarmente
tormentata.
Quindi bisogna poi vedere con molta molta attenzione questo
fatto qui.
Dove mi voglio soffermare invece è sui punti a), b) e c)
dell'ordine, del primo ordine del giorno del Consigliere
Pollicini.
Evidentemente su questi punti vogliamo una discussione la più
ampia possibile, su questi punti vogliamo finalmente sapere
qualcosa ed avere le conoscenze definitive e sicure in modo da
poter discuterne e deciderne con conoscenza di cose. Giacché da
quanto ha riletto un momento fa l'Assessore Bordon potrebbe
sembrare che la deliberazione precedente del Consiglio regionale
limitasse le caratteristiche  di viabilità libera non
autostradale al tratto intercorrente soltanto fra il raccordo Pila
e l'innesto alla circonvallazione sud e non all'intera bretella, è
per quello che io vorrei pregare l'Assessore Bordon, siccome non ho
il deliberato, vorrei pregare l'Assessore Bordon di rileggere un
momento questo ultimo punto di quel famoso precedente deliberato
del Consiglio regionale.
Me l'ha dato adesso Pollicini, allora avevo sentito male,
richiede che la costruzione del raccordo dal Villair al Ponte Suaz
sia spostato verso la Dora al fine di salvaguardare l'eventuale
potenziamento dell'aeroporto e lo sviluppo della zona industriale;
b) che detto raccordo per Aosta sud Pont Suaz abbia le
caratteristiche di un'arteria esente dai vincoli autostradali.
Sì, non è molto chiaro perché potrebbe... comunque bisognerebbe
avere la certezza assoluta che le richieste del Consiglio per i
vincoli non autostradali siano riferiti all'intera bretella.
Quindi a parer mio sono scindibili le due questioni, la delega
alla Giunta per lo stanziamento e l'impegno di spesa riferiti alla
costruzione della circonvallazione sud, e invece un'altra cosa è la
costruzione o meno della bretella e l'esame delle sue
caratteristiche.
Germano (P.C.I.) -
Ma io ho rinunciato prima
all'intervento perché il fatto che vi fossero dei preoccupati di
determinate ampie deleghe date alla Giunta secondo me è un segno
della vitalità del nostro Consiglio, è un segno che da molto tempo
non si vedeva, quindi io ho rinunciato per vedere che sviluppi
avrebbe preso.
Vedo che c'è in atto una certa manovra per fare ritirare questo,
per modificare questo, ma sono cose che vedremo, vedranno i
presentatori, ma a me la cosa fa particolarmente piacere perché
questo non è che un punto, un punto, è tutto un piano di opere, e
Colombo si era impegnato l'altra volta a non farlo più così, è
tutto il piano di opere che è sbagliato e che si continua col
metodo di violare continuativamente il regolamento, cosa dice il
Regolamento che attribuisce delle competenze al Consiglio? Dice che
il Consiglio deve provvedere al punto 9, all'approvazione di
programmi e di piani di opere pubbliche di competenza della Regione
e al finanziamento delle relative spese.
Questo è il compito del Consiglio, compito nostro.
Compito della Giunta, al punto 3, alla esecuzione di opere di
pubblica utilità nei limiti dei programmi e dei piani approvati dal
Consiglio.
Mi pare che non si presti a interpretazioni difficili, è
abbastanza semplice, il Consiglio stabilisce tante opere che
costano tanto, la Giunta mette in esecuzione, ma se stabilisce il
Consiglio per un miliardo, la Giunta mette in opera per un miliardo
e se stabilisce l'opera a), b) e c), la Giunta fa l'opera a), b) e
c).
E non altri finanziamenti, e invece cosa avviene? Abbiamo un
piano di opere pubbliche qui, per cinque miliardi 592 milioni 623
mila 225 lire, dal piano, però andiamo a vedere le voci in
bilancio, cioè quello che possiamo spendere e sono 3 miliardi 572
milioni 400 mila, cioè qui c'è un piano dove ci sono due miliardi e
20 milioni che non saranno spesi perché non abbiamo lo
stanziamento.
Allora che cosa succederà qui? Che la Giunta, e la Giunta nella
sua delibera lo dice di approvare in via di massima il
sottoriportato piano, cosa vuol dire? Noi non dobbiamo approvare un
piano così com'è, non in via di massima, e poi si fa delegare
l'adozione di ogni provvedimento, tutto quanto nei limiti delle
spese previste nel bilancio.
E allora cosa vuol dire che noi approviamo questo lungo elenco e
poi la Giunta farà quello che vuole, fregandosene altamente del
Consiglio, toglierà quello che vuole togliere ma toglierà per due
miliardi come vuole lei.
Ora noi ci stiamo perché dei Consiglieri presentino un ordine
del giorno di questo tipo, cosa vuole questo ordine del giorno, non
è vero quello che dice il Presidente, non modifica il deliberato
già assunto, lo conferma...
(Montesano:
...no
)
...ma
come no, lo conferma.
Montesano (P.S.U.)
- ...Germano, la Giunta dice, decide
di approvare la soluzione b) del progetto di massima presentato
dalla SAV per il raccordo con Aosta sud.
Germano (P.C.I.) -
A quali condizioni? A determinate
condizioni e loro cosa chiedono? Chiedono il rispetto di queste
condizioni.
Montesano (P.S.U.) -
No, dico una cosa diversa, io ho
voluto solo fare questo avvertimento per ragioni di validità
dell'ordine del giorno, non è stato un mio suggerimento, è soltanto
un avvertimento per la validità.
Germano (P.C.I.) -
Sì, ma ad ogni modo l'ordine del
giorno, questo primo ordine del giorno, non vuole che
l'applicazione di quello che è stato approvato dal Consiglio, non
vuole che questo. Quindi non c'è nessun contrasto, non c'è niente
che possa ... .
Montesano (P.S.U.) -
...lo può fare anche, lo può
fare.
Germano (P.C.I.) -
Difatti quando Bordon diceva "è
giusto, problema che ci preoccupa", preoccupa anche noi, ci sono
anche fra di noi di quelli che, e allora facciamo una mozione,
facciamo una bella discussione ma approviamo l'ordine del giorno,
il quale ordine del giorno non fa che confermare quel deliberato
già assunto dal Consiglio, niente di più e niente di meno. Questo
per quanto riguarda l'ordine del giorno.
Però io vorrei chiedere all'Assessore che mi rispondesse se
ritiene che sia legale fare queste cose, che sia legale, io lo
chiedo a lui, se poi vuoi rispondere tu, sentiremo, sentiremo anche
da te e in secondo luogo, vorrei chiedere se ci può dire
l'Assessore Colombo quali opere per due miliardi e 20 milioni sono
solo scritte per scherzo qui sopra, di modo che sappiamo quelle che
si ha intenzione di fare, sappiamo quelle che si mettono solo per
mettere, sappiamo con sicurezza, almeno, quello che vogliamo fare
come Consiglio.
Benzo (D.C.) -
Avevo detto che mi sarei riservato di
prendere la parola non appena presa l'esatta conoscenza degli
ordini del giorno presentati.
Innanzitutto voglio però dire, anche se ringrazio il Signor
Milanesio per il suo intervento precedente, ricordare al
Consigliere Manganoni che ha la brutta abitudine di far dire agli
altri cose che non sono state dette.
Ma siccome aveva fatto una domanda che riguardava proprio il
Consiglio di amministrazione della SAV, io ricorderei chi sono i
componenti del Consiglio di amministrazione, lo ribadisco.
Il Presidente designato dal Consiglio regionale d'accordo con
gli altri Gruppi azionari è il Comm. Pedrini, sono sei i componenti
nominati dal Consiglio regionale, sono l'avvocato Palmas, il
sottoscritto, il geometra Manganone, il signor Spandre, il Dr.
Lamastra e l'avvocato Chanu, Sindaco di Aosta.
Io però ritengo che qui ci troviamo di fronte non a due problemi
come ha detto l'Assessore Bordon, ma a tre problemi, ben distinti e
anche se i colleghi che mi hanno preceduto hanno più ampiamente già
detto quali sono i motivi di questa divisione li vorrei ricordare
brevemente.
Uno, primo il problema della circonvallazione sud di Aosta. La
circonvallazione sud di Aosta come ha già ricordato il Consigliere
Milanesio vice Sindaco precedentemente della città di Aosta, è il
piano regolatore della città.
È necessaria questa circonvallazione, diremo quasi
indispensabile proprio per lo smaltimento ordinato del traffico
cittadino, vedi caso questa circonvallazione sud, dopo che il
Consiglio regionale il 23 giugno del 1967 ha deliberato
l'approvazione del progetto di massima sempre per non rimettere,
non perdere quei cinque miliardi di cui allora si parlava per il
proseguimento del tronco autostradale dal Villair di Quart al Pont
Suaz, vedi caso dicevo, questa circonvallazione sud permette un più
veloce e rapido smaltimento anche del traffico autostradale che
quando questa arteria sarà costruita verrà ad immettersi in questa
circonvallazione non solo ma reciprocamente faciliterà l'immissione
e dalla provenienza della Statale 26, dai trafori e dalla stessa
città perché se prendete una carta e il Comune aveva effettuato
proprio uno studio generale della zona, siamo ancora abbastanza in
centro alla città e quindi anche il traffico cittadino di tutti
coloro che abitano verso le zone di Corso Battaglione Aosta e tutta
la zona nord di quel viale per poter inserirsi direttamente sulla
nuova arteria autostradale.
Secondo, il secondo punto è quello che poc'anzi è stato riletto
e cioè il deliberato del Consiglio regionale, ha approvato la
soluzione b), l'abbiamo dibattuta due giorni del progetto di
massima presentato dalla SAV e abbiamo fatto delle richieste perché
siamo convinti che debbano essere accettate e le abbiamo trasmesse,
ritengo ufficialmente alla SAV e cioè che la costruzione del
raccordo fosse leggermente spostata ma c'era già appunto in quella
soluzione che avevamo visto, la soluzione b) l'avevamo chiamata,
spostata per permettere una maggior area a disposizione degli
insediamenti industriali e soprattutto che questo raccordo avesse
le caratteristiche di un'arteria esente da vincoli
autostradali.
Pertanto questo è il secondo punto e tornerò un attimo al 2°
punto per discutere un attimo l'ordine del giorno.
Il terzo punto che è diciamo emerso dalla discussione odierna
sollevato sia pure con un si dice, come il Presidente del Consiglio
dal Consigliere Pollicini è il proseguimento dell'autostrada dal
Pont Suaz, a Villeneuve, a Pré St. Didier, a Courmayeur. Ebbene
questo è un qualche cosa che deve venire in Consiglio regionale,
però ritengo necessario dire chiaramente anche a nome del mio
collega, unico Consigliere regionale perché gli altri non sono
Consiglieri regionali, facente parte del Consiglio di
amministrazione che in quella seduta avvenuta, una seduta dell'anno
scorso, non si è preso e non è stato assolutamente discusso altro
che questo raccordo autostradale di cui vi avevamo dato notizie, di
cui il Consiglio regionale aveva preso poi le sue
determinazioni.
L'intervento mio e dell'avvocato Chanu era proprio stato fatto
in questi termini ed è a verbale del Consiglio di amministrazione,
proprio per salvaguardare gli interessi della città di Aosta in
quanto volevamo che l'arteria principale arrivasse al Villair di
Quart mentre la soluzione che la SAV aveva predisposto faceva sì
che il tronco principale proseguisse per Pont Suaz e invece fosse
svincolato l'innesto alla Statale 26.
Dietro alla nostra richiesta messa a verbale e poi dietro il
deliberato del Consiglio regionale la SAV è tenuta, e abbiamo
approvato quel progetto che è stato portato qui ed è agli atti
della Regione, che il tronco termini direttamente al Villair di
Quart e vi sia questo svincolo di questo successivo tronchetto,
chiamatelo come volete, collegamento dal Villair al Pont Suaz,
quindi i problemi sono tre. Appunto per questo ho voluto precisare
bene questa situazione che è emersa.
Ora riletto l'ordine del giorno, fermo restando le buone
intenzioni dei "constatato" iniziali che sono già tutte messe nel
deliberato del Consiglio e nulla vieta, anzi auspicabile, che
vengano ribadite proprio agli effetti di quella riserva che il
Consiglio regionale aveva già fatto in ordine alla presentazione
del progetto definitivo, io dico che non è opportuno, come diceva
bene il geometra Milanesio, subordinare questa approvazione sud che
è un problema del tutto staccato da quella che è la richiesta che
noi dobbiamo fare alla SAV già fatta che potremo ribadire e
presentarsi al più presto col progetto definitivo.
D'altronde ho già precisato prima che è quanto meno inesatto
chiedere un formale impegno alla SAV, un impegno che la SAV non può
dare perché è solo l'ANAS che può decidere in merito alle
caratteristiche della viabilità delle autostrade. Non solo, il
punto b), la conoscenza e l'approvazione del progetto esecutivo non
è che un ribadire quello che avevamo già chiesto allora, è bene che
si possa ancora ribadire adesso, il punto c) non riesco a
comprendere come si possa deliberare di avere una preventiva
conoscenza di approvazione di un punto che non dice nulla, dice
"conoscenza impegno sui precisi limiti della prosecuzione del
nastro autostradale...", da parte di chi, come.
Personalmente, e ribadisco per l'unica seduta dell'anno scorso
che è avvenuta al Consiglio della SAV, non è a mia conoscenza
alcuna fase di studio, non c'è stato detto questo, né di progetto,
né di proseguimento, perché, ripeto, se ciò fosse stato detto il
primo nostro impegno di dire che era subordinata ad una
presentazione quanto meno di quello di massima al Consiglio
regionale, a parte il fatto che ci saremo tenuti, era nostro dovere
darne comunicazione al Consiglio.
Quindi ripeto non riesco a capire come noi possiamo chiedere un
impegno a chi, perché non c'è scritto, e dove sui limiti della
prosecuzione di cui personalmente, ripeto e con i colleghi del
Consiglio di amministrazione... mai, parlo di questa seduta di
sette mesi fa, otto mesi fa, ho saputo nulla.
Se in un prossimo Consiglio di amministrazione verrà a
conoscenza dei sottoscritti Consiglieri membri del Consiglio di
amministrazione un qualcosa di simile sarà nostro preciso dovere
darne conoscenza al Consiglio. Questo è quanto meno io possa
significare.
Pertanto questo è in perfetta buona fede e sicurezza, potrà
darsi che qualcuno studi, io non vivo negli studi né della SAV né
dell'ANAS, visto che l'avvocato Caveri lo mette in dubbio, però ha
la mia parola di membro del Consiglio di amministrazione e per
quanto mi riguarda personalmente, assolutamente di essere stato né
di essere in oggi a conoscenza di volontà di procedimento sì, ma di
studi no, potranno anche esserci però, non sono, dica...
Caveri
(U.V.)
- Io ripetevo solo quello che diceva
Bordon prima e cioè viva la democrazia.
Benzo
(D.C.)
- ...Però per quanto riguarda il
secondo ordine del giorno, anch'io mi collego, è già stato detto
bene dal Consigliere Milanesio il fatto che noi deliberiamo un
qualche cosa che è compito del Comune, una progettazione, se il
Consiglio regionale ha il piacere di nominare gli esperti che
esaminino questo progetto comunale per poi dire le proprie
considerazioni in merito al Consiglio comunale al Consiglio
regionale si può fare tutto, ma ritengo che dare mandato alla
Giunta di nominare una commissione di esperti di amministratori per
sottoporre il progetto, prima di tutto bisognerebbe vedere se
questo progetto non è quello di massima che a mia conoscenza, se è
un progetto definitivo, è un progetto che certamente rispecchia il
piano regolatore comunale della città di Aosta e se vogliamo
entrare nel merito per una via piuttosto che un'altra, diciamo che
attraversi questa arteria, sì, ma sennò il piano regolatore è fisso
e giustamente ha detto Milanesio, o noi facciamo e sappiamo quanto
è lunga una modifica, una variante al piano regolatore allora tutto
si può fare, allora il Consiglio caso mai dà mandato perché non
vuole più la circonvallazione sud, come diceva Bordon, e allora
questa è un'altra questione.
Quindi io sono d'accordo sulla richiesta sospensiva fatta
dall'Assessore Bordon proprio perché è alla luce di queste
precisazioni, questi nostri modesti interventi che cercano di
chiarire alcune inesattezze non volute certamente a questi ordini
del giorno, si possa configurare un qualche cosa per cui il
Consiglio regionale ribadisca la sua decisione che è importante,
che era stata, bisogna ricordarlo, voluta da tutte le categorie
economiche e dalla città, dal Comune di Aosta, da un deliberato del
Comune, ribadisca la sua decisione, fermo restando quelle richieste
che noi vogliamo e cioè la richiesta di avere la possibilità di
questa arteria aperta e soprattutto io farei invece un formale
invito alla Società Autostrade perché questo progetto definitivo
venga al più presto sottoposto all'esame del Consiglio.
Sono passati da allora quasi...
(voci)
...c'è il fatto
giustamente che dice il Presidente della SAV che se l'ANAS non
approva il progetto non si può portare, beh, io non direi così, io
penso che si potrebbe anche portare...
(voci)
...d'accordo,
ma siccome qui noi ci eravamo riservati di esaminare il progetto
definitivo, io ritengo che il progetto definitivo possa andare
benissimo, perché risponderebbe anche, potremmo controllare,
Consigliere Pedrini, la veridicità della corrispondenza al progetto
approvato il 23 giugno 1967 dove, e anche qui un'altra risposta che
si vede non ha preso in esame il Consigliere Pollicini e Lustrissy,
bastava andare alla Regione, qui alla Segreteria Generale, gli
svincoli domanda previsti.
Gli svincoli previsti sono uno, questa estate che in quattro
chilometri o cinque non si possono prevedere due, tre, quattro o
cinque di cui abbiamo dei colleghi che sono stati già Presidenti,
il geometra Chamonin ecc. A un certo momento c'è un unico svincolo
che è lo svincolo per la Pila, per la strada di Pila e per il
vecchio Pont Suaz, quello era l'unico svincolo previsto.
Io pertanto sono favorevole a questa sospensione riservandomi
d'intervenire sul piano dei lavori susseguentemente.
Lustrissy (D.C.) -
(Montesano:
...se è una
questione pregiudiziale sentiamola) ...No, perché ho l'impressione
che la discussione si stia svolgendo in modo anormale riguardo a
questa, mi pare, non capisco più niente perché qua da una parte si
parla di problemi generali connessi al piano dei lavori, dall'altra
si parla dell'ordine del giorno, l'Assessore Bordon nel corso del
suo intervento aveva richiesto come richiesta pregiudiziale una
sospensione dei lavori del Consiglio per alcuni minuti per dar modo
di esaminare questi ordini del giorno. Ora mi pare che la richiesta
di sospensione è suggerita dall'Assessore Bordon, sia da esaminare
in via pregiudiziale.
Se il Consiglio è d'accordo di sospendere un momento i lavori
per esaminare gli ordini del giorno, va bene, altrimenti qua si
continua a discutere, da una parte c'è chi parla della questione
generale del programma dei lavori, dall'altra chi parla dell'ordine
del giorno, continuando di questo passo non si capisce niente.
Almeno sgombriamo dalla discussione l'ordine del giorno e
chiariamo questo problema.
Montesano (P.S.U.) -
Il Consiglio è d'accordo? Sì,
volentieri...
(voci)
Manganoni (P.C.I.) -
Io penso che quando si vorrà
sospendere il Consiglio, quando i Capigruppo si riuniranno, se
avviene questa discussione avranno le idee più chiare perché
sentiranno i pareri dei vari iscritti no, pertanto se si dovrà
sospendere si lasci però parlare i Consiglieri che sono
iscritti.
Montesano (P.S.U.) -
Guardi che se è un pregiudiziale,
Fosson, io la metto ai voti, quindi perciò il Consiglio vota e,
aspetti Consigliere Caveri, e parli il Consigliere Fosson.
Fosson (U.V.)
- Io dico, l'osservazione che è stata fatta
dal Consigliere Lustrissy è condivisa da noi in parte, in parte,
cioè si dovrebbe in questo momento sgombrare la questione per
l'ordine del giorno.
Quindi la discussione, si è aperta una discussione sull'ordine
del giorno io inviterei il Presidente a limitare gli interventi
attuali attinenti all'ordine del giorno, se poi si dovrà fare la
sospensione dopo si farà la sospensione, e poi riprenderemo la
questione generale, almeno, io mi permetto di suggerire.
Si è incominciato a discutere di questo ordine del giorno, si
porti a termine la discussione sull'ordine del giorno, e poi si
farà la sospensione.
Montesano (P.S.U.) -
Consigliere Fosson, la proposta di
sospensione è per formulare l'ordine del giorno che sia accettabile
un pochino dai diversi gruppi.
Ora lei mi dice no, un attimo... mi lasci finire Consigliere
Caveri poi le darò la parola.
Quindi lo scopo è di formulare questo ordine del giorno perché
se si continua a girare attorno, a discuterlo senza formularlo,
senza concordarlo, mi sembra che è una perdita di tempo inutile,
non so se mi sono spiegato.
Fosson (U.V.)
- Forse non mi sono spiegato neanch'io
allora, perché dico si è incominciata una discussione sull'ordine
del giorno, se si deve fare una sospensiva per ripresentare questo
ordine del giorno, d'accordo, non si può mica dire non facciamo
questa sospensione, ma portiamo a termine la discussione
sull'ordine del giorno, vuol dire che poi i proponenti dell'ordine
del giorno lo modificheranno come vogliono.
Montesano (P.S.U.) -
Sono i proponenti che richiedono
questo.
Fosson (U.V.)
- Siccome il Consigliere Lustrissy, almeno
se io ho capito bene, se non ho capito bene allora è diverso, ma il
Consigliere Lustrissy ha detto che si va avanti con una
discussione, in parte ci sono degli interventi sull'ordine del
giorno, in parte sul problema generale del piano dei lavori
pubblici. Quindi io ho detto limitiamo gli interventi per intanto
esclusivamente all'ordine del giorno e credo che il Consigliere
Lustrissy, ho visto anche che ha fatto un assenso con la testa, non
so se l'ho interpretato bene o no.
Montesano (P.S.U.)
- Il Consigliere Lustrissy è un
presentatore dell'ordine del giorno, può ritirarlo, può proporre la
votazione, può aderire alla sospensiva. Consigliere, per favore
Assessore Bordon mi lasci finire, Consigliere Lustrissy formuli
bene la sua richiesta.
Lustrissy (D.C.) -
La mia richiesta era semplicemente
questa: visto che c'è un ordine del giorno in discussione e
dovrebbe per lo meno il Consiglio arrivare a una conclusione
sull'ordine del giorno, se noi continuiamo ad andare avanti in
questo modo, a discutere un po' di una cosa, un po' dell'altra va a
finire che non decidiamo né una né l'altra. Ora il problema è
questo, è stata sollevata una pregiudiziale da qualcuno, di
sospensione, è stata sollevata dal Consigliere Fosson un'altra
pregiudiziale ed è questa, limitiamo la discussione agli ordini del
giorno e se nel caso, poi, come conclusione di questione
sospendiamo brevemente la riunione e vediamo di concordare un
ordine del giorno.
Montesano (P.S.U.)
- Io vorrei sapere cosa chiede lei,
non quello che chiede Fosson, quello che chiede lei.
Lustrissy (D.C.) -
Io avevo richiesto la messa in
votazione della richiesta pregiudiziale fatta dall'Assessore
Bordon, cioè della sospensione, però nulla in contrario a che si
accetti la richiesta formulata dal Consigliere Fosson, cioè che si
limiti la discussione agli ordini del giorno e se poi si riterrà di
sospendere la seduta, si sospenderà la seduta.
Milanesio
(P.S.U.) -
Sempre sulla pregiudiziale,
io ritengo che un ordine del giorno presentato nel mezzo di una
discussione generale evidentemente debba fare oggetto della
discussione generale. Quando arriviamo alla fine della discussione
generale si porrà in votazione l'ordine del giorno, se si riterrà
di sospendere la seduta per qualche minuto per esaminarlo lo si
esaminerà. Altrimenti un ordine del giorno presentato nel mezzo di
una discussione generale non può impedire agli altri Consiglieri di
fare una discussione generale.
Questa è la mia impostazione che ritengo sia la più
corretta.
Noi abbiamo in questo momento...
(Montesano:
...pregiudiziale Consiglieri Milanesio) ...io sono per continuare
la discussione generale, alla fine della discussione generale si
esamina l'ordine del giorno.
Caveri
(U.V.) -
Constato che c'è ancora un'altra
pregiudiziale, cioè la pregiudiziale Milanesio. Io voglio soltanto
dire questo, che per conto mio personalmente mi associo con quello
che hanno detto i Consiglieri Lustrissy e Fosson e mi permetto di
aggiungere una sola cosa, che qui ci sono quattro o cinque
Consiglieri che hanno chiesto la parola, che hanno chiesto di
parlare su questo ordine del giorno e credo che non si possa
sospendere la discussione, cioè sull'ordine del giorno, fino a
quando non si è data la parola, fino a quando questi Consiglieri
hanno parlato, altrimenti si privano i Consiglieri del loro diritto
alla parola.
Montesano (P.S.U.)
- In ogni modo allora, visto e
considerato che almeno da quello che è stato detto e anche Fosson
dice di lasciare parlare su questo ordine del giorno, però io
voglio ribadire che la pregiudiziale proprio si chiama tale per
poter portare avanti alcune richieste. Siccome le richieste sono
state un pochino trasformate, e allora naturalmente andiamo avanti
però fermo restando che dopo questi interventi si sospenda la
seduta per cinque minuti.
Manganoni, ma adesso mi dispiace di dover insistere una cosa, ma
parliamo chiaro, a me non importa niente se sospendere o non
sospendere, decide il Consiglio, si è arrivato a un accordo in cui
si dice passano questi elencati, poi si sospende per ritrovare un
accordo sull'ordine del giorno, i presentatori degli ordini del
giorno vi fanno le due proposte alternativamente o l'una o l'altra,
e allora naturalmente andiamo avanti nella discussione.
Savioz (P.C.I.) -
Allora si parla solo dell'ordine del
giorno? Si parla di tutto o dell'ordine del giorno, insomma qui
bisogna chiarire bene questo, parlo di tutto? Va bene. Io comunque
sarò molto breve come mia abitudine.
Vorrei soltanto sulla questione del piano dei lavori pubblici,
rivolgendomi in modo particolare all'Assessore competente, tenere
presente due considerazioni, così alla buona però sentite, cioè
questo, nel bilancio noi abbiamo tre miliardi circa disponibili, il
piano dei lavori pubblici presenta circa una spesa di cinque
miliardi e duecento milioni, quindi automaticamente siamo fuori per
due miliardi, la prassi seguita non è quella del sempre, perché
qualcuno qui dentro ha detto la prassi seguita è quella del sempre,
io invece sostengo che i piani dei lavori pubblici fatti durante
l'Amministrazione Marcoz-Caveri, tanto per intenderci, c'erano dei
lavori previsti in merito alla legge Tupini che non sempre venivano
finanziati, ma erano qualche decina di milioni, qui andiamo
addirittura nell'ordine dei miliardi, qui mi sembra che avete
peggiorato in un modo troppo evidente. E qui salta fuori
chiarissima la situazione nel senso di prendere i valdostani per
degli imbecilli, e sì, perché, scusami Bordon a un certo momento io
sono veramente un po' mortificato, perché ritengo che il Consiglio
regionale a prescindere da chi è alla maggioranza e di chi è alla
minoranza dovrebbe per lo meno avere quella serietà che è dovuta
dai rappresentanti del popolo liberamente eletti e non credo che la
nostra popolazione sia così sprovveduta per non capire a un certo
momento che delle opere vengono ripetute sui nostri programmi di
lavoro per degli anni consecutivi, e non si realizzano mai, per
delle ragioni che non sono da incolparsi a chi ha previsto questo,
ma sono da incolparsi quando ripetutamente si commette l'errore,
diventa un po' diabolico questo.
Allora io penso che a un certo momento di fronte a questa
situazione veramente c'è da chiedersi se la nostra popolazione è a
conoscenza o no o se è all'altezza del compito o no.
Siccome io ritengo che il popolo valdostano abbia dimostrato,
nei secoli e anche oggi, di avere una certa capacità di intendere e
di volere, noi non potremmo che farci portavoci verso questa
popolazione per chiarire quelle ombre che eventualmente rimangono
però per denunciare questo sistema che non è certamente un sistema
democratico, ma un sistema di avvilimento dell'individuo, perché
qui si tende ad arrivare all'individuo dicendo che si porta, si fa
per... invece poi non si fa. Quindi è prendere in giro la
popolazione della Valle d'Aosta e questo è sommamente riprovevole
soprattutto per il fatto che, ripeto, abbiamo una popolazione
attiva e pensante e quindi non credo che questi metodi possano
andare bene. E quindi questo è quanto concerne il piano dei
lavori.
Volevo aggiungere un piccolo inciso visto che c'è l'Assessore
all'Istruzione Pubblica, volevo solo ricordare che durante
l'Amministrazione, se non erro Marcoz, la prima Giunta, abbiamo
fatto un sopralluogo alle scuole di Châtillon perché il problema
del rimodernamento di quell'edificio si è posto già molti anni fa.
Siccome da questo sopralluogo a cui ho partecipato, e c'erano
tecnici competenti ecc. ecc., si è desunto che a un certo momento
non conviene, non conviene, perché quella è una casa vecchia, fatta
con delle pietre, non vecchia nel tempo, ma vecchio come stile,
come lavorazione, come progettazione. Ci sono dei corridoi
altissimi, ci sono delle aule grandissime, non ci sono i servizi,
non ci sono le scale, non c'è la funzionalità.
E quindi sarebbe molto più opportuno che vedessimo di fare un
edificio nuovo e non di riattare quello perché si spenderà un
mucchio di soldi senza averne certamente i benefici che si intende
ottenere.
Questo è un inciso così che mi permetto di fare presente
all'Assessore all'Istruzione Pubblica.
E adesso vorrei parlare un momento in merito all'ordine del
giorno, vorrei fare una piccola premessa che qui sento parlare di
autostrade, di piani regolatori, di circonvallazione sud, ecc. Io
vorrei dire che questi problemi li abbiamo già ampiamente dibattuti
nel 1947 e '48 quando si è riveduto il piano regolatore della città
di Aosta e tra i vari problemi che sono inerenti a tutti i piani
regolatori e alla nostra città o in modo particolare 20 anni fa
avevamo già visto come era assolutamente non più derogabile e
assolutamente indispensabile provvedere a due arterie fondamentali
per la nostra città, sia per il disservizio della medesima, sia per
il transito che già in quei tempi esisteva, non come oggi ma che
comunque si faceva sempre più pressante.
E allora già in quell'epoca si era previsto di fare la via che
adesso si chiama Federico Chabod colla prolungazione via XXVI
Febbraio e con il prolungamento di via St. Martin de Corléans.
E quell'arteria, quella strada l'avevamo prevista proprio nel
senso di dare la possibilità di penetrazione nella città di Aosta
con le varie trasversali che aveva e nello stesso tempo di dare la
possibilità a un certo transito di carattere leggero chiamato
turistico.
Però la preoccupazione era anche per il traffico pesante, e non
potevamo come credo non si possa ancora oggi pensare che in una
città si possa avere i due traffici assieme.
Questo è il motivo per cui avevamo esaminato la possibilità di
realizzare la Circonvallazione sud che doveva prendere il pezzo di
via Paravera, portarsi a levante verso il campo di aviazione e
portarsi a ponente verso Tzambarlet, la Grenade.
Questi erano i presupposti fondamentali per la viabilità della
città di Aosta nel 1947-'48 e che vennero realizzati con il piano
regolatore quando fu finito lo studio del medesimo.
È indubbio che la realizzazione di questa strada chiamata di
circonvallazione sud, almeno per quanto mi concerne, io la vedo
indipendentemente da tutto quello che può essere questione di
autostrada. D'accordo che bisogna essere previdenti e soprattutto
non dobbiamo addormentarci di fronte alla situazione che viene a
crearsi con tutti i "si dice" che si sentono e quindi io sono
d'accordo con l'ordine del giorno per vedere di salvaguardare il
salvabile, però mi permetto d'insistere che il problema della
circonvallazione sud cioè la continuazione di quella che è la
strada che va adesso al campo Tesolin e che dovrebbe sfociare verso
la Grenade e verso il campo di aviazione debba essere comunque
mandata avanti perché quella strada indubbiamente servirà in modo
egregio per la città di Aosta perché al di là della linea
ferroviaria noi abbiamo dei comuni limitrofi che arrivando ad Aosta
si trovano tagliati praticamente dalla linea ferroviaria.
Quindi oltre a essere un problema di carattere cittadino,
diventa un problema di carattere più generale in quanto investe
anche la circonvallazione dei Comuni limitrofi sulla destra
orografica della Dora Baltea.
La questione delle autostrade, io non vedo il perché, e qui non
c'è il mio amico Bordon, è uscito, il quale parla di ordine del
giorno, di mozioni, non c'è bisogno di mozioni, non c'è bisogno di
fare degli ordini del giorno, qui abbiamo dei rappresentanti del
Consiglio regionale nelle due Società Autostradali, abbiamo il
Presidente di una delle due, abbiamo il bilancio in corso,
discutiamo di problemi inerenti a tutto questo, ebbene si porti la
discussione fino in fondo, si chiarisca una volta per sempre e si
esca da questa strada con le idee chiare e si sappia finalmente
qual è la posizione giusta che deve prendere il Consiglio per
difendere gli interessi della Valle d'Aosta.
Perché il problema è importantissimo, l'abbiamo già discusso, lo
sappiamo molto bene. Noi dobbiamo fare attenzione, qui forse mi
ripeto, non solo degli interessi della città di Aosta, ma ci vanno
di mezzo gli interessi della Valle d'Aosta, stiamo attenti a che la
nostra Valle non diventi un corridoio di transito veloce, non
escludiamo la capitale della Valle d'Aosta da questo traffico
veloce, voi se esaminate attentamente tutti i problemi di viabilità
che ci sono, non dico nel nostro paese, ma nell'Europa intera, le
grandi autostrade della Germania che sono un modello di autostrade,
ebbene fate attenzione come sono state costruite, hanno tenuto
conto degli interessi di tutte le cittadine in modo particolare di
quelle città che hanno un carattere di sviluppo a carattere
turistico. Nessuna di queste zone è stata esclusa, perché tra
l'altro, hanno le strade aperte e non chiuse, non c'è bisogno di
stare lì a prendere biglietti o non biglietti e hanno dei
collegamenti che sono meravigliosi, mentre si fa il traffico veloce
nessuno escluso.
Qui in Italia invece si tende a escludere le città una dopo
l'altra per dare il traffico veloce a chi passa nel nostro paese
per raggiungere una meta.
Questo è l'errore di fondo che dobbiamo stare attenti a che non
venga compiuto nella nostra Valle.
E questo, su questo punto mi sembra che dovremmo essere tutti
d'accordo, perché non voglio pensare e mi rifiuto di accettare
l'idea che un qualche d'uno, che risiede nel Consiglio regionale
eletto dalla nostra popolazione, possa a un determinato punto fare
degli interessi che non siano interessi della Valle d'Aosta.
Sarebbe triste doverlo constatare, perciò abbiamo l'esempio
dell'autostrada nella bassa Valle che ha portato un certo danno e
che si dica che questo non è vero da parte di qualcuno non mi
interessa, però la verità è che un certo danno è stato portato.
Stiamo attenti a non portare un danno più grave ancora per la
città di Aosta. Quindi a un certo momento noi abbiamo il problema
della bassa Valle, della media Valle, della città di Aosta e
dell'alta Valle.
Le autostrade sono necessarie, sono delle cose che non possiamo
farne a meno, noi avremmo voluto una cosa diversa, ma non voglio
ritornare su questo argomento, la storia ci darà torto o ci darà
ragione, ma per il momento abbiamo ragione perché fino adesso
purtroppo l'autostrada alla Valle d'Aosta non ha portato i benefici
di cui speravamo e si sperava.
Facciamo attenzione a che le cose vengano fatte bene, battiamo
il problema sapendoci mantenere al di fuori, al di sopra di quella
che si chiama la "gne gne politica", facciamo in modo di discutere
a fondo questo problema una volta per sempre e che si sappia
chiaramente cosa vogliamo e che cosa deve essere realizzato.
Pedrini
(P.L.I.)
- Io non voglio, Signor
Presidente, fare della polemica, ma desidero subito chiarire un
fattore che non condivido per niente, quello che ha finito di dire
adesso il Consigliere Savioz.
Non sto qua a dilungarmi sul problema perché ce n'è da parlare
per almeno dieci ore.
Lo faremo nella sede opportuna e io sono convinto che in quella
sede probabilmente il Consigliere Savioz, così come si augurava che
qualcuno facesse gli interessi della Valle, così da parte almeno
mia o del gruppo Liberale ci si augura che lui faccia gli interessi
veramente della Valle.
Ma a parte questo che non c'entra assolutamente con il problema
che è proprio chiave in questo momento dell'ordine del giorno, io
voglio soltanto dire due parole, due parole di chiarezza perché
forse qua si gira intorno al problema senza entrare nel suo fondo,
non ho potuto dirlo prima, mi sono iscritto per parlare, purtroppo
le cose sono andate avanti così per un'ora e più senza che io
potessi intervenire.
Si dice nell'approvazione del Consiglio regionale che il
progetto definitivo dell'autostrada, parliamo del tronchetto Église
Pont Suaz, sarà portato in Consiglio regionale. Ma questo
tronchetto non lo si potrà mai portare in Consiglio regionale
perché quando la SAV ha presentato, così come ha presentato in
accordo con il Consiglio regionale, così come approvato dal
Consiglio regionale, il disegno del tronchetto, la SAV l'ha preso,
l'ha messo da una parte e ha detto "io non lo esamino" e allora gli
hanno detto "perché non lo esamina?", "perché finché Aosta non avrà
una via di ricezione di alta comunicazione io non esamino il
progetto" e il progetto è lo stesso di quello che abbiamo discusso
qua in Consiglio, di cui ne abbiamo parlato per 48 ore, per due
giorni di fila.
Ora è inutile che giriamo intorno al problema, o la
circonvallazione ha il suo contributo e allora l'ANAS prenderà in
esame, cosa avverrà? L'ANAS, prende in esame il nostro approvato
dal Consiglio, la circonvallazione sud, preso in esame il
tronchetto, prende in esame il tronchetto e poi dice lo approvo,
non lo approvo, fa le due constatazioni, lo rimanda alla SAV, la
quale passa al Consiglio regionale, il Consiglio regionale dirà che
cosa si deve fare.
Questo è l'iter che nessuno può smentire sotto alcun profilo,
questa è la verità proprio la più lapalissiana che si possa dire. È
inutile che continuiamo a dire delle cose vere o non vere.
L'iter dalla pratica è quello, se lo si vuole seguire bene se
non lo si vuole seguire, chiuso, non c'è mica niente di male, ma a
un dato punto è inutile che diciamo continuamente delle bugie.
Manganoni (P.C.I.) -
Questi due ordini del giorno non
escludono affatto...
Montesano (P.S.U.)
- La discutiamo poi dopo, ma scusate,
io ribadisco quello che ho detto, la discussione continua, non che
la sospensione comporti la chiusura della discussione, la
discussione continua appena dopo l'interruzione che è stata
concordata...
Ma scusi e allora abbiamo parlato finora, scusi Tonino abbiamo
parlato finora, abbiamo detto facciamo parlare chi è iscritto, poi
continuiamo la discussione, intanto facciamo l'interruzione della
seduta, questo è stato concordato. Io ho cercato di mettere
d'accordo tutti quanti, adesso incomincio da capo, allora mi sembra
che io devo rispiegare nuovamente questo.
Manganoni (P.C.I.) -
Dicevo che questi ordini del giorno
non escludono affatto la costruzione del tronco dei 60 milioni
della circonvallazione sud, ma la subordiniamo al fatto che il
Consiglio sia a conoscenza del progetto della bretella Villair
sottopassaggio per Pila.
E la relazione del Consigliere Benzo mi ha fatto sorgere dei
forti dubbi, cioè che si vogliano, che si stia contrabbandando in
questo senso, di presentare al Consiglio un progetto di autostrada
per questa bretella e dicendo cari Signori Consiglieri o approvate
o voi rinunciate a questi 8 miliardi, 3 miliardi quelli che
saranno.
E allora molti Consiglieri saranno perplessi, penso la SAV e
forse anche la Giunta ed allora passerà, passerà ignorando le
precedenti deliberazioni.
Ora io voglio porre una domanda molto chiara al Consigliere
Benzo, pregandolo di rispondermi, innanzitutto gli direi di
mettersi d'accordo con Pedrini, perché il Consigliere Benzo ha
detto che si sta elaborando o almeno ha parlato del progetto
esecutivo no? Non ha parlato di progetti esecutivi? No, no guardi
io ho un'abitudine che lei la può considerare cattiva, che quando
parlano i Consiglieri io prendo nota per ricordarmi esattamente le
parole che hanno detto.
(voci di Benzo)
...Va bene ad ogni modo qui questa è la
domanda che io le voglio porre. Avete parlato di leggi nazionali
che la SAV deve rispettare, no e di questo ne ha parlato Pedrini,
non so chi è che ha parlato delle leggi nazionali che, e no, perché
anche da quello ne ho preso nota, non so se l'ha detto lei o chi
l'ha detto.
Ad ogni modo le leggi che regolano l'autostrada prevedono e se
sbaglio lei mi corregga che la SAV può costruire solo delle
autostrade, è vero o no? E non può costruire delle strade libere.
Questo è stato affermato più volte, d'altronde lei, che è
Consigliere nella SAV, almeno queste leggi che regolano la
costruzione delle autostrade in Italia dovrebbe saperle.
Ad ogni modo lei deve precisarmi se la SAV può costruire anche
delle strade libere, aperte, o può costruire solo dei tronchi con i
vincoli delle autostrade.
Quindi questo è un chiarimento che io le chiedo perché in
precedenti riunioni di Consiglio è stato precisato, qui in questa
sede, che la SAV può solamente costruire delle autostrade.
Ad ogni modo se vogliamo smentire quello che è stato detto io ne
prendo nota. Ed in questo caso io vi pongo, io pongo questa domanda
agli amministratori nominati dalla Regione in seno alla SAV, se
questa famosa bretella viene progettata e prevista come autostrada
con tutti i vincoli ed allora si sta violando le deliberazioni del
Consiglio regionale e che il Consiglio regionale ha letto l'ordine
del giorno Bordon ha approvato, no. Ma questo ordine del giorno,
dopo l'ordine del giorno bisognerebbe anche accennare alle delibere
dei Comuni, alle petizioni popolari, che qui che si è abituati a
sentire parlare di democrazia, di democrazia io penso che non
debbano essere ignorate le deliberazioni dei Comuni interessati da
questa famosa bretella.
Quindi se le intenzioni sono quelle si ha intenzione di violare
le decisioni del Consiglio. Se invece si progetta una strada aperta
e se la SAV non può costruire le autostrade, allora buttate via dei
soldi.
Allora la domanda che io vi pongo è questa, come intendete
utilizzare questi 8 miliardi che prima erano cinque adesso sono
diventati otto miliardi...
(voci)
...no, Pedrini, io non mi
fossilizzo sui cinque o sugli otto, insomma questi miliardi che
vengono avanzati come intendete utilizzarli? Perché quel progetto
che noi abbiamo visto ed approvato in Consiglio non era un
progetto, era una linea rossa larga circa 4 millimetri che partiva
dal Villair ed arrivava qui dove attualmente vi è la partenza
dell'ovovia. Quindi quello non è un progetto, quella è una riga
tracciata da cui non si distingue se è autostrada, se ci sono i
vincoli, se non ci sono i vincoli.
Ora se questi otto miliardi, cinque miliardi, tre miliardi
quelli che sono, voi intendete utilizzarli, come intendete
utilizzarli, per la costruzione di autostrade o per la costruzione
di strade libere?
Se il regolamento delle autostrade in Italia prevede che si
possono costruire solamente delle autostrade e allora qui stiamo
giocando ai birilli.
Quindi io vorrei una risposta breve ma precisa su questo
punto.
Caveri
(U.V.)
- Je ne parlerai pas de la question
de mérite et de substance pour deux raisons, parce que j'ai dit et
répété d'être d'accord avec l'ordre du jour de Pollicini et
Lustrissy, et d'autre part plusieurs orateurs de part et l'autre
ont illustré à suffisance leur point de vue. Et alors je
m'occuperai seulement de la question de procédure qui a été
soulevée par le Président du Conseil, je parlerai seulement pendant
deux minutes sur cet argument et je prie Monsieur le Président du
Conseil de ne pas m'interrompre.
L'article 101 du Règlement du Conseil régional dit: "le
deliberazioni del Consiglio importanti modificazioni o revoca di
deliberazioni esecutorie si hanno come non avvenute ove esse non
facciano espressa e chiara menzione della revoca o della
modificazione".
Or l'ordre du jour Pollicini et Lustrissy non importa affatto la
modificazione o la revoca delle deliberazioni precedenti, perché?
Perché questo ordine del giorno dove vuole arrivare? A questo, alla
lettera a) "conoscenza e approvazione del progetto esecutivo del
tratto Villair di Quart zona Pont Suaz ecc. ecc.".
Quindi niente revoca della delibera precedente, al punto 3° b)
conoscenze e approvazioni del progetto esecutivo di tutti gli
svincoli interessati al tratto di cui al punto a) quindi niente
revoca della delibera precedente; 3° c) conoscenza e impegno sui
precisi limiti della prosecuzione del nastro autostradale.
È quindi dimostrato come due più due è uguale a quattro che
l'ordine del giorno Pollicini Lustrissy non implica affatto revoca
della delibera precedente.
Montesano (P.S.U.) -
Avvocato Caveri, io non è che fossi
entrato in merito all'ordine del giorno, soltanto l'ho dato come
avvertimento, di guardare bene l'ordine del giorno se non
comportasse una modifica di deliberazione precedente.
Questo è stato un mio, solo, avvertimento, non sono entrato in
merito io sul fatto della ...
Caveri (U.V.)
- Permette, permette, io prendo atto di
quello che dice lei in questo momento e me ne compiaccio, non credo
di peccare di modestia se mi permetto di dire invece di essere
entrato nell'argomento e credo che oggi, in questo momento tutti i
Consiglieri sono convinti che quell'ordine del giorno non sia una
revoca della delibera precedente.
Montesano (P.S.U.)
- Allora fermo restando che la
discussione continua e che è iscritto a parlare in questo momento
il Consigliere Tonino e qualche altro, mi pare, chi aveva chiesto
ancora? Pollicini e Benzo... si sospende per cinque minuti la
seduta per concordare l'ordine del giorno...
(voce di
Caveri)
...vedetelo prima voi...
(Bordon:
... la
sospensione di cinque minuti per parlare con i proponenti) ...no
fanno loro, Bordon dice, va bene.
Bordon (D.C.) -
Ma Bordon vi vuole con piacere perché con
un po' di confusione, un po' la fate voi, un po' la facciamo noi,
alle nove di domani mattina avremo discusso probabilmente il piano
di ... Io mi sono permesso di chiedere cinque minuti per parlare
con i proponenti, andare di là, siccome tu hai detto che ci
stupivamo, li voglio fucilare, tutti e due...
(voci)
Si dà atto che la seduta è sospesa dalle ore 18,32 alle ore
20,04.
Montesano (P.S.U.)
- La seduta viene riaperta, io chiedo
scusa al Consiglio se le mie previsioni ottimistiche sulla durata
dell'interruzione non si sono avverate però, si riprende la seduta,
riaprendo la discussione sull'oggetto n. 8 e sulla presentazione
dell'ordine del giorno Pollicini modificato così com'è stato
concordato nella lunga seduta.
La parola al Consigliere Pollicini.
Pollicini (D.C.)
- Il primo ordine del giorno, quello
relativo all'anello autostradale Aosta est, Aosta sud, è stato
modificato come segue:
"Il Consiglio regionale preso atto che alla data odierna la
SAV non ha potuto presentare al Consiglio Regionale il progetto
definitivo del tratto Villair Pont Suaz, come previsto dall'ordine
del giorno approvato dal Consiglio in data 23/06/1967 in quanto
l'ANAS subordina la suddetta approvazione al finanziamento da parte
della Regione della circonvallazione sud, mentre riafferma la
validità della deliberazione n. 129 del 23 giugno 67 per la scelta
definitiva del raccordo autostradale Villair Pont Suaz, riconosce
la necessità della costruzione della circonvallazione sud
indipendentemente dal problema autostradale e si riserva i tempi e
i modi di attuazione dell'opera alla preventiva conoscenza e
approvazione da parte del Consiglio del progetto definitivo
relativo al tratto Villair Pont Suaz complessivo degli
svincoli.
Impegna inoltre i rappresentanti della Regione nel Consiglio
di amministrazione della SAV a riferire in via preventiva
sull'attività della Società relativamente all'assunzione di impegni
per un'eventuale prosecuzione del nastro autostradale."
Questo è il numero 1.
L'ordine del giorno, invece relativo alla circonvallazione è
stato modificato come segue:
"
Il Consiglio regionale, preso atto che il piano regolatore
della città di Aosta prevede una circonvallazione sud ...
- qui
ha pasticciato Milanesio non si capisce niente -, sarà bene che lo
legga Milanesio perché ci ha messo sopra le mani...
Milanesio
(P.S.U.) -
Dunque allora "
considerato
che l'arrivo della nuova autostrada può in qualche modo sconvolgere
le previsioni di piano regolatore effettuate, delibera di dare
mandato alla Giunta di nominare entro il 26 marzo prossimo venturo
una Commissione ristretta di esperti di amministratori di cui
almeno uno rappresentante il Comune di Aosta con il compito di
esaminare il progetto della circonvallazione e verificare la sua
validità attuale".
Pollicini (D.C.)
- Diamo una copia...
(voci)
Montesano (P.S.U.)
- Allora intanto che procede la
discussione, la Segreteria è incaricata di fare battere le
copie.
Milanesio
(P.S.U.) -
...che l'arrivo della nuova
autostrada può in qualche modo sconvolgere le previsioni di piano
regolatore effettuate... l'arrivo dove, dove deve arrivare? Lì in
zona Tzambarlet, secondo le deliberazioni di Consiglio...
(voci)
Tonino (P.S.I.U.P.) -
Il mio intervento era legato un po'
alla discussione continuativa su quell'ordine del giorno, ora con
queste nuove dichiarazioni fatte dal Consigliere Pollicini, sulle
modifiche portate ai due ordini del giorno, potrei anche essere
d'accordo, ma a me qui pare che si vogliano tenere celati certi
intendimenti. Questo mio dubbio trova la sua logica nel constatare
che nessuno sappia cosa si trama o non si trama sulle spalle degli
interessi dei valdostani, abbiamo il Presidente dell'autostrada,
dei Consiglieri dell'autostrada, sappiamo benissimo a che cosa
serve l'autostrada, vediamo i comuni della Val di Susa come si
stanno battendo su questo problema perché questa autostrada non si
faccia.
In questi giorni intanto si sono riuniti diversi Consigli
comunali dei comuni della Val di Susa proprio su questi problemi.
Appunto io prendendo la parola su ciò che diceva il Consigliere
Savioz, il quale raccomandava "facciamo attenzione che la Valle
d'Aosta non diventi una regione per il traffico veloce", vorrei
dire al Consigliere Savioz che è già tardi perché i grandi sviluppi
monopolistici, la Fiat ecc., la città di Aosta e la sua Valle non
la vedono nemmeno, perché l'interesse di questi gruppi è proprio
quello di riuscire ad attraversare l'intera Valle d'Aosta in
mezz'ora o tre quarti d'ora per raggiungere quei poli industriali
che interessano per l'appunto non i valdostani, ma i grandi
problemi del capitalismo. È un po' questo che volevo dire e allora
sull'ordine del giorno vedrò quando ci sarà la prima copia per
vederlo per bene.
Manganoni (P.C.I.) -
Io avevo posto delle domande al
Consigliere Benzo.
Montesano (P.S.U.)
- Allora aspettiamo che ritorni poi
faremo; allora diamo la parola per intanto al Consigliere
Caveri.
Caveri
(U.V.) -
Volevo fare una proposta di natura
pratica, perché io dico, visto che i Consiglieri di maggioranza
hanno fatto un conclave a porte chiuse che è durato più di due ore,
io non mi sento di prendere la parola subito su queste nuove
edizioni di questi ordini del giorno... vogliamo avere il tempo di
leggerli e di pensarci un momentino.
Montesano (P.S.U.)
- Consigliere Caveri io ho dato
disposizioni perché siano fatte delle copie sufficienti
perché...
Caveri
(U.V.) -
Beh! Io chiederei che sia sospesa
di nuovo, cinque minuti, dopo che ci hanno dato l'ordine del giorno
però e non prima.
Montesano (P.S.U.)
- Allora la seduta è sospesa fino
all'arrivo e alla consultazione dell'ordine del giorno.
Si dà atto che la seduta è sospesa dalle ore 20,10 alle ore
20,27.
Montesano (P.S.U.)
- La seduta è riaperta, la parola al
Consigliere Caveri.
Caveri
(U.V.) -
Dunque per non offendervi non dirò
che il nostro conclave è durato molto, ma molto meno del vostro,
venendo...
(Montesano:
...ne prendiamo atto)
(voci)
...venendo alla sostanza delle cose, i Consiglieri di opposizione
accettano il primo ordine del giorno riveduto e corrotto...
(risate)
...a condizione che si sopprima una piccola parola
cioè la parola autostradale, là dove si dice "mentre riafferma la
validità della deliberazione n. 219 del 23 giugno 67 per la scelta
definitiva del raccordo Villair Pont Suaz". Se si legge la delibera
precedente, mi spiace di non averla qui sotto mano, ad ogni modo
non importa, non importa, se si legge quella delibera, grazie, qui
la Democrazia cristiana e il Partito Comunista vanno a gara a darmi
i documenti, questo è buon segno, vero...
(voci)
...mi
astengo dai commenti, ecco, ma io sul testo dei democristiani non
lo trovo più, ecco se avessi avuto il testo di Manganoni...
(risate)
...Allora qui è molto complicato, perché neanche i
testi delle delibere sono uguali, perché se la DC mi dà un testo di
una delibera che è diverso dal testo della stessa che mi dà...
Ad ogni modo io qui leggo che a un certo momento è scritto a
condizione che lettera b) che detto raccordo per Aosta sud tra
parentesi Ponte Suaz abbia le caratteristiche di raccordo stradale
libero a quattro corsie. Questa mi pare che era una condizione
fatta inserire dal Presidente Bionaz...
(voci)
...Ma quello
è stato approvato ma lì c'era Barmaz, Benzo, Berthet, Bionaz,
Bordon, Chabod, Colombo, Cusumano, Dujany, Lustrissy e Manganoni...
(Montesano:
...no, no, giri la pagina per favore) Questo è
il testo di Manganoni, allora guardi, legga lei il testo
democristiano che magari siete più vicini...
(voci)
...Comunque sia io vado avanti lo stesso.
Noi chiediamo la soppressione della parola "autostradale" perché
secondo noi il tratto Quart-Pont Suaz deve essere un tratto
stradale libero.
Quindi la nostra opinione è quella, per quanto riguarda il
secondo ordine del giorno, per gli stessi motivi noi accettiamo il
secondo testo dell'ordine del giorno Lustrissy-Pollicini corretto,
però chiediamo che dopo la parola "considera" si dica cioè l'arrivo
del raccordo Villair Pont Suaz come da delibera consiliare n. 128
del... ecc. ecc.. Insomma noi siamo disposti a votare un ordine del
giorno stilato in modo che quel tratto non sia autostradale.
Questo è il nostro punto di vista detto in due parole, se poi vi
è qualcun altro che intende illustrare i vari punti di vista, io
cedo la parola a quelli che...
Montesano (P.S.U.)
- Prima di tutto io voglio precisare
al Consiglio che c'è un ordine del giorno che non fu approvato in
quella seduta e un ordine del giorno che fu approvato.
L'ordine del giorno Pollicini si riferisce a quell'ordine del
giorno che fu approvato dal Consiglio, l'ha trovato Avv. Caveri?
...allora a Lei la parola.
Caveri
(U.V.) -
Dunque, vedo qui, mi sono
orientato finalmente a interpretare quel documento, cioè, si
riserva di richiedere in fase di esame del progetto definitivo, no,
è questo... alla lettera b) che detto raccordo, richiede che detto
raccordo per Aosta Sud - Ponte Suaz abbia le caratteristiche di
un'arteria esente dai vincoli autostradali; quindi in fondo il
testo, il cosiddetto testo D.C. e il testo cosiddetto comunista non
sono diversi come origine di fornitura, diciamo, del pezzo di
carta, perché evidentemente stiamo esaminando una delibera. Dunque,
la delibera che, salvo errore, è stata approvata dal Consiglio,
dice: "richiede che detto raccordo per Aosta sud - Pont Suaz abbia
le caratteristiche di una arteria esente da vincoli autostradali".
Ebbene, noi accettiamo il primo ordine del giorno se si sopprime la
parola "raccordo autostradale", come voi avete deliberato allora,
e, se si modifica il testo del secondo ordine del giorno e dopo la
parola "considerato" si indica che l'arrivo del raccordo
Villair-Pont Suaz, come da delibera consiliare ecc. ecc., potrebbe
modificare ecc. ecc..
Colombo (P.S.U.) -
...quindi siamo d'accordo, i motivi li
abbiamo capiti tutti e quindi siamo perfettamente d'accordo.
Pollicini (D.C.) -
Volevo dire che ero d'accordo,
soltanto quello.
Caveri (U.V.) -
... da trait d'union tra il Partito
Comunista e la Democrazia Cristiana le cose vanno sempre bene.
Montesano (P.S.U.)
- In definitiva eliminare
"autostradale", Avvocato Caveri, per favore, vuol ripetere in modo
da lasciarmi scrivere la modifica al secondo ordine del giorno?
Caveri
(U.V.) -
...sì, nel primo ordine.
Montesano (P.S.U.)
- Nel primo l'ho già fatto.
Caveri (U.V.)
- "considerato che l'arrivo del raccordo
Villair-Pont Suaz, come da delibera", adesso spero di non rimanere
fregato nella citazione della delibera, che sia la delibera
giusta... "consiliare n. 129 del 23 giugno 1967"... basta, il resto
va bene, "potrebbe modificare, ecc.".
Montesano (P.S.U.)
- Allora i Consiglieri hanno espresso
il loro parere su questo emendamento modificatore dell'Avvocato
Caveri e quindi possiamo passare, non c'è nessun altro che
sull'ordine del giorno vuole prendere la parola? Nessuno? E allora
io metto in votazione il primo ordine del giorno, cioè quello che
nell'ordine è stato letto per primo. Chi è d'accordo alzi la mano,
contrari? Astenuti? Il Consiglio approva all'unanimità.
Metto in votazione il secondo ordine del giorno. Chi è
favorevole alzi la mano, contrari? Astenuti? Il Consiglio approva
all'unanimità.
E si ritorna un po' nel seminato, che è quello del programma dei
lavori pubblici... si vuole continuare ancora la discussione
generale sull'argomento o passare ai capitoli dove ognuno può
intervenire? Passiamo ai capitoli Manganoni?
Manganoni (P.C.I.) -
Io avevo posto delle domande al
Consigliere Benzo, era assente.
Montesano (P.S.U.)
- Adesso risponderà, poi risponderà
l'Assessore Colombo e poi si passa all'esame dei diversi capitoli,
allora Vice Presidente Benzo se vuole avere la cortesia di
rispondere alle domande del Consigliere Manganoni.
Benzo
(D.C.)
- Se ho ben capito, se ricordo le
domande...
Manganoni (P.C.I.) -
Vuole che le ripeta?
Benzo (D.C.)
- No, no, guardi, ho buona memoria; le
rispondo con l'articolo 3 dello Statuto della Società Autostrade,
perché lei aveva chiesto se e quali fossero in fondo gli scopi
della Società Autostrade Valdostane, cioè se poteva progettare solo
autostrade o no e quindi gli scopi societari dicono esattamente che
cosa può fare la Società: "la Società ha per scopo e per oggetto la
progettazione, la costruzione e l'esercizio di autostrade che
congiungano i trafori del Monte Bianco e del G.S. Bernardo e di
valichi alpini attraverso la Valle d'Aosta alla rete nazionale
autostradale". Questa la prima risposta e credo che sia più che
sufficiente, non credo ci sia nient'altro da dire.
Manganoni (P.C.I.) -
E allora io devo ribadire che tutte
queste preoccupazioni da parte della SAV per la costruzione di
questo raccordo o sono in contrasto con le delibere del Consiglio o
si butta via dei soldi, perché se la SAV può costruire solo delle
autostrade e se la SAV costruisce il raccordo Villair-Pont Suaz il
raccordo Villair-Pont Suaz sarà una autostrada, sì o no? Ecco
perché se noi vogliamo costruire un raccordo Villair-Pont Suaz non
autostradale, senza vincolo autostradale, non lo deve costruire la
SAV, se è vero che la SAV può costruire soltanto dei raccordi
autostradali.
Benzo
(D.C.)
- Per fare il dialogo, ma
brevissimamente, Consigliere Manganoni, guardi che Lei fa una
grande confusione fra la costruzione di autostrade e quelli che
sono i tipi, la tipologia dell'autostrada, ecco perché noi in
Consiglio regionale abbiamo fatto una richiesta specifica. Si
costruiscono in Italia delle autostrade non con vincoli laterali,
cioè non chiuse, aperte, quindi questo dovrebbe essere a sua
conoscenza. Il Consiglio regionale ha fatto una richiesta, ha
richiesto che questo tronco qui fosse esente da quei vincoli
autostradali, all'ANAS l'ardua sentenza.
Colombo (P.S.U.) -
Sgrombrato il terreno della
circonvallazione sud a me rimangono da fare alcune precisazioni in
relazione agli interventi fatti dai singoli Consiglieri.
In primo luogo vorrei rispondere molto brevemente
all'osservazione fatta dal Consigliere Germano per quanto concerne
l'illegalità che noi stiamo commettendo, presentando questa
delibera del programma dei lavori nel modo che noi facciamo.
Io qui voglio leggere, proprio così a titolo naturalmente di
chiarimento, la delibera del programma dei lavori pubblici del 1965
dove dice esattamente:
"L'Assessore ai LL.PP. Manganoni,
riferisce al Consiglio in merito alla seguente relazione
concernente la proposta di approvazione in linea di massima di
elenchi di opere di spese per lavori di pubblica utilità da
finanziare sul bilancio per l'esercizio finanziario 1° gennaio 1965
/ 31 dicembre 1965, relazione trasmessa in copia ai signori
Consiglieri unitamente all'ordine del giorno dell'adunanza.
Il Consiglio, preso atto di quanto riferito dall'Assessore ai
Lavori Pubblici, Manganoni; concordando sulle proposte della
Giunta; ad unanimità di voti favorevoli;
Delibera
1°) di approvare, in via di massima, i sottoriportati elenchi
di lavori di pubblica utilità, di interesse regionale e di
interventi finanziari della Regione per opere comprese in programma
di interventi di interesse regionale;
2°) di delegare alla Giunta Regionale l'adozione di ogni
provvedimento deliberativo per l'attuazione dei lavori di cui si
tratta, per l'approvazione dei progetti e per l'appalto e
l'esecuzione dei lavori o per la concessione di contributi
regionali ai Comuni nonché per l'approvazione, il finanziamento, la
liquidazione da imputare agli appositi capitoli di spesa del
bilancio preventivo per l'esercizio 1° gennaio 1965 / 31 dicembre
1965, ad avvenuta promulgazione della legge di approvazione del
bilancio stesso ed entro i limiti degli stanziamenti degli appositi
capitoli di spesa".
Ho voluto dare lettura perché qui presentiamo, né più né meno,
la stessa delibera che allora veniva presentata in Consiglio
regionale e che è sempre stata presentata da quando c'è il
Consiglio regionale. Quindi qui nessuna illegalità, volevo chiarire
subito questo punto, ma né più né meno che la solita
interpretazione di quella che è la legge in materia di lavori
pubblici.
Fatto questo chiarimento, vorrei anche chiarire l'osservazione
fatta dal Consigliere Manganoni, ripresa poi dal Consigliere
Savioz, per quanto riguarda l'elenco della legge Tupini; ora qui
per lo meno il Consigliere Manganoni sa che questo elenco lo fa
direttamente l'Ufficio Controllo Comuni sulla scorta di quelle che
sono le promesse che vengono fatte dal Ministero dei Lavori
Pubblici per il finanziamento della legge Tupini. Ora se nel 1965 o
prima, l'importo di queste opere era inferiore è perché
naturalmente le promesse erano inferiori, io ho qui quello del
1965, abbiamo promesse di interventi da parte del Ministero dei
Lavori Pubblici per 116 milioni, noi quest'anno lo abbiamo invece
per 641 milioni, però è anche questa una cosa che è sempre stata
fatta e vorrei anche dire - e questo riguarda anche la legge 181 -
che sono finanziamenti che l'Amministrazione regionale deve
provvedere ad integrazione di quelli che sono gli oneri dei Comuni,
proprio per mandare, per poter mandare avanti né più né meno quello
che è l'iter della progettazione di queste opere fatte con la legge
Tupini, e fatte con la legge 181, perché altrimenti non sarebbero
approvate da parte del Provveditorato alle Opere Pubbliche e quindi
questi lavori non possono andare avanti.
Io sono il primo a riconoscere che, soprattutto per quanto
riguarda la legge Tupini, sappiamo quali sono le difficoltà di
questi finanziamenti; in sede di Commissione dei Lavori Pubblici,
parlandone con il Consigliere Fosson, ha chiarito che è possibile
anche rivolgersi ad altri Enti privati per quella che è la
concessione dei mutui e quindi io mi auguro che quest'anno molti di
questi lavori che si riportano da parecchi anni possano anche
trovare la loro soluzione.
Detto questo, vorrei chiarire anche, che se è vero che nel 1968
noi avevamo un elenco di opere pubbliche abbastanza allargato nei
confronti di quelli che sono i finanziamenti, noi quest'anno
presentiamo un elenco di opere pubbliche che sono molto vicine ai
finanziamenti che sono previsti dal nostro bilancio. C'è una
differenza che direi, ad un certo momento, può essere assorbita dai
lavori che abbiamo già in partenza e che non faremo per quanto
riguarda soprattutto la legge Tupini di cui abbiamo parlato. Noi
abbiamo come totale di elenchi di opere pubbliche 5.592.623.000 su
un finanziamento sul programma, sul bilancio di quest'anno di
3.572.000.000.
Ho fatto già presente nella mia breve introduzione che noi
utilizziamo quest'anno 800.000.000 di fondi già impegnati, e che
erano sul bilancio dello scorso anno, per quanto riguarda la legge
614, così come utilizziamo altri 200.000.000 per l'Ospedale
Geriatrico, quindi di fatto noi disponiamo di 4.572.000.000 nei
confronti di una elencazione che assomma a 5.592.000.000. Ho già
detto prima che c'è da pensare certamente che i 500.000.000 della
legge Tupini saranno lavori della legge 614, di cui ancora oggi non
disponiamo dei progetti, abbiamo però il grosso della legge 181, la
Etroubles-Allain, la strada di Vens, la strada del Seney, tutte
queste strade, che mentre invece c'è progetto, sono i finanziamenti
al Provveditorato delle Opere Pubbliche, c'è già la loro
approvazione e quindi senz'altro andranno in appalto nel corso
dell'anno. Direi anzi, se volete, che vi posso anche dare
comunicazione che molti di questi lavori sono persino già
appaltati, quindi anche le osservazioni fatte per alcuni lavori, la
strada di Allain, che noi portiamo dal 1967, quest'anno va in porto
così come ne vanno tante altre e, il fatto di averle portate fin da
allora, si giustifica dal motivo che, proprio per l'iter della sua
approvazione, li dobbiamo portare in programma appena c'è la
promessa di finanziamento.
Io sono perfettamente d'accordo con le osservazioni che ha fatto
il Consigliere Chamonin, soprattutto per quanto riguarda la
sistemazione idrica di quelli che sono i torrenti e i fiumi della
nostra Valle; stiamo lavorando per la classificazione della Dora
Baltea e abbiamo già i lavori in corso per la sua progettazione
della Dora Baltea fino su alla Val Ferret, la Val Veny e a La
Thuile. Stiamo lavorando anche per ottenere dei finanziamenti
soprattutto per le arginature dovute all'alluvione dello scorso
anno, quindi sono perfettamente d'accordo, ci stiamo adoperando e
vedremo di fare tutto quello che è possibile in materia.
Sulla questione degli acquedotti io sono anche qui più che
d'accordo e in Giunta abbiamo giù accennato al problema del catasto
delle acque, al problema del personale specializzato per affrontare
questo problema del controllo delle sorgenti, io penso che la
Giunta pervenga rapidamente alle relative decisioni per poter
mettere in marcia anche questo lavoro.
Sul prezziario devo dire al Consigliere Chamonin che anche qui
stiamo lavorando; io penso proprio che nel giro di 2 o 3 mesi
possiamo essere nella condizione di poter mettere a disposizione
della Valle di questo elemento che elimina tutte le lacune che
abbiamo incontrato nel passato; quindi lo assicuro sotto questo
aspetto che mi riservo di tenerlo informato anche del successivo
andamento di questi problemi.
Concordo anche con il Consigliere Quaizier dove solleva il
problema dei Comuni, soprattutto stazioni turistiche, devo dirle
che per quanto mi concerne nei confronti di Courmayeur abbiamo
fatto uno sforzo non indifferente, perché mi pare che nel programma
ci sono per Courmayeur 173-174 milioni, qualche cosa del genere;
ritengo però che questo problema possa essere soprattutto
affrontato in sede di programmazione alla luce di quelle che sono,
naturalmente, gli investimenti produttivi che la programmazione
indica, soprattutto per lo sviluppo delle stazioni turistiche.
Penso con questo, molto brevemente, di avere un po' risposto a
tutte le richieste e mi corre l'obbligo di lasciare la risposta,
per quanto concerne le osservazioni fatte sulla scuola,
all'Assessore Dujany che certamente conosce il problema nei suoi
particolari e potrà dare ampi ragguagli sulla materia.
Montesano (P.S.U.)
- Passiamo all'esame dei vari elenchi
oppure... allora parli prima l'Assessore Dujany per quei rilievi
che deve fare sul programma delle scuole.
Caveri
(U.V.) -
Un momento, l'Assessore Colombo
non ha risposto né a quello che ha detto Fosson né a quello che ho
detto io per una questione diciamo non inerente proprio ai lavori
pubblici, non ha risposto l'Assessore mi pare, o sì? no è...
Fosson (U.V.) -
Parlerò dopo!
Caveri
(U.V.) -
Parlerò dopo, non serve a niente
parlare dopo... Io ho chiesto, volevo almeno un'assicurazione per
quella questione lì della toponomastica, vorrei sapere se Lei
prende gli impegni di dire all'Ingegnere Capo ecc. ... di fare il
piacere...
Colombo (P.S.U.) -
Mi deve scusare Consigliere Caveri, ma
Le devo dire che io ho raccomandato, proprio sulla scorta già delle
sue osservazioni fatte in precedenza, ho raccomandato ai miei
uffici di seguirla nel modo che va seguita, purtroppo ho rilevato
anch'io che anche questa volta ci sono degli errori non
indifferenti, questo senz'altro.
Dujany (D.C.) -
Io chiedo scusa al Consiglio se sono
giunto in ritardo, mi hanno riferito che in merito al programma
delle opere pubbliche, per quanto riguarda la scuola, ci sono state
due osservazioni. Una, esattamente, è l'opportunità della creazione
di un Collegio a Châtillon e la seconda la previsione della
costruzione di un Istituto Magistrale in Aosta. Per quanto riguarda
il Collegio a Châtillon vorrei fare presente che questo è un
secondo stanziamento, quindi l'impostazione del problema è già
stata oggetto di discussione lo scorso anno e qui si tratta, non si
tratta altro che di un ulteriore stanziamento dell'opera già
appaltata e già in corso di lavoro.
Andrione (U.V.) -
Il disaccordo l'ho portato dall'anno
scorso fino a quest'anno.
Dujany (D.C.) -
Secondo problema, che invece è un
problema di impostazione, è la costruzione dell'Istituto Magistrale
in Aosta; è vero che ci troviamo dinnanzi ad una riforma
dell'Istituto Superiore, di tutti gli Istituti Superiori, di Scuola
Media Superiore, è altrettanto vero che ci troviamo dinnanzi ad un
Istituto Magistrale che è veramente poco confortevole per i ragazzi
nostri che lo frequentano, tanto più se teniamo conto che oggi
l'Istituto Magistrale è situato in vecchi locali adibiti ad uffici
pubblici, corridoi stretti, aule insufficienti, mancanze
assolutamente di mezzi didattici, ecc. ecc. ...
Pare che è necessario affrontare questo problema, è vero che c'è
la riforma in atto, quando verrà la riforma? Se ne parla in campo
nazionale da parecchi anni, c'è la speranza di vederla attuata in
breve spazio di tempo, comunque io penso che la miglior cosa sia
questa, portare intanto avanti il problema per quanto riguarda
l'acquisto dei terreni, in quanto ad Aosta siamo ai limiti delle
possibilità di acquistare terreni in zone idonee per dei servizi
pubblici e intanto si può - e il terreno naturalmente che è già
stato acquistato di cui vi ha già parlato l'Assessore alle Finanze,
mi pare, in sede di approvazione del bilancio - e nel frattempo
bisognerà dare il progetto ad un qualche architetto in modo che
prenda contatti con le Autorità scolastiche come il Consiglio
Scolastico stesso, e tenendo conto di quelle che saranno le riforme
che speriamo possano diventare realtà nel corso di quest'anno
scolastico.
Montesano (P.S.U.)
- Allora si passa all'esame degli
elenchi, il Segretario leggerà la lettera dell'elenco e il titolo
con la somma complessiva in totale, chi vorrà prendere la parola al
riguardo la chieda per qualsiasi punto contenuto nello stesso
elenco.
Manganone (D.C.)
- Elenco A) - Lavori stradali per
complessive lire 1.431.900.000.
Fosson (U.V.) -
Prima effettivamente il Consigliere
Caveri difendeva una mia posizione e chiedeva all'Assessore Colombo
perché non aveva risposto e praticamente io devo ribadire che sono
stato un po' male che non abbia risposto, ma capisco anche il
motivo per cui non ha risposto, perché dopo l'affermazione fatta
già in Commissione in quel senso dove c'era già un riconoscimento
di quanto io ho avuto occasione anche di dire qui e dovendo parlare
effettivamente della differenza di 1 miliardo e mezzo e dovendo
eventualmente confermare la giustezza dei rilievi che erano fatti,
probabilmente non aveva che da dire una parola che si associava
completamente a quello che aveva detto il Consigliere Fosson e
forse questo gli spiaceva di dirlo e quindi ha preferito sorvolare
non toccando nessuno degli argomenti che io avevo posto. Ad ogni
modo poco importa, perché ho detto chiaramente che queste cose una
volta che sono state dette nel Consiglio regionale andranno
illustrate più a fondo verso gli elettori e quindi io ribadisco
questo concetto e anche se l'Assessore Colombo non ha voluto
rispondermi pazienza.
Ora voglio solo chiedere invece qualche spiegazione su alcune
cifre - e non ripeterò certamente quello che ho già detto prima -
ma in questo elenco A), tanto per avere attraverso questa
elencazione doppia o tripla in questi anni bisogna ad un certo
momento vedere un po' chiaro; io ho detto che ho fatto un confronto
delle cifre che c'erano sull'elenco del 1968 e che le ho ritrovate
riportate sull'elenco 1968, e che le ho ritrovate riportate
sull'elenco 1969, quindi lavori che non sono stati fatti nel 1968,
di questi lavori una certa quantità non si farà nel 1969 lo stesso,
ma tutto questo io l'ho detto nell'intervento generale, quindi non
andrò più a toccare quelli che ho già individuato con precisione
che sono ripetuti da due o tre anni sullo stesso elenco.
Invece voglio chiedere alcune spiegazioni per qualcuno di questi
lavori che non ho potuto capire con precisione se sono la
prosecuzione di lavori già fatti o se sono nuovi lavori; ad esempio
Doues: c'è costruzione strada Haut Prabas-Posseil lire 10.600.000
sull'elenco del 1969 e Haut Prabas-Posseil-Orbaney 1° tronco £.
10.000.000 l'anno scorso; questi 10.600.000 sono la prosecuzione
dei lavori dell'anno scorso o per caso è uno stanziamento che va di
nuovo in sostituzione di quello dell'anno scorso?
Proseguimento strada per Niel-Gaby - £. 20.000.000 sul 1969,
erano 20.000.000 sul 1968; desidererei sapere anche qui solo se è
una prosecuzione di questi lavori o se è riportato solo
stanziamento dell'anno scorso.
Gressan - costruzione strada di collegamento alla nuova rotabile
di Pila e piazzale £. 20.000.000 quest'anno; l'anno scorso c'erano
30 milioni; siccome mi pare che non sia stato fatto niente in
questo senso, io questo non l'ho conteggiato in quel miliardo che è
stato riportato, quindi è per questo che chiedo le spiegazioni, ma
ho visto che l'anno scorso c'erano 30 milioni, non è stato fatto
niente, sono sufficienti i 20 milioni per il lavoro che si deve
fare, come mai l'anno scorso c'erano 30 milioni? Come mai
quest'anno sono stanziati per lo stesso lavoro 20 milioni?
Costruzione strada Benaz-La Fontaine-Viseran-Clerod, sempre in
Comune di Gressan - £. 10.000.000 quest'anno e l'anno scorso
c'erano 10.000.000; qui la stessa domanda, cioè se un riporto tale
e quale di questo importo oppure se è la prosecuzione di
lavoro.
La Thuile - un chiarimento - costruzione ponte sulla Dora di
Verney e strada in sponda sinistra (1° tronco); quest'anno ci sono
10.000.000, l'anno scorso erano stanziati 20.000.000, stessa
domanda. È stato fatto qualcosa con quei 20 milioni l'anno scorso
oppure se sono riportati in quest'anno eventualmente come mai se
c'era in bilancio 20 milioni sono sufficienti 10 milioni
quest'anno? Quindi chiarimento.
Nus - e penso che l'Assessore Bordon non ne abbia a male se
parlo del Comune di Nus, una volta c'erano tanti rappresentanti del
Comune di Nus che parlavano quasi esclusivamente del Comune di Nus
in questo Consiglio, allora quest'anno! - Nus - sistemazione
piazzale della Chiesa e strade comunali varie - questi 10 milioni
sono, comprendono, l'anno scorso c'era uno stanziamento di 20
milioni per strade varie e 2 milioni per il piazzale della Chiesa;
quindi stessa domanda di quello di prima per sapere qualche
cosa.
Pré St. Didier - completamento lavori di sistemazione delle
strade interne di Verrand - Anche qui non so se sono stati fatti
dei lavori l'ano scorso e si riportano altri lavori quest'anno o
sono gli stessi lavori che si prevedeva di fare l'anno scorso che
sono riportati quest'anno.
St. Vincent - costruzioni di infrastrutture per complesso
turistico - £. 50.000.000 - vorremmo solo sapere di quali
infrastrutture si tratta.
Sarre - l'anno scorso era stato messo in bilancio la strada che
deve unire Chezallet e si è fatto un primo tronco; questo non si è
previsto più niente per il completamento di questa strada che mi
sembra che non abbia bisogno di un grande stanziamento.
Ecco, praticamente, sull'elenco A) non avrei altro da chiedere
per intanto.
Montesano (P.S.U.) -
Io vorrei adesso domandare
all'Assessore Colombo se preferisce rispondere volta per volta ai
Consiglieri perché sono tante le domande... Risponde assieme?
Perché se alle venti domande di Fosson se ne aggiungono un'altra
trentina per uno...
Tonino (P.S.I.U.P.) -
Io debbo dire che l'Assessore
Colombo non ha risposto nemmeno al mio intervento sulla discussione
generale del programma dei lavori, forse il motivo non è il
medesimo di Fosson, penso di capirlo ugualmente. Si sta comunque
discutendo sui lavori stradali e qui ho qualche cosa da dire sulla
ripartizione delle opere nel modo in cui le opere da una parte
abbiano subito una censura e come dall'altro lato si siano avvalsi
di stanziamenti già fatti nel 1968 e riportati sul piano dei lavori
del 1969.
In ordine di elenco vorrei chiedere all'Assessore Colombo
chiarimenti in ordine ai lavori stradali, piazze e parcheggi che si
trovano sull'elenco A) cominciando dal Comune di Champorcher.
Il Sindaco di Champorcher, rispondendo alla richiesta
dell'Assessore ai Lavori Pubblici per un proprio piano di lavoro,
aveva inviato all'Assessore Colombo un elenco di opere da farsi che
si riferiva ai lavori stradali, piazze e parcheggi.
Prima opera: strada Outre l'Eve £. 60.000.000, di cui
l'Assessorato non ha tenuto alcun conto.
Secondo: strada Garavet-Byron £. 7.000.000, anche per questo
medesima sorte.
Terzo: piazzale Chardonney £. 10.000.000, anche per questo non
mi risulta che vi sia lo stanziamento.
Quarto: integrazione piazzale Mellier: l'Assessorato concede il
contributo di £. 11 milioni, mentre l'Amministrazione Comunale di
Champorcher chiedeva solo l'integrazione di 3 milioni, essendo già
gli altri 8 milioni stanziati nel 1968. Questo per quanto concerne
il Comune di Champorcher.
Voglio passare al Comune di Donnaz.
Prima opera richiesta: costruzione strada dal Ronquet alla Fraz.
Montey £. 10 milioni, e si sono dati i 10 milioni; ne prendo
atto.
Secondo: sistemazione strade interne di frazioni varie l'Ass.to
stanzia 6 milioni, ma su questo punto vorrei avere dall'Assessore
alcune spiegazioni.
Nel 1968 sono state fatte opere di sistemazione di strade
interne nel Comune di Donnaz e precisamente nella frazione di
Pramotton e Vert per un totale di £. 5 milioni e poi si disse che
non vi erano più fondi, mentre esisteva una delibera di questo
Consiglio per 10 milioni. Si è iniziato a fare qualcosa nella
frazione Outrefer per un 300-400.000 lire e ora il lavoro è di
nuovo sospeso, lasciando naturalmente i frazionisti esterrefatti
per questa sospensione.
La domanda che voglio fare all'Assessore è questa: come mai con
uno stanziamento di 10 milioni, stanziamenti, deliberati da questo
Consiglio, vengono sospesi i lavori per mancanza di fondi? Sapendo
di avere speso fino ad oggi il massimo di 6 milioni, sono stati
stornati in altri posti? E sì che qui ho una lettera - me la
ricordo bene - dell'Assessore Colombo in cui si dice che si era
provveduto allo stanziamento di £. 10 milioni per le strade interne
delle frazioni Pramotton, Vert, Outrefer e Rovarey... È stato fatto
uno storno in altri posti, in altri Comuni con questi soldi
stanziati per il Comune di Donnaz?
E passo al Comune di Hône. Si chiedono 200.000 lire per
sistemare il piazzale per posteggio e non si dice nulla, non vi è
lo stanziamento.
Secondo: Comune di Hône - 200.000 lire per sistemare un piazzale
per posteggio.
Si chiede la sistemazione di una strada mulattiera
Villettaz-Bren (?) per 1 milione, e anche per questo niente - qui
sono onesti chiedono poco.
Comune di Perloz. Il Comune di Perloz aveva chiesto in ordine di
precedenza la costruzione del primo tronco della strada Mignod con
progetto e disposizione di terreni; risposta su questo niente.
Ora, il fatto che non si sia data la precedenza, in ordine di
precedenza, come era stato presentato, ha dato adito - Lei sa
Assessore che il Comune di Perloz è formato da una parte dal
capoluogo e dall'altro lato la parte della Valle di Gressoney,
dall'altro versante che ci sono altri amministratori che fanno
parte dell'Amministrazione Comunale di Perloz - e qui questa non
inclusione di questa opera in ordine di precedenza che riguardava
un'opera posta nella parte di Tour d'Hereraz, ha messo un po' di
malumore i Consiglieri di quella zona in confronto di quelli del
Comune di Perloz.
Comune di Pont St. Martin, ah no, sempre sul Comune di Perloz,
si è chiesto inoltre la costruzione della strada Boschi Sotto - 6°
tronco, e anche per questo non si è dato niente; si è chiesto
sempre al Comune di Perloz il piazzale in frazione Plan de Brun con
allegato progetto, e anche per questo non c'è lo stanziamento sul
piano dei lavori.
Comune di Pont St. Martin - Si chiede la costruzione della nuova
strada che congiunge il viale Carlo Viola con svincolo autostradale
per un importo di 7.053.000, ebbene si stanziano 5 milioni, non
tutti ma comunque si è stanziato qualche cosa.
Si chiede sempre, da parte dell'Amministrazione Comunale di Pont
St. Martin, un contributo di 30 milioni per la costruzione di
giardini pubblici che comprendono nel suo insieme la fornitura e
collocamento di piante e siepi, la costruzione di vialetti in lose,
la costruzione di due campi da tennis, la costruzione di un
fabbricato per il servizio igienico, gioco di bocce e varie.
Quinto: illuminazione del giardino. Di tutto questo non si sa
niente e si dice che Pont St. Martin, che si trova all'ingresso
della Valle, dovrebbe essere il giardino della Valle, ma ciò,
evidentemente, non garba naturalmente all'Assessore ai Lavori
Pubblici o alla Giunta di centro-sinistra di abbellire questo paese
che si trova all'ingresso della nostra Valle.
Sempre a Pont St. Martin: ricostruzione del tratto di strada in
località Boschi Sotto: 25 milioni. Non so, non risulta essere in
questo piano, per cui chiedo all'Assessore se è un'opera già
stanziata nel 1968.
Qui arginatura, non so se comprende questa voce - Arginatura
torrente Lys: 40 millioni; non risultano nemmeno questi sul piano
dei lavori. Chiedo spiegazioni, appunto, su tutte queste cose
all'Assessore.
Sempre il Comune di Issogne. Si richiede la costruzione del 1°
tronco di una strada carrozzabile per Visey-Bosset-Pianfey e la
costruzione di due ponti in regione Challambes e Mure Glair (?) -
non risultano essere su questo piano dei lavori a meno che non si
tratti di spese da farsi con cantieri di lavoro di cui si vedono
stanziate giornate 1520 per un totale di 9 milioni, cosa che ne
dubito perché non so, quest'opera fatta con un cantiere di lavoro è
un'opera un po' grossa.
Si chiede sempre, inoltre, per opere stradali per il Comune di
Issogne, l'allargamento del ponte sulla strada Favà-Mure - sul
torrente Sort, e anche per questo non c'è nessun stanziamento.
Ho finito sulle opere dell'elenco A) e aspetto una risposta.
Caveri
(U.V.) -
Je veux faire deux considérations
très courtes; une funèbre et l'autre au lieu plutôt de bonne
humeur. La considération funèbre si j'ai su bien lire les papiers
annexes de l'Assesseur du Département des Travaux Publics, pour les
cimetières en cette année on prévoit de dépenser seulement neuf
millions, ce qui est très peu avec les nécessités qu'il y a en
Vallée d'Aoste où nous avons plusieurs cimetières qui sont
insuffisants.
Considération de bonne humeur: je voudrais demander à Monsieur
l'Assesseur Colombo si cette route dont on parle à Allain est la
même route pour laquelle le géomètre Di Stasi, pendant la campagne
électorale, a promis une route à Allain et comme çà il a pu
arracher 30 voix pour le Parti Socialiste. Je voudrais savoir si
c'est cette route là ou si c'est une autre route, parce que alors
vous pouvez espérer d'avoir 60 voix aux prochaines élections
régionales.
Bancod
(U.V.) -
Io non ho parlato prima e mi
permetterò adesso di chiedere un po' delle spiegazioni, insomma, e
penso che l'Assessore mi darà risposta su qualche questione.
Prima di tutto Chambave: non è stato rispettato l'ordine di
richiesta dei lavori. Il Comune, in primo luogo, aveva chiesto che
fosse costruita, sia il Sindaco che il sottoscritto, della
costruzione, della necessità di riparare e contemporaneamente
allargare il ponte sulla Dora che allaccia la strada statale alla
strada dell'Envers, strada di particolare importanza turistica di
interesse generale.
Insisto quindi che l'Assessore ai Lavori Pubblici tenga presente
e mi assicuri delle sue decisioni al riguardo, anche in relazione
alla sua pericolosità di transito e per la mancanza di ringhiera
adatta, ringhiere adatte, essendo state divelte da autocarri
addetti alla costruzione dell'autostrada; anzi vorrei aggiungere -
questo magari non in relazione - la necessità che questa strada
dell'Envers, così importante, passasse regionale, bisogna di questo
tenerne conto.
Comune di La Magdeleine. Anche qui il Comune aveva chiesto in
primo luogo la costruzione di un piazzale di fronte al comune ed
alle Scuole; purtroppo non è stato fatto, non è stato tenuto in
considerazione.
Comune di Montjovet. Manca lo stanziamento della costruzione
della strada di allacciamento dalla frazione Estaod alla strada di
Emarèse, progetto presentato con la relativa disponibilità di
terreno. Lo stesso dicasi per la strada Fenoillettaz e Gaspard ed
il contributo per l'impianto telefonico alla frazione Devin. Sono
invece stati stanziati fondi per la costruzione di piccole strade,
di cui, mi pare, non vi era disponibilità di terreno.
Per il cantiere di lavoro per la costruzione della strada per la
frazione Balma risulta che le 765 giornate a disposizione non
sarebbero sufficienti per arrivare alla frazione, sarebbe
necessario che la Regione, a mezzo di un suo cantiere, provveda ad
ultimare i lavori per l'arrivo alla frazione stessa.
Comune di Nus - Un comune con un territorio così vasto, a mio
avviso, sembra che non sia stato preso abbastanza in
considerazione, poiché se togliamo lo stanziamento, ai sensi della
legge 3.8.1949 n. 589, della costruzione del 2° lotto "acquedotto
frazioni alte" e l'ultimazione della Scuola a Lignan-St. Barthelemy
e la costruzione "1° lotto Scuola Media", scuola che serve, d'altra
parte, non solo per Nus ma anche per Fénis e St. Marcel, la
sistemazione del piazzale della Chiesa e costruzione nelle
vicinanze di strade per 300-500 metri di lunghezza, non sia
sufficiente.
Vorrei sapere perché le richieste circa la costruzione della
strada Arlod al Comune di Quart di km. 4, la strada per Arlian di
Km. 1 circa, la continuazione, cioè l'ultimazione della strada La
Pesse di 2 km., e qualcosa circa, non sono state accolte.
Comune di St. Denis - strada Sessina, già portata in programma
lo scorso anno e poi spostato lo stanziamento al Colle di St.
Pantaléon. Come mai non figura nel programma lavori di
quest'anno?
Il comune di St. Denis e gli abitanti di Sessina sono certi che
la Regione farà questa strada durante l'anno; vorrei una risposta
ed impegno preciso da parte dell'Assessore. La strada di Sessina
l'anno scorso era in cantiere di lavoro che è stato spostato al
Colle St. Pantaléon, 200 ore, quello che ho già parlato tempo fa,
se Lei ricorda, 200 giornate sì, scusi.
Vorrei chiedere un'altra cosa per St. Denis, la Chiesa: da
diversi anni le funzioni religiose vengono fatte in una baracca,
pare regalata dall'ENEL, la passata Amministrazione d'accordo col
Comune aveva eseguito dei sondaggi sulla stabilità del terreno al
fine di vedere una eventuale possibilità di ricostruzione e di
riparazione dell'attuale Chiesa. Vorrei sapere perché non si sono
più ripresi e continuati questi lavori, studi, e non si è neanche
più dato una risposta al Comune di St. Denis.
St. Vincent - allargamento strada Colle di Joux: 108 milioni;
allargamento strada St. Vincent-Emarèse: 260 milioni; bivio
Eresaz-Colle di Joux: 210 milioni; costruzione infrastrutture per
complesso turistico: 50 milioni; costruzione Asilo infantile
capoluogo: 20 milioni.
Un cospicuo stanziamento su lavori che vanno certamente bene,
risulta però che la collina di St. Vincent è tuttora priva di
fognature e in molte frazioni manca ancora l'acqua potabile; vorrei
quindi sapere cosa ne pensa la Regione e perché non ha aderito alle
richieste del Comune su questa particolare carenza, poiché credo
che il Comune avrà senz'altro avanzato queste richieste.
Verrayes: anche qui gli stanziamenti, in considerazione della
vastità del territorio, sono esigui. In un mio intervento durante
una discussione di ratifica di delibere di Giunta, avevo chiesto
all'Assessore di vedere la possibilità, in ragione allo sviluppo
turistico della zona, di insistere sui finanziamenti al fine della
decisa sistemazione del Colle di St. Pantaléon. Devo constatare che
ciò non è avvenuto, poiché mentre per il Colle di Joux si stanziano
centinaia di milioni per questo collegamento invece si può dire che
c'è ben poco. Per gli asfalti parlerò dopo.
Ed ecco io ho finito.
Savioz (P.C.I.) -
Io ho soltanto due domande da porre.
Volevo sapere in che cosa consiste la costruzione di infrastrutture
nella zona turistica di Pila uno; secondo, a Introd si parla di
costruzione di piazzale al Capoluogo, è quello che già si era
previsto con la precedente Amministrazione, cioè limitrofo al
Castello, alla cascina del Castello?
E poi la terza riguarda il Comune di St. Vincent: costruzione di
infrastrutture per il complesso turistico. Grazie.
Colombo (P.S.U.) -
Io vorrei riprendere, non per
polemica, ma proprio dico per precisazione, le osservazioni che
ancora ha ribadito il Consigliere Fosson; io ho detto nel mio
intervento che nel 1968 ci trovavamo di fronte ad un lungo elenco
di lavori e a dei finanziamenti insufficienti; nel 1969 questo non
avviene perché vi è un corrispettivo finanziamento per lo meno
svolto vicino  a quello che è il totale del programma dei
lavori che è stato presentato, quindi penso che abbiamo tenuto in
considerazione le osservazioni dell'anno scorso, alla luce anche
dell'esperienza che abbiamo fatto. Devo però aggiungere che l'anno
scorso ha inciso notevolmente, agli effetti del bilancio, il
terremoto che abbiamo avuto soprattutto nella Bassa Valle e
l'alluvione che ci ha, naturalmente, portato via centinaia di
milioni di pronto intervento per la sistemazione dei fiumi, per
l'abbattimento di case, per dei contributi che abbiamo dato per la
riparazione dei tetti anche di case.
Fatta questa precisazione, vorrei venire alle singole domande,
sperando di poter essere sufficientemente chiaro.
Doues: costruzione di strada Haut Prabas-Posseil, è né più né
meno il finanziamento che era previsto nel 1968.
Gaby - proseguimento strada per Niel; è un nuovo finanziamento
di 20 milioni, abbiamo utilizzato i 20 milioni lo scorso anno,
siamo arrivati alla prima frazione e proseguiamo con questo
ulteriore finanziamento. Qui abbiamo opere non indifferenti anche
sul primo tratto, il tratto lì della pietraia dove, naturalmente,
occorrono opere di protezione abbastanza costose.
Costruzione di strade di collegamento alla nuova rotabile di
Pila, piazzale di Gressan; è il finanziamento dello scorso anno, lo
scorso anno per la mancanza di disponibilità dei terreni non è
stato fatto nulla.
Costruzione strada Benaz-La Fontaine-Viseran-Clerod.
Fosson (U.V.) -
Solo per non riprendere la parola dopo:
il motivo per cui si è ridotto dai 30 ai 20 milioni.
Colombo (P.S.U.) -
È un primo tronco e si è ritenuto, dal
momento che si interviene con 50 milioni per quanto concerne la
costruzione di infrastrutture nella zona turistica di Pila, si è
dovuto naturalmente stringere un po' la borsa, questo è un po' il
motivo che da 30 si è passati a 20.
Costruzione strada Benaz-La Fontaine-Viserand-Clerod: 10
milioni. È un nuovo finanziamento; l'anno scorso, mi pare, siamo
arrivati fino a La Fontaine, quest'anno proseguiamo verso
Viserand-Clerod.
La Thuile - pregherei di fare una correzione qui alla seconda
opera che è prevista: costruzione ponte sulla Dora del Verney e,
anziché "Dora del Verney" mettere "Dora del Rutor", perché in
effetti è sulla Dora del Rutor. I 10 milioni sono quelli dello
scorso anno e sono parte di quelli dello scorso anno perché lo
scorso anno erano 20 milioni e non abbiamo potuto fare i lavori e
non li possiamo fare neppure in questo momento perché il Magistrato
del Po ha richiesto altre altezze per quanto concerne la
costruzione del ponte e quindi prevediamo quest'anno di andare in
appalto i primi lavori e con i 10 milioni, data la stagione corta,
di poter esaudire quella che è la possibilità di lavoro in quella
zona.
Nus - sistemazione piazzale della Chiesa e strade comunali
varie; l'anno scorso abbiamo fatto un intervento per 15 milioni a
Nus nella sistemazione di strade comunali varie, non abbiamo fatto
quella della Chiesa, interveniamo anche quest'anno per
l'ultimazione di questi lavori e per l'intervento in alcune
frazioni come quella di Mazod, dove pare che finalmente riusciamo
ad avere la disponibilità dei terreni, con altri 10 milioni.
Pré St. Didier - Completamento lavori di sistemazione delle
strade interne di Verrand. È un nuovo finanziamento per
l'ultimazione dei lavori che sono incominciati per la verità nel
1967, proseguiti nel 1968 e che verranno ultimati nel 1969.
St. Vincent - costruzione di infrastrutture per complesso
turistico. Qui adempiamo, né più né meno, a quelle che sono le
decisioni del Consiglio regionale e cioè il nostro intervento
parziale, per quanto concerne le infrastrutture per il complesso
turistico. Non sono in grado, per il momento, perché è ancora
oggetto di progettazione, di dire esattamente quali saranno i
lavori che facciamo, comunque rientrano in quell'intervento fissato
dalla programmazione, dalla SORIS, a carico dell'Amministrazione
regionale.
Sarre - completiamo con i 10 milioni il congiungimento tra Sarre
ed Aosta; dico subito lo completiamo per quanto concerne i lavori
di sbancamento, costruzione di muri, forse faremo anche qualche
cunetta, però poi abbiamo ancora il tratto che da Excenex va alle
due frazioni Lin Blanc e Lin Noir, mi pare, da sistemare, quindi è
un completamento di tutti i lavori.
Penso, con questo, di avere risposto a tutte le domande che mi
ha posto il Consigliere Fosson.
Fosson (U.V.)
- ... Mi lascia solo per non riprendere
dopo: Sarre, il completamento avevo chiesto, quello che ha risposto
attualmente l'Assessore Colombo è per la strada dei Salassi, con
questo stanziamento si finirà lo sbancamento, non si finirà
probabilmente l'opera, si finirà lo sbancamento.
Colombo (P.S.U.)
- L'apertura della strada.
Fosson (U.V.)
- Fate un ponte lì?
Colombo (P.S.U.)
- Sì, nella gola, sì.
Fosson (U.V.)
- Ma io avevo chiesto come mai non si è
completato quel collegamento Sarre-Chesallet che una prima parte è
stata fatta l'anno scorso.
Colombo (P.S.U.)
- È cantiere di lavoro, è fatto con
cantiere di lavoro, Tonino mi ha fatto un sacco di domande, mi ha
chiesto come mai non sono previsti alcuni finanziamenti e io
rispondo che, come richieste dei Comuni - l'ho già detto prima -
noi abbiamo una richiesta di 15 miliardi e se vuole io gliele porto
tutte senza che lui si disturbi ad andarle a chiedere ai Comuni,
perché sono lì in ufficio a disposizione di tutti i Consiglieri. È
pacifico che di fronte ad una richiesta di questo genere, di 15
miliardi, con un finanziamento di 4 miliardi e mezzo non si poteva
accettare ed accogliere tutte le richieste che sono state avanzate
da parte dei Comuni. Abbiamo dato la precedenza a quelle che sono
le opere, a nostro parere, più importanti, abbiamo dato, in primo
luogo, la precedenza all'ultimazione delle opere già in corso e
abbiamo rinviato a successivi bilanci quelle che sono altre
richieste pervenute da parte dei Comuni e che pensiamo di poter
accogliere poi in seguito.
Sulla questione della sistemazione delle strade di Pramotton,
Vert, Outrefer, di cui parla che abbiamo speso 6 milioni, io posso
assicurare che qui abbiamo impegnato l'intera somma che era
prevista in bilancio lo scorso anno e abbiamo sospeso i lavori
quando naturalmente la previsione di bilancio è stata totalmente
realizzata. Interveniamo quest'anno con un'altra cifra per il
proseguimento di questa sistemazione delle strade interne e quindi
facciamo anche noi quello che possiamo in rapporto alle
disponibilità di bilancio.
Per Hône noi prevediamo 12 milioni per la costruzione,
l'acquisto di terreno, costruzione di piazzale, certo non abbiamo
tenuto in considerazione le 200.000 lire; io penso che i Comuni
hanno anche il dovere per queste piccole somme di affrontarle con i
loro bilanci comunali, perché altrimenti ci sostituiamo
completamente a quello che può essere l'Amministrazione
comunale.
Sulla questione della mulattiera non l'abbiamo presa in
considerazione perché non sono di nostra competenza, le mulattiere
cadono sotto la competenza dell'Agricoltura e quindi non so se
l'Agricoltura potrà o no intervenire.
Per Perloz merita forse quattro parole di più; noi non abbiamo
preso in considerazione la costruzione della strada del Mignot
perché al momento della presentazione delle richieste da parte del
Comune questa strada non aveva ancora la disponibilità dei terreni;
vi era in corso una pratica di esproprio che non era ancora
ultimata e, per la verità, non è ultimata neppure oggi. Sono venuti
da me la scorsa settimana alcuni frazionisti qui del Mignot e mi
hanno fatto presente che, sulla scorta della pratica di esproprio
in corso, sono riusciti a ottenere la firma da parte dei
proprietari dei terreni e quindi mi hanno assicurato con questo
della completa disponibilità. Ora qui io sono d'accordo che era una
delle richieste al primo punto, si vuole finanziare questa strada
io non sono contrario; è pacifico che se io avessi avuto la
disponibilità di terreni allora l'avrei messa per prima e saremmo
intervenuti per Marine con un finanziamento inferiore; io sono
d'accordo, stando così le cose, anche sulla scorta delle
osservazioni che sono state fatte dai frazionisti, di mettere 5
milioni per la strada del Mignot, riducendo a 10 milioni invece la
strada di Marine.
Qui io non ritorno a ripetere naturalmente perché non è stato
messo Plan de Brun e Pian dei Boschi, compagnia bella, perché anche
qui interveniamo a Perloz con una somma non indifferente, c'è un
intervento da parte dell'Agricoltura per la costruzione anche
dell'acquedotto e quindi non abbiamo potuto fare di più in base
alle disponibilità.
Pont St. Martin, il giardino, qui cade sotto la competenza
dell'Assessorato al Turismo, quindi eventualmente se i
finanziamenti ci saranno, ci saranno da parte del Turismo.
Boschi di sotto, la strada è già finanziata dal Genio Civile,
dal Ministero dei Lavori Pubblici; ci sono 15 milioni, noi abbiamo
fatto fare dei sondaggi, i sondaggi ci dicono chiaro e tondo che
non possiamo fare lì nessuna opera quindi con il finanziamento a
disposizione da parte del Ministero dei Lavori Pubblici è possibile
fare questa strada con i 15 milioni.
Issogne: due ponti e strade, qui siamo daccapo, qui siamo
intervenuti anche a Issogne per la costruzione dell'acquedotto che
riteniamo prioritario nei confronti di un ponte che collega
praticamente soltanto una zona che non è neanche abitata, quindi
quest'anno andiamo avanti con delle strade che abbiamo previsto in
programma con il finanziamento dell'acquedotto, un altro anno
vedremo di intervenire anche per i due ponti.
Il Consigliere Caveri ha sollevato, giustamente, il problema
dell'intervento di 9 milioni per quanto concerne la costruzione o
l'ampliamento di cimiteri.
Le devo dire che richieste di una certa, direi, importanza in
questo campo non ne abbiamo avute; sappiamo che c'è molto da fare
anche in campo, comunque quest'anno proprio, dico, per una certa
impossibilità di poter intervenire in tutti i settori abbiamo
accantonato un po' questo problema per dare priorità ad altre opere
come è stato il problema della scuola, come è stato il problema
degli acquedotti, come è stato il problema delle fognature.
Sulla strada di Allain, guardi, io non Le so dire, quello che il
Geom. Di Stasi ha detto in occasione della campagna elettorale, io
le posso soltanto dire che questa qui è la strada che parte da
Etroubles, va su, per poi collegarsi con Valpelline e che è quella
finanziata dal Ministero dei Lavori Pubblici e altro assolutamente
non le posso dire.
Il Consigliere Bancod ha sollevato il problema delle priorità
nei confronti del Comune di Chambave; qui Consigliere, guardi, io
non ho nulla in contrario anche a modificare quella che è
l'impostazione del nostro programma dei lavori; a me è parso,
avendo naturalmente a Chambave il problema dell'ultimazione di due
strade e precisamente quella di Grenellaz e La Meyaz e
l'ultimazione della strada di Thuy, a me è parso di dare la
precedenza all'ultimazione di queste due strade proprio perché è
inutile che incominciamo i lavori e poi li lasciamo lì e li
trasciniamo a 4 o 5 anni e non rendono poi agli effetti,
naturalmente, della popolazione.
Se lei ritiene che ad un certo momento sia utile mettere
l'allargamento del ponte, che io ritengo ancora funzionale per un
anno, io non ho nulla in contrario a mettere il ponte in
sostituzione di una di queste strade; ritengo però che sia meglio
lasciare le cose come stanno perché su quel ponte che è abbastanza
di recente costruzione hanno transitato tutti i veicoli, tutti i
pesi, è ancora in ottime condizioni, un suo allargamento può essere
rinviato a mio parere anche di un anno.
Per La Magdeleine faccio lo stesso discorso, lì stiamo ultimando
la sistemazione e l'allargamento della strada di fronte alla
Chiesa, interveniamo per la sistemazione di questo piazzale che,
tra l'altro, è in via di contrattazioni di terreni con la Chiesa di
La Magdeleine, non siamo nella condizione di poter affrontare anche
il problema del piazzale delle scuole.
Su Montjovet abbiamo fatto anche qui quello che possiamo in
relazione naturalmente alla disponibilità dei terreni. A me risulta
che le opere che abbiamo messo in bilancio sono e hanno la
disponibilità dei terreni, le opere che abbiamo scartato o sono
oggetto in questo momento di trattative con i proprietari o
addirittura, per le due dello scorso anno, c'è la pratica di
esproprio in corso; il che ci lascia tranquilli perché ho
l'impressione che quest'anno certamente, non arriveremo alla
conclusione del problema.
Sulla strada di Barmasse senz'altro andremo avanti con il
cantiere di lavoro, se eventualmente non ce la facciamo con le
giornate di quest'anno vedremo o se è possibile qualcosa in
economia o, se non è possibile, lo ultimeremo con un altro cantiere
di un altr'anno e quindi il problema è in via di soluzione.
Su Nus io Le faccio presente questo: è vero che non ci sono
tutte le richieste dei Comuni, però qui vale la risposta che ho
dato a Tonino; non potevamo certamente prendere in considerazione
tutte le richieste che ci sono state fatte. Le faccio presente che
a Nus interveniamo tra strade, acquedotto, fognature e scuola per
la bellezza di 102 milioni, quindi un intervento abbastanza
massiccio che non ci consente assolutamente di fare di più.
St. Denis, la strada di Sessina, qui le posso assicurare che
senz'altro la strada sarà fatta nel corso dell'estate o con il
cantiere di lavoro o con economia, prevediamo anche lavori in
economia, la strada verrà ultimata.
Sul problema della Chiesa Le dirò che sono stati fatti dei
sondaggi e che questi sondaggi hanno dato dei risultati negativi
perché tutti hanno sconsigliato di mettere mano a costruzioni in
quella località perché proprio quella località non dà nessuna
garanzia; penso che di questo problema sia informato molto bene
anche il Consigliere Caveri, che ha seguito molto da vicino il
problema. Abbiamo fatto noi così una Chiesa un po' di emergenza e
l'abbiamo fatta noi, come Amministrazione regionale per dare la
possibilità alla popolazione di poter frequentare la Chiesa
stessa.
A St. Vincent Lei avrà notato che naturalmente ci sono degli
interventi massicci, soprattutto per quanto concerne la
sistemazione e l'allargamento della strada del Colle di Joux; io Le
ricordo che si stratta di una strada a carattere regionale e questo
fa parte degli interventi che noi stiamo operando su diverse strade
regionali incominciando da quelle che, così come traffico,
naturalmente sono quelle che hanno dimostrato di avere il maggior
traffico, soprattutto nel periodo estivo.
Si tratta di finanziamenti fatti dallo Stato, non sono fatti col
bilancio dell'Amministrazione regionale, sono fatti con
finanziamenti dello Stato e riteniamo di fare intervenire lo Stato
per delle opere consistenti, per delle somme rilevanti, per la
soluzione di problemi anche di una certa entità che possono
aggiornare soprattutto la nostra viabilità.
Verrayes - Colle St. Pantaléon: per il Colle St. Pantaléon
prevediamo quest'anno, abbiamo praticamente ultimato, per quanto
concerne il Comune di Verrayes, tutta la sistemazione del primo
tratto da Verrayes al Colle lo scorso anno; quest'anno interverremo
con un notevole tratto di bitumatura e quindi anche questo ritengo
di poter dire che sta avviandosi alla sua conclusione.
Il Consigliere Savioz ha sollevato il problema di Introd,
piazzale, al quale io devo rispondere che non si tratta del
piazzale lì dove c'è la Chiesa, si tratta di un reliquato subito in
faccia alla Chiesa, al di là della strada, dove appunto c'è questa
disponibilità di terreno da parte del Comune e dove è possibile lì
parcheggiare, mi pare, 24 o 25 macchine; la Chiesa è stata bloccata
dalla Sovrintendenza, era prevista la demolizione e la
Sovraintendenza ha ... . Quindi loro si sono rivolti proprio in
faccia, non viene toccata la Chiesa, viene fatto proprio di fronte
alla Chiesa stessa.
Sulle infrastrutture su Pila e St. Vincent ho già detto prima,
si tratta di un impegno del Consiglio che il Consiglio manda a buon
fine.
Manganoni (P.C.I.) -
Dall'intervento degli altri
Consiglieri, ed in particolare di Tonino, cosa risulta? Che i paesi
poveri, i Comuni poveri sono sempre le cenerentole; non voglio qui
elencare i lavori urgenti da eseguire in questi Comuni, perché
Colombo li conosce, almeno spero, e la mia elencazione sarebbe
troppo lunga; osservo però che mentre si stanziano, rimanendo qui
all'elenco A), 50 milioni per Pila, altri 50 per St. Vincent, si
parla, non qui, ma nel passato Consiglio, di palazzo del Ghiaccio
ad Aosta, palazzo del Ghiaccio a Courmayeur - e qui sono centinaia
di milioni, di miliardi che partono - vi sono degli interi Comuni
senza le fognature, non so se il Consigliere Quaizier lo sa, ad
ogni modo lo informo io; Verrayes e St. Denis non hanno un metro di
fognatura.
Quaizier
(D.C.)
- Perché non le hai fatte? Hai
fatto dieci anni l'Assessore ai Lavori Pubblici, abbi pazienza!
Manganoni (P.C.I.) -
Ma se avessimo fatto tutto noi cosa
ci staresti a fare tu lì? Per fortuna che vi abbiamo lasciato
qualcosa da fare se no come giustifichereste il fatto che sedete su
quelle poltrone?
Allora io vi dicevo queste cose però, mentre qui si sentono
perorare le necessità di arrivare sul Monte Bianco con una strada,
giusto, ma questa gente non ha le fognature! Verrayes, 1.300
abitanti, non ha un metro di fognature, ve ne rendete conto di
questo fatto? No. Pensate che Montjovet ha quasi tutti i villaggi
senza fognature e diversi senza acquedotto, vi rendete conto di
questi fatti? No, voi di questo non vi rendete conto! A Perloz vi
sono dei villaggi abitati tutto l'anno, tutto l'anno dico, e
Colombo che ha fatto il sopralluogo li avrà visti, quelle sopra
Marine, dove non si va con la strada, si va ancora a piedi con la
gerla sulle spalle.
Ora voi di questo non ne tenete conto, ma io vi aggiungo di più,
per dimostrarvi che queste non sono le solite fantasie di
Manganoni, la "Région" che dovrebbe essere il vostro portavoce,
Bordon parlo della "Région" la tua portavoce, il tuo giornale,
sapete cosa dice parlando dei lavori pubblici?
"Gli esempi in
cui maggiormente si nota l'evidente sperequazione riguardano i
Comuni notoriamente più poveri, più poveri degli altri e che
maggiormente necessitano da parte dell'Amministrazione regionale
l'assegnazione di un contributo più sostenuto."
Ma non è che per me la "Région" faccia testo, ma per una volta
gli è scappata una verità; siccome le sperequazioni sono talmente
enormi che persino la "Région" ha dovuto parlarne, io ti pregherei
di tenerne conto, è il tuo giornale, è il tuo portavoce.
Ora, vedete, l'Amministrazione regionale è una buona e generosa
madre per alcuni Comuni, quelli che già hanno raggiunto un notevole
sviluppo economico, turistico, ecc., ma è una avara matrigna per i
Comuni poveri, per i Comuni più poveri. Voi direte: "tu attacchi
sempre lo stesso disco", l'ho detto altre volte e lo ripeto e fin
quando non si terrà conto delle necessità anche dei poveri e si
guardi soltanto a quelli che stanno meglio, voi mi sentirete ancora
in questo Consiglio!
Sulle osservazioni specifiche mi limiterò a poche voci perché in
parte ne abbiamo già discusso in sede di Commissione, però
chiederei a Colombo di prenderne nota.
Costruzione nuova circonvallazione sud, non sollevo più il
problema; c'è la totale disponibilità dei terreni? Quella qui di
Aosta, allora qui non è vero che si sono portati solamente le opere
per cui la disponibilità dei terreni non c'è, chiuso.
Costruzione piazzale parcheggio a Bard, io chiedo solo dove,
cioè giù lungo lo stradone o lungo la statale o su nell'interno? A
Bard, ho detto Hône io? No, ho detto Bard. Qui sul piazzale di Hône
ci sarebbe anche qui un discorsetto da fare.
Poi ho alcune domande da porre, però se non te ne prendi nota,
Colombo, me le sono fatte qui; 50 milioni per Pila, ora qui vorrei
chiedere quali opere si fanno a Pila? - ti passo questo biglietto -
le infrastrutture, ma con 50 milioni quali infrastrutture si
costruiscono? Tutte le infrastrutture necessarie a Pila no? Perché
ci vogliono dei miliardi, quindi con 50 milioni si farà qualche
cosetta, un pezzo di strada, un pezzo di fognatura, un pezzo di
acquedotto, non so quali pezzi intendano fare.
Secondo: quali altre opere intende costruire la Regione, cioè
per queste infrastrutture, in secondo luogo. Vi faccio osservare
che la Regione in questo caso costruisce delle opere pubbliche su
dei terreni privati, perché i terreni di Pila, appartenenti alla
Società Pila, la Società è privata anche se la Regione vi partecipa
col 20%, ad ogni modo noi qui i soldi li abbiamo per costruire le
opere su dei terreni di proprietà privata.
Quando inizieranno le costruzioni di questi famosi complessi
alberghieri, che so io? Vi è un piano per tutto questo?
Un'altra cosa, quali sono i nostri Consiglieri
nell'Amministrazione di questa Società? I Consiglieri nominati
dalla Regione io penso che ci siano. Se sono stati nominati dalla
Regione io penso che ci siano. Se sono stati nominati consulenti
tecnici, perché io penso che qui l'importanza sia notevole, perché
se non vi sono dei consulenti tecnici probabilmente Colombo non
potrà iniziare nessuna opera, no? E chiederei anche di conoscere i
nomi di questi consulenti tecnici, questo per quanto riguarda Pila,
ecco queste le domande, per evitare le fatiche a Colombo.
A Introd volevo chiedere solamente se la popolazione è stata
soddisfatta di quel campo di tennis che era sul piano dei lavori di
due anni fa, due anni fa avevamo un campo di tennis sul piano dei
lavori no? Ah no, è su quello di Balestri allora, ad ogni modo io
chiedevo se la popolazione è soddisfatta di questo campo da tennis,
se le palle bianche saltano già o meno, come è avvenuta la
pavimentazione di questo campo da tennis ad Introd.
A Issogne io vorrei ricordare, ne avevo già parlato a Balestri,
questo piazzale di fronte al Castello di Issogne per cui sono da
anni che sono in trattative. Tu mi avevi promesso, sì, però qui sul
piano non c'è e allora vuol dire che andremo ad un altro anno,
vero?
Per Oyace, costruzione fognatura alla frazione di Voisinal, no,
anzi strada e fognatura, chiedo solo il numero degli abitanti di
Voisinal all'incirca, pressappoco, e le domande sono finite, sono
brevi, hai visto che sono state molto brevi.
Montesano (P.S.U.) -
Consigliere Bancod, Lei è già
intervenuto quindi la prego, le ha già dato risposta l'Assessore
no?
Bancod
(U.V.) -
Volevo dire una cosa, cioè su
Chambave mi ha detto, mi ha parlato di Thuy e Grenellaz, non è che,
non volevo io che queste opere vengano tolte per mettere il ponte,
no, il ponte era stato messo in primo argomento, però il ponte è
necessario perché le ringhiere sono tutte giù, sono state tutte
abbattute, è pericoloso per questo e allora rifare le ringhiere
significa spendere, insomma, un mucchio di soldi, mentre si
potrebbe, nello stesso tempo, cercare, siccome il ponte è stretto
bisognerebbe allargarlo e allora insomma cercare, invece di rifare
le ringhiere, i marciapiedi farli fuori e poi volevo, per la
precedenza, era per la questione un po' degli asfalti. E volevo
un'altra cosa, per St. Vincent avevo chiesto, insomma non so se il
Comune ha presentato le fognature per la collina, le fognature per
l'acqua potabile su per la collina, pare che sono un po' malmessi
su di là.
Ecco, questo è tutto.
Caveri
(U.V.) -
Visto che si va avanti a consumo,
come l'altra sera, allora mi permetto anch'io, ma io faccio una
sola domanda, cioè chiedo all'Assessore Colombo: vari anni fa noi
abbiamo comperato dal Conte, non dal conte Pinchia di Banchette,
dal Conte Luda di Cortemiglia abbiamo comprato quel giardino e
quella casa a Châtillon, in seguito alle istanze di Dujany, Dujany
ormai se ne è dimenticato, non ci pensa più, e noi, effettivamente,
abbiamo acquistato la proprietà e l'abbiamo acquistata per
trasformare questa proprietà in un giardino pubblico per Châtillon,
perché il paese di Châtillon è fatto in modo che anche per i
bambini, per i ragazzi, è un problema, non sanno dove andare a
giocare perché è talmente imbottigliato questo paese che come fanno
i ragazzi? E quindi è in vista di questo che noi abbiamo acquistato
questa casa del Conte Luda e abbiamo acquistato anche quel bel
giardino, quel bel parco che c'era attorno.
Ma io ho l'impressione, se non mi sbaglio, che la Giunta attuale
non ha più fatto niente; noi pensavamo di abbellire quel parco,
quel giardino, di demolire quella brutta e vecchia casa che non
serve a niente e così Châtillon avrebbe avuto il suo polmone verde,
avrebbe avuto il suo giardino per i ragazzi o diciamo pure un
giardino pubblico, magari anche per i pensionati che hanno
quell'infelice idea di leggere quel giornale che è la "Gazzetta del
Popolo" su di una panchina.
Ora, che cosa ha fatto la Giunta in questa materia? Proprio
niente, quindi io non faccio la carica dei 600 contro l'Assessore
Colombo, però faccio questa raccomandazione: di pensare a questo
problema, perché è peccato avere speso tanti soldi per acquistare
quella casa e quel parco e poi lasciare lì tutto abbandonato,
negletto, molto peggio di prima, insomma, l'Amministrazione
regionale, la Giunta, dimostri per una volta di avere del buon
gusto, fate una cosa bella a Châtillon, tanto più che si spendono
tanti soldi. Ecco qui interpreto il pensiero di Dujany, parlo a
nome suo e dico quello che lui diceva quando era Consigliere di
opposizione e non può più dire adesso, perché adesso è invischiato
in questa Giunta, e, allora, a nome del Prof. Dujany, dico questo:
visto che spendete troppi soldi per la Città di Aosta, spendete
anche qualche soldo per Châtillon, perché
si Paris il y usse na
ponteille sarie un petit Tzateillon l'è pas pari?
È copiato da una
blague
con la quale si è voluto
prendere in giro i marsigliesi, perché non è nata come Châtillon,
perché lo si è detto per Marsiglia: "si Paris avait - non so che
cosa - ce serait une petite Marseille".
Colombo (P.S.U.) -
Non rientro più nella discussione
della circonvallazione perché mi pare che ne abbiamo discusso
lungamente in questo Consiglio, ma sappiamo tutti che la
circonvallazione è legata al problema, naturalmente,
dell'allacciamento, quindi è inutile che ritorniamo su quel
problema.
Sulla richiesta di Bard, lì c'è in primo luogo, in un primo
tempo c'era la possibilità, c'era l'intenzione soprattutto di voler
riempire quell'avvallamento dove c'è il ponte, subito dopo Bard,
prima della galleria per fare, attraverso il suo riempimento, un
piazzale. Pare che lì si incontrino delle grosse difficoltà per
l'acquisizione del terreno, comunque il Comune di Bard penserebbe
anche di fare un parcheggio allargando lì la statale 26
prospiciente alla Dora; comunque stiamo un po' a vedere quello che
pensa, perché lì il problema è veramente utile ed
indispensabile.
Sulla questione dei 50 milioni di Pila ho già risposto prima; ci
troviamo di fronte a degli impegni assunti dal Consiglio nei
confronti di Pila, se non vado errato sono 540 milioni di
infrastrutture; da parte del Consiglio di Amministrazione della
Società Alpila stanno ultimando la progettazione e ci daranno,
naturalmente, tutti i piani per quanto concerne soprattutto il
nostro intervento e il piano finanziario dell'intervento della
Società stessa.
I Consiglieri nel Consiglio di Amministrazione sono: il
Consigliere Benzo, l'Assessore Bordon, l'Assessore Balestri e il
Consigliere Chabod, quindi penso che loro saranno in grado di
fornire, eventualmente, anche maggiori elementi.
Manganoni
(P.C.I.) -
...e i consulenti?
Colombo (P.S.U.) -
Consulenti quali?
Manganoni (P.C.I.) -
I consulenti tecnici della Società
sono stati nominati?
Colombo (P.S.U.) -
Ah non lo so, allora rivolgiti a
quelli che sono dentro, perché questo non lo so ... .
A Voisinal, che tu mi faccia la domanda di quanti abitanti ci
sono a Voisinal, beh io penso che in questo momento non sono nella
condizione di risponderti; comunque lì una strada va fatta, dal
momento che facciamo la strada ci facciamo anche la fognatura.
Bancod, guardi che St. Vincent provvede direttamente a quelli
che sono i loro lavori e provvede, naturalmente, con quel
finanziamento relativo al 5% sulle entrate del Casinò e penso che
in uno dei primi Consigli porterò il piano dei lavori che è stato
redatto da parte del Comune di St. Vincent.
So che ci sono diversi lavori che riguardano anche la collina,
anche se ci sono naturalmente grossi finanziamenti che riguardano
invece il paese.
Sulla domanda fatta dal Consigliere Caveri, in relazione al
giardino lì acquistato dal Conte Luda, devo dire che concordo
pienamente con le sue osservazioni; noi siamo intervenuti in un
primo tempo per l'allargamento lì della strada statale in maniera
da dare un imbocco all'entrata del Comune, poi del problema se ne è
interessato l'Assessore Balestri, e da quanto mi risulta, è stato
nominato un progettista che è l'Architetto Coquillard per la
redazione del progetto stesso, prima Nelva, è stato passato
l'incarico all'Architetto Coquillard.
Maggiori chiarimenti li darà l'Assessore Balestri; ritengo
anch'io che è un problema da affrontare proprio per dare uno sfogo
soprattutto ai bambini della zona.
Caveri
(U.V.) -
Vorrei chiedere all'Assessore
Balestri quali direttive sono state date all'Architetto, perché che
cosa si vuole fare? Si prevede sempre l'abbattimento della vecchia
casa Luda o no? Quale è la destinazione che si vuole dare a questo
giardino-parco? Questo vorrei sapere. Ma già che ci sono, già che
ho la parola, vorrei anche riprendere un discorso che aveva
cominciato Manganoni, si vede che Manganoni ha sentito anche lui
qualche cosa che ho sentito anch'io, a proposito dei consulenti
della Alpila, ma mi pare che l'Assessore Colombo non ha risposto a
queste domande. Io insisto presso l'Assessore Colombo perché noi
vorremmo sapere quali sono i consulenti dell'Alpila; guardate che
noi sappiamo quali sono questi consulenti, quindi vogliamo solo
controllare se dite la verità o no.
Colombo (P.S.U.) -
Io non lo so.
Caveri
(U.V.) -
Ah, Lei non lo sa, ho fatto bene a
dirglielo, bisogna sempre bluffare un po', no?
No, io credo di sapere, io chiederei o agli Assessori o ai
Consiglieri regionali che sono Consiglieri di Amministrazione
dell'Alpila, di fare il piacere di dirci quali sono i consulenti
stipendiati dall'Alpila. Ecco.
Montesano (P.S.U.) -
Se volete entrare in argomento, però
è fuori da questo contesto di lavori.
Balestri (P.S.U.) -
Per i terreni del Conte Luda si è
perso del tempo perché l'incarico era stato dato al povero
Architetto Nelva e poi dopo la morte l'abbiamo dato all'Architetto
Coquillard. È in contatto con l'Urbanistica, quindi non avendo
tempo l'Urbanistica, abbiamo preferito dare questo incarico, però è
in contatto con la nostra Sezione Urbanistica per lo studio di
questa cosa. C'è stato un incontro di tre giorni fa fra
l'Architetto Coquillard e l'Architetto Bellone e hanno discusso di
questo; ora non gli so riferire tutto perché non mi hanno ancora...
Caro è inutile che faccia così, caro Avv. Caveri, io ho tante cose
da fare, più di quelle che lei immagina, è tre giorni che si sono
incontrati, ed io fra il Consiglio o che non ho avuto il tempo
ancora di farmi riferire, quindi quel gesto lì è tutto fuori luogo;
avrò tempo domani o dopo domani di farmi riferire, Le posso dire
questo: ho sentito che è previsto l'abbattimento della casa e
stanno studiando la sistemazione di questo giardino, sarò molto più
preciso, se vuol sapere me lo chiede ed io glielo manderò per
iscritto, ma credo che ancora è una fase di discussione, quindi è
una cosa che non le potrò nemmeno rispondere esattamente perché lo
stanno studiando loro.
Per quanto riguarda i consulenti dell'Alpila, ebbene, anche se è
un argomento fuori, io preferisco rispondere perché nessuno è stato
nominato come consulente fino ad un periodo in cui è stato assunto
un ingegnere, l'Ing. Peruzzi, come Direttore della Società, il
quale risiede qui ad Aosta, e viene a consigliarsi con me, cioè
prima di tutto con l'Ing. Benzo per quella che è tutta la parte
tecnica, col Dr. Ferretti per quella che è la parte finanziaria e
viene ogni tanto da me per avere dei contatti; le consulenze sono
completamente gratuite, perché i sottoscritti fino ad oggi non
hanno preso fino ad oggi dieci lire nemmeno dall'Alpila, non solo
rispondo per me ma rispondo anche per gli altri, perché se voi
trovate un atto ufficiale in cui noi abbiamo riscosso dieci lire, a
parte per precisione il Dr. Ferretti sulle sue consulenze di
ufficio, ma noi non abbiamo ricevuto dieci lire dall'Alpila. Questo
sia chiaro ed ho piacere che si sia detto perché fuori c'erano
molte voci a questo proposito che non corrispondono alla
verità.
Vi dirò di più: che solo dal 1° marzo sono stati messi come
gettoni di presenza 10.000 lire, di cui non abbiamo ancora riscosso
uno per le giornate in cui si fanno i Consigli di Amministrazione,
altrimenti fino ad allora non veniva corrisposto nemmeno ai
Consiglieri di Amministrazione, nemmeno quello.
Caveri
(U.V.) -
Il gesto, ci stiamo perfezionando,
perché prima si cercava di interpretare gli interventi degli
Assessori e dei Consiglieri, adesso si fa un passo avanti e si
cerca anche di interpretare i gesti, ma se un significato ha avuto
quel gesto, effettivamente è stato un po' di delusione per la
risposta, come al solito, vaga e generica dell'Assessore Balestri;
io non dico di più perché altrimenti poi dicono che io svillaneggio
gli Assessori ed i Consiglieri.
Io voglio sperare che l'Assessore Balestri voglia occuparsi di
questo problema del giardino di Châtillon e che non lasci che della
cosa se ne occupino soltanto i funzionari, certamente competenti e
competentissimi, ma in fondo l'occhio dell'Amministratore è pure
necessario.
A proposito delle consulenze retribuite o non retribuite
dall'Alpila, Lei ha detto gli altri, ma gli altri chi sono? Gli
altri che cosa intende dire? Intende dire i Consiglieri regionali?
Non ho capito bene.
Balestri (P.S.U.) -
Ho detto, glielo ho specificato, le
consulenze sono state date a quelle tre persone, ci sono anche
altri due Consiglieri, l'Assessore Bordon nel Consiglio di
Amministrazione e il Consigliere Chabod che sono tutti nelle stesse
condizioni, non ha percepito niente fino ad ora; ma nemmeno i
consulenti...
(voci) ...
Sono solo dei rapporti dato che è
sul posto qua, mentre Lei sa che il Presidente dell'Alpila è a
Torino, sono dei rapporti per consigliarlo, perché ci viene a
riferire ogni tanto, non si tratta di consulenze, sono dei rapporti
per cercare di incamminare le cose rispetto al Comune, rispetto ad
altre cose.
Montesano (P.S.U.) -
Io vorrei richiamare cortesemente
l'attenzione dei Consiglieri sull'orologio, sono le 22 e 14, mi
permette Consigliere Caveri di fare questa raccomandazione? Il
Presidente, tra l'altro, io glielo ho già detto l'altra volta, è un
moderatore, quindi io credo di fare il mio dovere per richiamare
l'attenzione sul lavoro da farsi su questo argomento, quindi perciò
che poi i Consiglieri ne tengano conto oppure no a me interessa, se
si vuole andare avanti fino alle due si vada avanti fino alle due,
e quindi perciò si riprende la discussione. Lei vuole avere
l'ultima parola? Avanti dica.
Caveri
(U.V.) -
No, siccome Lei fa delle grandi,
dà dei grandi consigli di moderazione, io dico questo: che ad un
certo momento ci si domanda se voi volete fare con noi il braccio
di ferro, se volete farlo facciamolo pure, stiamo fino a domani
alle sei del mattino!
Montesano (P.S.U.) -
Voi, ma chi voi?
Caveri
(U.V.) -
Ma sì, mi permetta la parola,
parlo io e non me la può togliere neanche il Presidente.
Montesano (P.S.U.) -
E chi glielo ha detto che non gliela
posso togliere? Chi glielo ha detto? Ma scusi, ma io mi rivolgo
cortesemente a tutti, Lei viene qui a dire voi, ma io sono il
Presidente del Consiglio, non appartengo a nessun gruppo, a nessun
settore, mi dispiace.
Caveri
(U.V.) -
Allora posso parlare?
Montesano (P.S.U.) -
Sì.
Caveri
(U.V.) -
Allora io dico questo: per le
sedute del Consiglio ad un certo momento ci dovrebbe essere un
accordo che ad una determinata ora, per la serietà anche dei
dibattiti, si chiude il dibattito e lo si riprende un altro giorno,
il giorno dopo, vogliamo continuare fino a domani mattina alle 9?
Ma questo sistema di andare avanti a consumo è il peggior sistema
che ci sia; ad ogni modo se questo sistema di prolungare le sedute
fino ad ora tarda, saltando i pasti, ecc., se questo sistema
nasconde l'arrière pensée di fare un braccio di ferro con i
Consiglieri dell'opposizione, vi sbagliate in pieno, perché noi
siamo qui e continuiamo fino a quando c'è da continuare, perché poi
ad un certo momento si diventa nervosi, abbiamo sentito le
escandescenze di Mappelli, potete sentire anche le mie tra cinque
minuti e queste escandescenze provano che oltre ad un certo limite
poi la resistenza, non so dell'Assessore X o del povero Consigliere
Y, ha i suoi limiti.
Montesano (P.S.U.) -
Allora si passa all'elenco B).
Manganone (D.C.)
- Elenco B) Lavori stradali finanziati
ai sensi della legge 181.
Montesano (P.S.U.) -
Un attimo, qui prego di correggere
all'ultimo rigo: 343 milioni invece di 342.
Manganone (D.C.)
- La prima in fondo.
Montesano (P.S.U.) -
No, è scritto 342 sulla prima
pagina.
Fosson (U.V.)
- Punti 4, 5 e 6, vorrei qualche
chiarimento in rapporto sempre agli stanziamenti fatti l'anno
scorso, sempre per sapere se sono una continuazione o una aggiunta
agli stanziamenti dell'anno scorso oppure se sono lavori nuovi.
Arvier-Valgrisanche, l'anno scorso residuo finanziamento esclusa
spesa bitumatura e qui ritroviamo invece per Valgrisanche residuo
finanziamento dei lavori a base d'asta lire 104.915.000 l'anno
scorso c'erano 37 milioni, e per gli altri c'è anche qui
costruzione di un ponte sulla Dora Baltea sulla strada regionale di
Champorcher - questo d'accordo non è stato fatto - ma c'è, ma
l'anno scorso c'era. Costruzione nuovo ponte sulla Dora Baltea: 30
milioni; quest'anno 47.500.000 e poi c'è la sistemazione strada
regionale Hône-Pont Bozet con 30 milioni e qui invece un tratto di
49.200.000, quindi non essendoci una corrispondenza di uguali
somme, desidererei un po' sapere.
Manganoni (P.C.I.) -
Tre brevi domande. Punto 1)
Ammodernamento della strada regionale di allacciamento al Capoluogo
di La Salle; ora io per ammodernamento ho sempre pensato che
ammodernamento significhi una strada già costruita e che la si
debba allargare, migliorare, ecc., qui invece noi stiamo
ammodernando una strada che non c'è, perché la strada nuova a La
Salle non c'è, cioè c'è sul progetto ma non lassù.
Secondo: se questi sei lavori elencati saranno eseguiti entro il
1969.
Terzo: abbiamo discusso adesso della bretella del Pont Suaz
ecc., Villair - non voglio ritornare lì sopra - però noi abbiamo
appaltato - se non vado errato, era sul piano dell'anno scorso -
l'allargamento della strada del Pont Suaz a Pollein, no? Primo
tratto, se però noi prevediamo la costruzione di questa famosa
bretella senza vincoli è il caso di costruire due grandi arterie
parallele vicinissime, una dall'altra? Cioè non dobbiamo tener
conto del fatto che se viene costruita questa bretella, sempre
senza vincoli autostradali come deciso dal Consiglio, è ancora
conveniente o necessario di allargare l'attuale strada? Cioè il
traffico si dirigerà sul tronco nuovo, sulla nuova bretella, ed
allora io penso - almeno chiederei di esaminare bene questo
problema - se è ancora necessario di eseguire l'altra a quanto? A
200 metri di distanza, parallela.
Savioz (P.C.I.) -
Volevo solo un chiarimento in merito
alla costruzione del ponte sulla Dora Baltea per Champorcher. È
quello subito dopo la piccola galleria oppure nel centro oppure
all'inizio del paese a monte?
Colombo (P.S.U.) -
Concordo pienamente sull'osservazione
che ha il fatto il Consigliere Manganoni, d'altra parte io avevo
già preso nota; non si tratta di ammodernamento, ma si tratta di
costruzione di nuova strada regionale di allacciamento; quindi
prego i Consiglieri di voler modificare, rettificare la
dizione.
Per quanto concerne lo stato, diciamo così, dei lavori, dirò che
la strada di La Salle è già stata appaltata e questo è un
finanziamento aggiuntivo fino all'importo totale netto di
appalto.
Per quanto riguarda l'allargamento, sistemazione e
pavimentazione di un tratto della strada regionale della
Valgrisanche è un ulteriore finanziamento per il completamento di
questa strada, escluso però il tratto del paravalanghe di cui ne ho
parlato questa mattina.
Per quanto concerne gli altri lavori: costruzione di opere
paravalanghe sulla strada regionale della Valsavaranche si tratta
della metà dell'importo previsto, quindi noi finanziamo il 50%
quest'anno e il 50% un altr'anno per la sua ultimazione; qui ci
sarà un appalto-concorso e pensiamo quest'anno di poter appaltare
direttamente l'opera.
Per quanto riguarda quelle invece di Rhêmes - località Chanoz
prevediamo il prolungamento dell'attuale galleria di circa 160
metri, c'è già un progetto che è in fase di revisione da parte del
progettista stesso.
Costruzione di un ponte sulla Dora Baltea sulla strada regionale
di Champorcher: si tratta del finanziamento dello scorso anno che
riportiamo quest'anno perché l'anno scorso non siamo riusciti a
mandarlo avanti; oggi come oggi la progettazione la fa la SAV, dato
che lì dobbiamo fare anche un tratto di strada per conto della SAV
stessa, che fa parte degli impegni con il Comune di Hône e pensiamo
anche questo, proprio perché viene progettato dalla SAV, di poterlo
avere in breve tempo, di poterlo appaltare.
Siamo passati a 30 milioni che era il nostro 50% a 47 milioni
500mila perché abbiamo utilizzato i fondi della strada di Plan
Félinaz; io ricordo che il Consigliere Manganoni aveva fatto
un'interpellanza tempo addietro e che quando gli ho detto che lì
c'era il problema del prolungamento, appunto lì della bretella
dell'autostrada, d'accordo abbiamo detto di rinviare questo
problema e quindi l'abbiamo rinviato, quei fondi li abbiamo
distribuiti per il ponte sulla Dora Baltea in quanto occorreranno
altri finanziamenti e per l'allargamento e la sistemazione della
strada di Champorcher. Quello di Champorcher è anche il
finanziamento dello scorso anno, rimpinguato da 30 milioni a
49.200.000.
Per quella di Valgrisanche ho già risposto; si tratta del
finanziamento per la sua ultimazione.
Manganoni (P.C.I.) -
Il ponte di Hône parte a monte?
Colombo (P.S.U.) -
Il ponte di Hône parte tra Arnaz e
Bard, praticamente dove c'era, c'è la vecchia pila del vecchio
ponte.
Manganone (D.C.)
- Elenco C) Opere finanziate dal
Ministero dei Lavori Pubblici ai sensi della legge 614 negli
esercizi 1968 e 1969 - Lire 1.198.000.000.
Manganoni (P.C.I.) -
Qui vediamo esercizio 1968 e
esercizio 1969; ora l'esercizio 1968 è l'anno scorso, no? Nessuno
di questi lavori è stato eseguito l'anno scorso; allora io chiedo
le ragioni, le ragioni ci saranno, per cui questi fondi, già
disponibili nel 1968, non sono stati utilizzati nel 1968 e verranno
utilizzati forse nel 1969 perché siamo in marzo e questi lavori non
sono ancora appaltati, se non vado errato, no? Non solo, prima
domanda: le ragioni di questo ritardo notevole. In secondo luogo se
questi lavori qui previsti potranno essere appaltati quest'anno
perché se i progetti non sono finiti e non c'è la totale
disponibilità dei terreni noi corriamo il rischio che neanche
quest'anno li facciamo, e allora vorrei sapere questo: se per
questi c'è la totale disponibilità dei terreni e, naturalmente, il
progetto
.
Colombo (P.S.U.) -
I finanziamenti sono stati realizzati
alla fine dello scorso anno con la legge 614 sono stati inseriti
nella variazione di bilancio alla fine dell'anno scorso. È pacifico
che trovandosi in quella situazione dovevamo provvedere in primo
luogo alla progettazione, ora voi sapete tutti che prima di dar
corso a determinate progettazioni di un certo costo, di un certo
livello, attendiamo di avere l'assicurazione dei finanziamenti,
ecco perché lo scorso anno non sono stati appaltati; posso dire
questo in questo momento: che abbiamo già il progetto approvato per
quanto riguarda il punto A) sistemazione e allargamento
Corbet-Antagnod per 80 milioni; la sistemazione e l'allargamento
della strada regionale St. Vincent Emarèse - 260 milioni; la
sistemazione e l'allargamento della strada bivio di Eresaz-Col di
Joux - 210 milioni e dell'esercizio 1969 il completamento lavori di
sistemazione ed allargamento della strada bivio di Eresaz-Col di
Joux. Sono, invece, in fase di progettazione, la sistemazione e
l'allargamento della strada regionale statale 26-St. Nicolas e gli
altri punti B), C), D) dell'esercizio 1969 di cui è demandata la
progettazione ai singoli Comuni; quindi posso assicurare
senz'altro, se non incontreremo delle difficoltà, soprattutto da
parte del Provveditorato alle Opere pubbliche, che molti di questi
lavori andranno in appalto nel corso di quest'anno.
Qui c'è la legge 614 che prevede, con l'approvazione dei
progetti, anche l'occupazione dei terreni.
Fosson (U.V.)
- Bisognerà solo tenere conto del punto B)
del secondo esercizio che dovrà essere visto in prospettiva con
quello che si dovrà fare del raccordo da l'Église al Pont Suaz,
dico il punto B) dell'esercizio 1969: Costruzione della strada di
collegamento del Capoluogo del Comune di Pollein alla nuova zona
industriale con costruzione di un ponte sulla Dora Baltea, perché
questo dovrà essere veramente, dovrebbe essere un collegamento con
quello, dicevo, penso che l'avrete tenuto presente, ma siccome oggi
abbiamo parlato lungamente di quell'altro problema, teniamo
presente di non fare due cose completamente distinte.
Manganone (D.C.)
- Elenco D) - Lavori di bitumatura di
strade varie - per un importo di Lire 121.900.000.
Manganoni (P.C.I.)
- Questo sarà forse l'unico elenco che
verrà interamente realizzato, fra tutti; qui ci sarebbero un sacco
di cose da dire ma non voglio entrare però in merito a questo,
voglio solo fare una constatazione. Il Colle di St. Panthaléon, qui
non è prevista la bitumatura e allora questo conferma quanto dicevo
prima che per certi Comuni si vorrebbe costruire le strade che
arrivano fino alla vetta, in cima a tutte le becche, perché il
turismo ecc. ... Qui al Colle St. Panthaléon il turismo non c'entra
più, no, che è un colle stupendo, un colle magnifico, la strada è
fatta da molti anni, no, si tratta di bitumarlo il tronco che va su
a Cheresoulaz, mi pare che si chiami l'ultimo villaggio, che si
tratta poi di 2 chilometri o 3 dalla parte di St. Denis, a parte il
fatto di Torgnon, ma Torgnon è nuovo e bisognerà lasciare assestare
un anno o due, ma siccome questo rientra in un comune povero, St.
Denis, il solito St. Denis, allora qui non si parla di bitumatura,
di bitumare questa strada, quindi questo è solo dimostrarvi con i
fatti, con i dati - e ve ne potrei citare tanti altri - del come si
orienta la Giunta, cioè i paesi poveri sono le cenerentole e lì i
lavori si faranno ben chissà quando.
Savioz (P.C.I.) -
Io ho due domande da porre, cioè vedo
la strada di Alto Bard, vorrei sapere come viene bitumato,
cubettato o lastricato, tenuto conto che è una vecchia strada
romana di una certa importanza in mezzo ad un insieme di opere di
importanza turistica e storica, almeno se è quella, non so, se non
è quella; e poi ci sono le strade interne del capoluogo di Cogne,
vorrei sapere se è stata inclusa la vecchia strada di accesso al
capoluogo di Cogne che è interessante sotto diversi aspetti e che
soprattutto farebbe un certo risanamento nei primi caseggiati che
ci sono arrivando al paese.
Fosson (U.V.)
- L'Assessore Colombo rispondendo alle
richieste e alle segnalazioni che aveva fatto il Consigliere
Bancod, in merito alle bitumature, specialmente per il Comune di
Verrayes, se non sbaglio, perché mi ero preso nota, aveva detto che
per Verrayes si pensava di fare parecchi stanziamenti, c'erano
parecchi stanziamenti per bitumature; io ho guardato e siccome
aveva già visto prima che non c'era niente per Verrayes per le
bitumature, mi sono stupito di questa affermazione che è stata
fatta dall'Assessore Colombo, quindi vorrei chiedergli solo delle
spiegazioni in merito, perché effettivamente il Comune di Verrayes,
su questo campo delle bitumature, aveva presentato un lungo elenco,
e questo grande elenco non comporta molti chilometri, ma
permetterebbe di sistemare le strade che stanno degradandosi
completamente e quindi con una spesa relativamente bassa si
potrebbe salvaguardare delle spese che verrebbero molto più forti
in un secondo tempo.
Bancod
(U.V.) -
Io l'anno scorso avevo avuto
assicurazione dall'Assessore per il Colle di St. Panthaléon che
sarebbe stato finito entro quest'anno e invece, purtroppo, come ha
rilevato il Consigliere Fosson, non c'è niente; anzi avevo chiesto
per la frazione Crétaz, nell'esecuzione delle bitumature dello
scorso anno, se poteva fare una eccezione per asfaltare quei 280
metri, perché è una frazione che, insomma, praticamente è stata
abbandonata, hanno fatto dappertutto la strada, ci sarà da, non so,
forse da 40-50 anni, ma lì si è dimenticato completamente, quindi
avrei piacere insomma che prendesse nota di questa osservazione, se
fosse possibile insomma includerla.
Inoltre per il Comune di Nus, nel Comune di Nus non ci sono
asfalti, non è previsto nessun asfalto, quindi per esempio la
strada - 3 km. e mezzo - la strada da Praz a Baravex è da tre anni
nel piano dei lavori ma finora non è stata mai portata insomma.
Comunque vorrei avere un chiarimento.
Per il Comune di Chambave prendo nota, insomma, che l'Assessore
ha detto che si può invertire, non so se comprende anche le
bitumature, l'ordine della richiesta del Comune. Ecco io la
ringrazio.
Colombo (P.S.U.) -
Allora per il Colle St. Panthaléon, di
cui ha preso nota il Consigliere Fosson, vi sono 8 milioni a
disposizione nell'ultimo appalto che è stato fatto per il
completamento della strada e questi 8 milioni li utilizziamo per la
bitumatura della strada stessa, quindi St. Panthaléon.
Per Verrayes lì c'è un grosso problema, ma non è il problema di
alcuni tappeti, lì è stata fatta una bitumatura naturalmente molto
ristretta e i camion lavorando soprattutto nelle curve hanno
buttato per aria tutto; si tratta di intervenire e fare veramente
un risanamento della strada ed una nuova bitumazione, il che
comporta una spesa non indifferente che noi abbiamo pensato
quest'anno di rinviare proprio per impossibilità di bilancio per
poterla affrontare il prossimo anno.
La questione sollevata dal Consigliere Savioz: Alto Bard, non si
tratta della strada che collega Bard a Donnaz, la vecchia strada
romana, si tratta di una strada che parte da Donnaz e viene in qua
in alto verso Bard, dove prevediamo appunto la sua bitumatura.
Sulle strade interne io penso che ci sia anche la vecchia strada
di Cogne, non saprei giurarlo in questo momento, perché questi
particolari proprio non sono in condizioni di scendere, però penso
senz'altro che ci sia.
Sulla frazione di Crétaz, veramente io non so di che frazione si
tratti, di che comune si tratti; comunque io ritengo di poterle
dire questo, Consigliere Bancod, che certamente avremo qualche
ribasso d'asta attraverso l'appalto di questi lavori e, attraverso
il ribasso d'asta, io penso di fare queste piccole richieste che mi
vengono fatte dai Comuni quando sono limitate appunto a qualche
centinaia di metri, quindi appena appaltati Lei si faccia vivo ed
io vedrò senz'altro di poterla accontentare.
Montesano (P.S.U.) -
Io vorrei pregare i Consiglieri di
fare le domande prima che l'Assessore risponda, ecco adesso Tonino,
per favore io vi chiedo solo questo: fate le domande sull'elenco,
l'Assessore risponde e finiamo.
Colombo (P.S.U.) -
È stata richiesta dal Comune di
Bard...
(voci) ...
Beh se volete che io faccia soltanto
quella che è nel territorio di Bard la faccio lì, così almeno
chiudiamo il problema, non vorrei che nascano questi problemi.
Tonino (P.S.I.U.P.) -
... fatte dagli Amministratori
comunali non vengono accettate, vengono accettate però delle
richieste da altre persone.
Colombo (P.S.U.) -
No.
Tonino (P.S.I.U.P.) -
So benissimo queste cose.
Colombo (P.S.U.) -
Se vuoi ti porto la lettera del Comune
di Bard, una delle prime richieste è proprio questa, se vuoi che la
facciamo soltanto per il territorio di Bard, io la faccio per il
territorio di Bard, non ho niente in contrario a lasciare indietro
il territorio di Donnaz.
Fosson (U.V.)
- Prendo atto di quanto ha detto
l'Assessore Colombo per la strada di St. Panthaléon, di avere a
disposizione quegli 8 milioni per la bitumatura e vorrei solo
raccomandare, per quanto mi risulta, che bisognerebbe lì pensare
nei tratti dove si fa la bitumatura alle cunette e al rifacimento
di alcuni muri perché altrimenti sarebbe ridicolo e poi ... .
Colombo (P.S.U.) -
Abbiamo rifatto tutto il pezzo che da
Verrayes va al Colle.
Fosson (U.V.)
- E poi per quelle altre strade che io
dicevo di Verrayes sono tutti tratti corti che raccomanderei
soltanto all'Assessore di vedere se attraverso i ribassi d'asta,
perché non sto ad elencarli, ma sono tutte strade di 350 metri, 250
metri, quindi sono cose, dal punto di vista dell'ammontare è basso,
quindi attraverso i ribassi d'asta si può tranquillamente tener
conto di queste esigenze.
Manganone (D.C.)
- Elenco Acquedotti - contributi per £.
256.398.000.
Germano (P.C.I.) -
Io avevo rinunciato prima per non
prolungare troppo, perciò dirò solo due cose in risposta a quanto
detto dall'Assessore Colombo nella chiusura della discussione
generale.
L'Assessore Colombo ha pensato di fare una grossa scoperta
leggendoci il deliberato del 1965, al mio paese
a dison ca sun
furb parei come Garibuia
, perché se abbiamo sbagliato nel 1965
dobbiamo continuare vita natural durante a non rispettare il
Regolamento! Non ha senso questo; se abbiamo sbagliato ce ne
accorgiamo e cambiamo.
La seconda cosa: sulle cifre, che io non sto qui a contestare, è
chiara però una questione ed è chiara per tutti, il piano delle
opere pubbliche che si presentava prima esigeva, l'Assessore
esigeva che ci fossero i progetti e la disponibilità  delle
aree, forse c'era anche dell'esagerazione, la realtà era però che
il 95% del piano era realizzato; adesso questo non avviene più e la
realtà è quella che tutti vediamo, è quella che vedremo anche alla
fine di questo anno per questo piano di opere pubbliche.
Detto questo, volevo fare una osservazione sulla questione degli
acquedotti che penso che sia di una certa rilevanza e mi collego in
questo, non solo a questo capitolo, ma anche all'elenco O) a cui
accennava stamattina il Consigliere Manganoni.
Mi risulta che per l'acquedotto di Aosta, Aosta e comprensorio,
è stato presentato in Comune alla Commissione il progetto, progetto
d'acquedotto per Aosta e il comprensorio, progetto che prevede
soltanto per i percorsi e l'arrivo dell'acquedotto principale una
spesa di 2.996.000.000, il che vuol dire 3 miliardi, tenete conto
per esempio che prevede 108 milioni per la progettazione, 108
milioni. Ho interpellato dei tecnici, mancano tutti i collegamenti,
per alcuni Comuni si tratta anche di fare completamente la rete
distributiva o di rifare, e questi tecnici mi hanno detto che per
completare ci vogliono dai 1.200 ai 1.500 milioni in più, quindi
andiamo ai 4.200.000.000-4.500.000.000.
Questa è la situazione per l'acquedotto di Aosta, voi in
bilancio, nell'elenco O) avete messo i 300 milioni che c'erano già
l'anno scorso, che per la Regione vuol dire 161 milioni perché il
resto lo dà lo Stato; ora io volevo chiedere all'Assessore: con
queste cifre, con questi stanziamenti, cosa si pensa di fare?
Quando lo finiremo o se lo affronteremo il problema dell'acquedotto
e del comprensorio?
E faccio queste domande per una ragione che mi viene data anche
dall'esame di questo piano per gli acquedotti, perché mi sono
segnato i Comuni che sono nel comprensorio di Aosta, quelle che nel
progetto presentato in Comune, dovrebbero usufruire di questo, che
noi nel piano per gli acquedotti stanziamo 42 milioni e 810 mila,
cioè Sarre, per esempio, che è un Comune che dovrebbe, noi facciamo
l'acquedotto di Sarre, St. Christophe e così per gli altri Comuni,
quindi qui da una parte stanziamo i 42 milioni e dall'altra abbiamo
quel mastodontico progetto; inoltre, per i Comuni sempre nel piano,
i Comuni che sono in su, e quindi potrebbero eventualmente
utilizzare questo acquedotto, spendiamo altri 67 milioni e 508
mila.
Ora, io mi domando se questo è un esempio di programmazione di
spesa, se questo è un modo per amministrare o se questo non è il
prenderci in giro gli uni con gli altri, perché queste sono cose
serie, non sono cose dei 2 milioni o delle 200.000 lire, qui si
buttano via dei milioni e si fanno dei progetti che non hanno
nessun senso e che non si sa come possono essere portati
avanti.
Savioz (P.C.I.) -
Io volevo chiedere una piccola
informazione all'Assessore Colombo, non so se si ricorda l'anno
scorso era stato sollevato un problema per l'acquedotto di La
Camagne tra il Comune di Aymavilles e il Comune di Villeneuve; era
stato promesso da parte della Regione un certo intervento per
risolvere questo problema che si trascinava da diversi anni; è
stato fatto?
Colombo (P.S.U.) -
Sul problema dell'acquedotto di Aosta
devo dire che l'acquedotto stesso è compreso nel piano degli
acquedotti nazionali e che quindi viene finanziato, quando ci sia
la presentazione del relativo progetto di massima, nella misura del
60% da parte dello Stato; quindi noi attendiamo proprio soltanto la
presentazione del progetto di massima al Provveditorato alle Opere
pubbliche per poi far seguire da parte del Comune di Aosta
l'ulteriore domanda per l'integrale finanziamento da parte dello
Stato.
Vi è - e io lo riconosco - veramente una disfunzione tra quello
che è l'acquedotto regionale, soprattutto per quanto riguarda la
cintura di Aosta, e quelle che sono alcune opere di acquedotti che
sono in corso di realizzazione; io devo dire che per Sarre
l'acquedotto è già appaltato, quindi i lavori ormai vanno avanti e,
per la verità, servono una zona altra della collina dove, almeno da
un primo studio fatto dai tecnici, pare che l'acquedotto regionale
non possa arrivare a servirla. Così riguarda anche St. Christophe e
tutta la zona alta della collina di St. Christophe per alimentare
le quali bisogna ricorrere naturalmente a degli acquedotti di quel
tipo.
Per quanto riguarda Pollein, anche qui ci troviamo di fronte ad
un appalto già esperito da parte del Comune...
(voci) ...
Sì,
a St. Christophe c'è qualche piccolo acquedotto, per St. Christophe
c'è un finanziamento dello Stato che noi riteniamo, ecco Elenco O),
noi riteniamo di tenere a disposizione appunto dico per il
completamento dell'opera stessa, loro pensano, per la verità, di
fare tutta la rete interna del Comune.
Per Pollein anche qui ci troviamo di fronte ad un appalto fatto
con i soldi della legge Tupini, mi pare che sono 32 o 33 milioni, e
abbiamo già provveduto in accordo con il Comune ad aumentare la
dimensione dei tubi, captando l'intera portata della sorgente per
poter avere tutta la disponibilità necessaria per servire la zona
di Pollein e naturalmente la zona industriale di sviluppo e per
utilizzare la maggiore quantità di acqua che si intende portare
giù, da immettere nell'acquedotto regionale, per alimentare
naturalmente lo stesso e servire tutti i Comuni vicini.
È pacifico che qui ci troviamo di fronte naturalmente ad una
situazione così un po' improvvisa; io ritengo che d'ora in avanti
si debba vedere il problema alla luce dell'acquedotto regionale e
quindi evitare di fare delle duplicazioni, così come è stato fatto
nel passato.
Per quanto riguarda il problema sollevato dal Consigliere
Savioz, Aymavilles-Villeneuve, io dirò che subito l'anno scorso,
dopo la discussione del programma, ho convocato i due Sindaci
raccomandando loro di trovare appunto una soluzione del problema;
so che si sono trovati, mi pare però che i due Consigli Comunali
non si sono assolutamente trovati d'accordo e quindi il problema è
ancora da definire. Se non vado errato, perlomeno tre o quattro
mesi fa, non era ancora risolto.
Io mi farò ancora premura, interverrò ancora, perché lì si
devono mettere d'accordo i due Comuni per la concessione da parte
di Villeneuve di un certo quantitativo di acqua al Comune di
Aymavilles; purtroppo quando ci sono di questi problemi ci troviamo
di fronte a delle prese di posizione dei Consigli Comunali e non si
riesce ad andare avanti. Comunque interverrò di nuovo.
Germano (P.C.I.) -
Come si suole dire sono completamente
insoddisfatto, ritengo che non sia questo il modo migliore per
amministrare.
Manganone (D.C.)
- Elenco F) Fognature per un totale di
184.900.000. Elenco G) Edifici per la pubblica istruzione per un
totale di Lire 484.720.000.
Montesano (P.S.U.) -
Consigliere Manganoni, Consigliere
Fosson, ma non fanno parte della Commissione loro? Lavori Pubblici?
Segretario mi pare.
(voci)
Manganoni (P.C.I.) -
Ragion per cui le mie domande oggi
sono state molto limitate, perché ho premesso che molti chiarimenti
li avevo già avuti in sede di Commissione, questo penso che vada
bene per tutti perché non ne avremmo avuto un bel po' di più da
discutere.
Voglio porre solo tre domande; Chamois - quanti scolari?
Scuola media di Nus - qui dove si prevede di costruirla? O se è
già iniziata perché già l'anno scorso c'erano degli stanziamenti,
vorrei dei piccoli chiarimenti su dove si deve costruire e quante
aule si prevedono.
St. Nicolas - Sistemazione di edificio scolastico di Vens.
Quando allievi ci sono? Quanti scolari, ma intendiamo tutto l'anno,
no? 7 in tutto il Comune di St. Nicolas non in Vens, 7 tutto il
Comune.
Fosson (U.V.)
- ... Sapere cosa si tratta, cosa si pensa
di fare con questa sistemazione locali piano terreno ex Collegio
St. Benin, non so se è la stessa cosa, l'anno scorso c'era per la
Chiesa, sistemazione edificio, dunque l'anno scorso: sistemazione
piano terreno locali ex Chiesa St. Benin, non so se è la stessa
cosa o no, o se è qualche cos'altro. Poi Verrès, l'ultimo,
ampliamento Scuole Elementari del Capoluogo per 20 milioni, l'anno
scorso c'era: sistemazione edificio scolastico sede Scuole Medie -
20 milioni; sono due lavori distinti? Ecco.
Dujany (D.C.) -
Telegrafico, Chamois: 15 ragazzi, 5
classi.
St. Nicolas frazione Vens: 8 ragazzi - Non è possibile
trasportare i ragazzi della frazione di Vens al Capoluogo di St.
Nicolas perché mi pare che tutti conoscete dove si trova Vens e in
quali condizioni atmosferiche e climatiche è questo posto durante
il periodo invernale.
Scuola Media di Nus...
(voci) ...
E vi dico di più che si
trovano 8 ragazzi in un'aula oscura e in compagnia di topi con la
tenda della maestra in fondo alla scuola, con due piccole
finestrucole senza luce.
Scuola Media di Nus - Il Consorzio dei Comuni di Nus, St. Marcel
e Fénis si sono costituiti in Consorzio, il Consorzio ha acquistato
un'area nel territorio di Nus attigua alla attuale Scuola
Elementare; la progettazione, mi pare, è a buon punto e l'opera è
in fase, mi pare, di appalto da parte dell'Assessorato dei Lavori
pubblici. 150 milioni circa, 12 aule.
Collegio St. Bénin. È la continuazione dei lavori per il
riattamento e la sistemazione delle aule vecchio Avviamento di
Aosta.
Verrès - Scuole Elementari. È un lavoro diverso dalle Scuole
Medie i cui lavori sono già stati appaltati e andranno in
esecuzione nel corso delle vacanze estive di quest'anno, mentre per
le Scuole Elementari si sta ancora studiando una soluzione idonea
per cercare di dare non so una migliore soluzione possibile a quel
fabbricato mal fatto.
Manganone (D.C.)
- Elenco H) - Opere Ospedaliere - 600
milioni.
Dolchi (P.C.I.) -
Mi sembra che in tale elenco manchi la
previsione della costruzione dell'Istituto Psico-medico-pedadogico,
eppure esiste da anni il finanziamento statale e ricordo al
Consiglio che da mesi, e in diverse occasioni, l'Assessore alla
Sanità assicura il Consiglio che la Giunta sta esaminando la scelta
dell'area e sta trattando con serietà il problema. Non vorrei
mettere in dubbio la serietà con cui la Giunta sta trattando questo
problema, però se così fosse, se ci fosse una reale volontà di
portare a compimento l'esame della scelta dei terreni, sembrerebbe
logico che il piano prevedesse la costruzione dell'Istituto
Psico-medico-pedagogico per cui c'è, lo ripeto, un finanziamento
statale che sarebbe deplorevole lasciare perdere.
Mappelli
(D.C.)
- A parte il fatto che la
questione dell'Istituto Psico-pedagogico sarà oggetto di una
discussione in un altro Consiglio nel senso che mi pare che il Rag.
Dolchi abbia inoltrato ultimamente una mozione o una
interpellanza.
Desidero informare il Consiglio che non era possibile,
giustamente, trattare la questione dei terreni in quanto, non
essendo approvato il bilancio, non avevamo i fondi disponibili per,
diciamo, l'acquisizione di questi terreni.
Ad ogni buon conto, io ritengo che quanto prima questo problema
andrà in porto appunto appena sarà vistato il bilancio.
Mi riservo comunque di rispondere più dettagliatamente in base
alla sua richiesta. Inviterei però il Consiglio ad essere così
gentile a voler così, andare un po' più speditamente su questo
programma dei lavori pubblici 1969, anche perché io desidero
sottoporre all'attenzione del Consiglio l'approvazione del famoso
disegno di legge dell'Istituto Materno, desidero proporre al
Consiglio la definizione di questo problema perché da mesi si sta
trascinando. Dunque, dite quel che vi pare ma io questo lo
sosterrò.
Manganone
(D.C.)
- Elenco I) Edifici pubblici - £
32.500.000.
(voce: ...
avanti, avanti
)
Elenco L) - Cimiteri - £. 9.000.000.
Elenco M) - Opere varie - £ 49.000.000.
Elenco N) - Linee elettriche - £ 15.540.000.
Elenco O) - Opere sussidiate dallo Stato ai sensi della legge
589.
Montesano (P.S.U.) -
Senta, Consigliere Fosson, le pagine
sono una dietro l'altra, ne dà lettura, io sto attento che qualcuno
chieda la parola.
Fosson
(U.V.)
- Vorrei solo sapere qualche cosa
nell'elenco M), per Châtillon: Contributo al Corsorzio
intercomunale per l'impianto incenerimento rifiuti solidi urbani; a
che punto è questa cosa, se c'è qualche cosa di messo a punto,
perché questo è un altro finanziamento riportato dall'anno scorso,
e sapere se si fa qualche cosa.
Savioz
(P.C.I.) -
Io volevo solo fare una
raccomandazione all'Assessore Colombo; nell'elenco I) - La Thuile:
sistemazione del palazzo comunale £ 20.000.000. Non vorrei che si
pensasse di alzarlo di un piano; solo questo, sarebbe uno
sgorbio.
Manganoni
(P.C.I.) -
Qui vorrei un chiarimento:
ultimazione lavori di costruzione di un fabbricato per servizi
turistici in Piazza Narbonne; questo è un secondo Duomo di Milano,
cioè sarebbe un Duomo di Aosta, no? Cioè io vorrei una spiegazione,
quando è che questo Duomo si finisce, a cosa servono questi 25
milioni e quand'è che si potrà vedere funzionante questo
palazzo.
Colombo (P.S.U.) -
La Thuile: sistemazione palazzo
comunale; escludo nel modo più assoluto che debba essere rialzato,
anzi ho già visto il progetto, si tratta del suo svuotamento
completo e della sostituzione di tutti i serramenti, fermo restando
quella che è l'attuale costruzione.
Ultimazione lavori di costruzione di un fabbricato per servizi
turistici in Piazza Narbonne; si tratta di un ulteriore
finanziamento di 25 milioni che dovrà essere fatto con legge
regionale, perché per i finanziamenti del Palazzo Narbonne si sono
sempre fatte delle leggi regionali, e il suo finanziamento è
previsto al capitolo 215. Quando saranno ultimati i lavori? Dirò
che i lavori rimasti per lungo tempo fermi per quelle che sono
state delle deficienze di progettazione, delle deficienze di
direzione dei lavori, per cui oggi ci troviamo a dover intervenire
per il rifacimento di tutto il terrazzo, per la modifica di tutte
le porte perché quelle porte assolutamente non sono funzionali per
un palazzo che ha l'afflusso così di persone, così come è destinato
ad essere il Palazzo del Turismo, abbiamo una modifica all'impianto
di riscaldamento, in quanto era un impianto di riscaldamento unico,
si pensa naturalmente di poterlo sezionare per poter alimentare,
eventualmente, soltanto la parte che viene utilizzata. Posso
assicurare che per superare questi problemi, che sono anche
naturalmente problemi di responsabilità contabile ad un certo
momento, abbiamo nominato un collaboratore in corso d'opera, c'è
già stata tutta la discussione del problema con il nostro Ufficio
Tecnico, siamo pronti per partire, senonché, oggi come oggi, a
distanza di 5 anni da quando è iniziato, l'impresa ci solleva il
problema della riserva dei prezzi, ci fa la riserva dei prezzi,
quindi dobbiamo superare anche questa riserva, la stiamo superando,
io ritengo che si possa dire senz'altro, tranquillamente, che nel
giro di 3 mesi si possa dare il palazzo completamente ultimato, per
quanto concerne naturalmente la parte strutturale, sul problema
arredamento, beh qui risponderà l'Assessore Balestri.
O) Châtillon: si tratta di un contributo che noi abbiamo dato al
primo concorso che si è formato in Valle per la soluzione di questo
problema per l'incenerimento dei rifiuti solidi urbani... I Comuni
sono St. Vincent, Châtillon e mi pare tutti i Comuni del Breuil,
cominciando da Torgnon, Valtournanche, il Breuil, Antey St. André,
mi pare tutti i Comuni lì della Valle del Breuil; riteniamo di
premiare questa iniziativa con un contributo da parte
dell'Amministrazione regionale.
I lavori sono in corso di esecuzione, anzi sono a un punto già
avanzato e quindi riteniamo che anche nel corso dell'anno possa
entrare in funzione...
(voce) ...
Breuil, Valtournanche,
Torgnon, Antey St. André, St. Vincent, Châtillon, io raccomanderei
anche Chambave, tutti questi paesi vicini, di seguire questo
esempio.
Bancod
(U.V.) -
A Chambave avevamo chiesto questo
già da parecchi anni, un piccolo contributo per questo
incenerimento, ma perché per noi di Chambave portare a Châtillon è
una spesa, il Comune non ha possibilità e non so se in seguito non
saranno certi Comuni che hanno aderito non so, perché le spese di
trasporto dei rifiuti gravano, poi ci saranno altre spese, che
Châtillon, St. Vincent, naturalmente, altri Comuni possono
benissimo sopportarle, perché hanno un bilancio differente di un
piccolo Comune, questo lo vedremo in seguito. Comunque noi a
Chambave siamo stati un po' delusi dal fatto che non ci hanno
concesso quel piccolo contributo per la costruzione di un piccolo
deposito, insomma, siamo stati un po' delusi, è un po' questo che
volevo dire.
Manganone
(D.C.)
- Elenco O) Opere sussidiate
dallo Stato ai sensi della legge 589 - Totale 641.307.335.
Manganoni
(P.C.I.) -
Io qui vedo: Gressoney La
Trinité: costruzione sede municipale; ma, se non vado errato, la
sede, il Municipio è stato costruito nuovo cinque o sei anni fa e
non penso che la popolazione di Gressoney abbia talmente aumentato
in modo da dover costruire un altro Municipio, cioè nella Scuola,
dove vi era la Scuola, in un piano c'è la scuola che è più che
sufficiente, e nell'altro piano c'è il Municipio
(voce)
.
No, no, ci sono le entrate indipendenti, non ci sono più le
entrate comuni, le entrate del piano superiore del Municipio sono a
parte, non hanno niente a che vedere col piano inferiore.
Ora io chiedevo perché io potrei capire in un altro Comune, ma
Gressoney cos'ha? 150 abitanti, non so se li ha 180 abitanti,
quando c'è un Municipio nuovo, costruito nuovo alcuni anni fa,
secondo il progetto preparato dal Comune, quindi non ho altre
osservazioni qui sopra.
Freppaz
(U.V.) -
Io volevo solo chiedere
all'Assessore ai Lavori Pubblici se è possibile sapere la
situazione degli acquedotti di Fontainemore e Lillianes.
Colombo (P.S.U.) -
Per quanto riguarda la domanda fatta
dal Consigliere Manganoni sul Municipio di Gressoney La Trinité,
qui sappiamo tutti che queste richieste vengono avanzate dai
singoli Comuni e la promessa di finanziamento viene fatta dal
Ministero dei Lavori pubblici. Per la verità io non sono in grado
di dare una risposta esauriente, perché tutto viene trattato al di
fuori e quindi proprio non so quale è la condizione dell'attuale
Municipio; so che loro pensavano di fare il Municipio in un'area
che la Sovraintendenza ha bocciato direttamente, questo è quanto mi
risulta per le pratiche che passano attraverso il Controllo
Comuni.
Sulla domanda fatta dal Consigliere Freppaz sull'acquedotto di
Lillianes, so che il progetto è in fase avanzata di esecuzione per
quanto riguarda Lillianes, mentre Fontainemore anche qui siamo
nella fase della progettazione. Questi lavori vengono appaltati
direttamente dai Comuni e quindi non sempre siamo aggiornati su
come stanno le cose.
Manganone
(D.C.)
- Elenco P) Cantiere di lavoro -
£. 223.850.000.
Manganoni
(P.C.I.) -
Io dò atto all'Assessore di
avere portato nei Comuni di Issogne e di Champdepraz le giornate
dalle solite 765 a 1500, tenuto conto della disoccupazione notevole
che c'è in questi due Comuni. Però vorrei pregare vivamente
l'Assessore Colombo di tenere aperto nei Comuni di Montjovet e,
possibilmente, anche di Champdepraz, nel periodo estivo; comprendo
che nel periodo estivo le giornate saranno esaurite adesso, però
faccia in modo di tenere aperto almeno in questi due Comuni magari
dei cantieri in economia per una ragione: la disoccupazione è
notevole in quelle zone; abbiamo la chiusura della Brambilla, una
parte degli operai sono già stati licenziati purtroppo, altri si
prevede che lo saranno a una scadenza abbastanza breve ed allora
almeno, almeno diamo dei lavori a questi disoccupati. Io capisco
quelle giornate, cioè le 1500 si riferiscono all'anno prossimo e
forse saranno sufficienti per proseguire anche non so nel periodo
estivo, ma quest'anno le 765 saranno già esaurite probabilmente, o
almeno si staranno esaurendo presto, cioè fin quando andiamo avanti
con un cantiere scuola sta bene, però quando un cantiere scuola è
ultimato, cioè che non ci sono più giornate, almeno, non insisto
per Issogne perché Issogne forse d'estate se l'aggiustano come
lavoro, ma nel Comune di Montjovet e di Champdepraz anche nel
periodo estivo ci sono dei disoccupati, e sia chiaro che la
disoccupazione si riferisce particolarmente a quella categoria di
persone che non vengono assunte dalle imprese per delle ragioni
diverse, di età, magari anche di mutilazioni ecc.
(voce)
...
Lo so ma con un numero magari limitato, come si fanno gli
altri anni, d'altronde parlavi di cantieri in economia un momento
fa, da tenersi in alcune zone no? Ed allora non insisto sugli altri
Comuni ma particolarmente in questi due. Adesso io non dico dove
questo ve lo vedete, dove conviene eseguirlo, su lavori
naturalmente che richiedono della mano d'opera molto specializzata,
però questo lo si faccia perché almeno, diamo almeno del lavoro ai
disoccupati, se non altro quello, poi grandi programmi è tutto
d'accordo, ma almeno a chi non ha lavoro.
Montesano (P.S.U.) -
Allora ci sono dichiarazioni di voto
da fare? Già c'è una risposta ancora dell'Assessore.
Colombo (P.S.U.) -
Così come abbiamo già provveduto ad
aumentare il numero delle giornate in questi Comuni, io vedrò
senz'altro, per tutti e tre, se è possibile mandare avanti un
piccolo cantiere in economia per mantenere occupate quelle quattro
o cinque persone, questo lo facciamo già a Issogne, vedrò di farlo
anche a Montjovet e a Champdepraz.
Montesano (P.S.U.) -
Dichiarazioni di voto?
Dolchi (P.C.I.) -
Signor Presidente, Colleghi
Consiglieri, abbiamo fatto riserve, formulato critiche sul
complesso del piano e sull'impostazione che abbiamo definito
anormale e anche illegale della spesa prevista che supera di 2
miliardi i rispettivi stanziamenti di bilancio. Riteniamo ancora
che sia una grave scorrettezza quella di delegare alla Giunta la
scelta sull'eliminazione delle opere per l'importo dei 2 miliardi,
cioè le opere che non hanno, allo stato attuale, finanziamento e
riteniamo tutto ciò, anche in linea di principio, gravemente lesivo
delle competenze consiliari; tuttavia, a dimostrazione del nostro
apporto anche critico e soprattutto nell'intento di assicurare la
possibilità dell'esecuzione di quelle opere attese dai Comuni e
dalla popolazione, i Consiglieri comunisti, pur confermando le
riserve espresse nel corso del dibattito, voteranno a favore del
provvedimento.
Montesano (P.S.U.) -
Altre dichiarazioni di voto?
Tonino (P.S.I.U.P.) -
La prima cosa che debbo registrare
da questo programma dell'Assessorato dei Lavori Pubblici è il
finanziamento per una somma totale di un miliardo circa per la
Città di Aosta diviso in diverse opere; sia chiaro che io sono
d'accordo che queste opere debbano essere fatte, non sono d'accordo
sulla procedura in cui vengono stanziati i fondi per il Comune di
Aosta; un miliardo per opere pubbliche stanziato nel bilancio 1969
dell'Assessorato dei Lavori Pubblici per il 1969, 40 milioni
all'anno per 20 anni consecutivi sempre il Comune di Aosta, 180
milioni, altro stanziamento, che la Regione elargisce per il Comune
di Aosta e poi altri stanziamenti ancora.
Io non voglio fare il conto mettendo assieme tutte queste cifre
perché senza dubbio la Città di Aosta, come ho già detto in altre
occasioni, ha i suoi grandi problemi, però a me pare che questo
modo di concedere sia discriminatorio nei confronti di altri Comuni
della Valle; si cerchi di fare delle cose serie e soprattutto degli
interventi non elettoralistici; si trovi il modo di finanziare i
bisogni del Comune di Aosta in modo globale tenendo conto di tutti
i Comuni della Valle, specie quelli più poveri.
La risposta che l'Assessore Colombo ha dato ai vari interventi
e, soprattutto sul mancato intervento in diversi Comuni in ordine a
opere di pubblica utilità, ha ricalcato una vecchia storia delle
esose richieste dei Comuni; io ribadisco che non si tengono
abbastanza in considerazione le richieste di questi Comuni; quando
io poco fa avevo chiesto chi erano le persone che avevano chiesto
la costruzione della strada di Alto Bard non è perché sono contro
quell'opera, ma perché ritengo che quando si inizia un'opera in un
Comune si avverta almeno il Comune interessato e non si inizino
lavori che, se pur utili, sono lavori da cui vengono richiesti da
chi solo per essere stati candidati in un certo partito si
ritengono già di essere amministratori e che stanno dicendo...
(voce dell'Assessore Colombo) ...
Ma queste sono cose
che stanno capitando, sono delle cose che stanno capitando, la
strada è iniziata nel Comune di Donnaz, e noi sappiamo queste cose
come sono capitate.
Malgrado però tutte le lacune che sono emerse nella discussione
generale, ma sapendo quali siano le esigenze dei vari Comuni in
ordine ai suoi piani di lavoro, dichiaro di votare a favore di
questo programma di lavori pubblici, denunciando però, nel
contempo, il modo poco corretto ed eccessivamente allegro con cui
si imposta un piano generale dei lavori della Regione.
Montesano (P.S.U.) -
Allora metto ai voti per alzata di
mano l'oggetto n. 8 - Piano dei lavori pubblici - programma dei
lavori pubblici presentato dalla Giunta regionale.
Chi è favorevole alzi la mano, contrari? Astenuti?
Il Consiglio approva all'unanimità.
Arrivati a questo punto c'è la proposta dell'Assessore Mappelli
per l'esame dell'oggetto n. 9.
