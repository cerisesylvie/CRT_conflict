Classificazione
GIUNTA REGIONALE



Oggetto del Consiglio n. 1073 del 12 gennaio 2005 - Resoconto
OGGETTO N. 1073/XII - Discussione e inizio votazione del disegno
di legge: "Disposizioni per la manutenzione del sistema normativo
regionale. Modificazioni e abrogazioni di leggi e disposizioni
regionali".
Articolo 1
(Disposizioni in materia di organizzazione amministrativa
della Regione. Modificazione alla legge regionale 28 luglio 1956,
n. 3)
1. Il quarto comma dell'articolo 70 della legge regionale 28
luglio 1956, n. 3 (Norme sull'ordinamento dei servizi regionali e
sullo stato giuridico ed economico del personale della Regione),
come sostituito dall'articolo 2 della legge regionale 3 aprile
1979, n. 15, è sostituito dal seguente:
"4. Le deleghe devono risultare da atto scritto, comunicato,
rispettivamente, all'Ufficio di Presidenza del Consiglio regionale
e alla Giunta regionale per presa d'atto; gli atti sono pubblicati
nel Bollettino ufficiale della Regione.".
Articolo 2
(Disposizioni in materia di fornitura gratuita dei libri di
testo. Modificazioni alle leggi regionali 11 agosto 1975, n. 40 e 7
agosto 1986, n. 46)
1. Dopo la lettera d) del primo comma dell'articolo 1 della
legge regionale 11 agosto 1975, n. 40 (Assegnazione gratuita dei
libri di testo agli alunni delle scuole secondarie della regione),
è aggiunta la seguente:
"dbis) scuole secondarie di secondo grado di tipo esistente
nella Regione ma ubicate fuori dal territorio regionale, a
condizione che le scuole del medesimo tipo esistenti nella Regione
non li abbiano ammessi in quanto prevedono un numero programmato di
iscrizioni.".
2. Dopo il primo comma dell'articolo 1 della l.r. 40/1975 è
aggiunto il seguente:
"1bis. La spesa relativa alla fornitura gratuita è ammessa
per ogni alunno una sola volta nell'arco dell'anno scolastico; è
tuttavia ammessa la spesa relativa ad una seconda fornitura
gratuita in caso di trasferimento in corso d'anno per documentati
motivi.".
3. L'articolo 3 della l.r. 40/1975, come modificato
dall'articolo 3 della legge regionale 19 giugno 2000, n. 14, è
sostituito dal seguente:
"Articolo 3
1. La Giunta regionale stabilisce con propria deliberazione
le modalità per l'acquisto e l'assegnazione gratuita dei libri di
testo agli alunni, nonché i criteri per l'assegnazione della
seconda fornitura gratuita nei casi di cui all'articolo 1, comma
1bis.
2. I libri di testo sono assegnati in uso agli alunni delle
scuole o istituti interessati e rimangono di proprietà
dell'Amministrazione regionale, con il conseguente obbligo da parte
degli alunni assegnatari di restituirli al termine dell'anno
scolastico.".
4. L'articolo 1 della legge regionale 7 agosto 1986, n. 46
(Fornitura gratuita dei libri di testo agli alunni delle scuole
elementari), come da ultimo sostituito dall'articolo 36 della legge
regionale 11 dicembre 2002, n. 25, è sostituito dal
seguente:
"Articolo 1
1. La Regione assegna gratuitamente gli strumenti didattici,
ivi compresi i libri di testo, agli alunni regolarmente iscritti e
frequentanti:
a) le scuole primarie dipendenti dalla Regione;
b) le scuole paritarie;
c) le scuole sussidiate.
2. La spesa relativa alla fornitura gratuita è ammessa per
ogni alunno una sola volta nell'arco dell'anno scolastico; è
tuttavia ammessa la spesa relativa ad una seconda fornitura
gratuita in caso di trasferimento in corso d'anno per documentati
motivi.
3. La Giunta regionale, nei limiti degli appositi
stanziamenti annuali di bilancio, stabilisce con propria
deliberazione i parametri di spesa, le modalità per l'acquisto
degli strumenti didattici, nonché i criteri per l'assegnazione
della seconda fornitura gratuita nei casi di cui al comma
2.".
Articolo 3
(Disposizioni in materia di elisuperfici. Modificazione alla
legge regionale 4 marzo 1988, n. 15)
1. Dopo il comma 5bis dell'articolo 1 della legge regionale 4
marzo 1988, n. 15 (Disciplina delle attività di volo alpino ai fini
della tutela ambientale), è aggiunto il seguente:
"5ter. È consentita, nel rispetto delle norme di sicurezza
stabilite dall'Ente nazionale per l'aviazione civile (ENAC), la
costituzione di elisuperfici ad una quota superiore ai 1.500 metri
s.l.m., con particolare riferimento a ghiacciai e terreni innevati,
per operazioni finalizzate al mantenimento e allo sviluppo, anche
turistico, del territorio regionale; dette elisuperfici sono
assimilabili a quelle occasionali di cui all'articolo 7 del decreto
del Ministro dei trasporti e delle infrastrutture 8 agosto 2003
(Norme di attuazione della legge 2 aprile 1968, n. 518, concernente
la liberalizzazione dell'uso delle aree di atterraggio), e non sono
soggette a limitazioni dei movimenti.".
Articolo 4
(Disposizioni in materia di interventi forestali.
Modificazione alla legge regionale 27 luglio 1989, n. 44)
1. Al comma 2 dell'articolo 3 della legge regionale 27 luglio
1989, n. 44 (Norme concernenti i cantieri forestali, lo stato
giuridico ed il trattamento economico dei relativi addetti), è
aggiunto, in fine, il seguente periodo: "I piani sono approvati con
deliberazione della Giunta regionale, previo parere della
Commissione consiliare competente.".
Articolo 5
(Disposizioni in materia di Fondazione Istituto musicale
della Valle d'Aosta. Modificazione alla legge regionale 17 marzo
1992, n. 8)
1. La lettera e) del comma 1 dell'articolo 2 della legge
regionale 17 marzo 1992, n. 8 (Interventi regionali a favore di una
Fondazione per la valorizzazione e la divulgazione del patrimonio
musicale tradizionale e per lo sviluppo e la diffusione della
cultura musicale in Valle d'Aosta), è sostituita dalla
seguente:
"e) i componenti dell'organo di amministrazione e di quello
di revisione, designati dalla Regione, sono nominati dalla Giunta
regionale con le modalità di cui alla legge regionale 10 aprile
1997, n. 11 (Disciplina delle nomine e delle designazioni di
competenza regionale);".
Articolo 6
(Disposizioni in materia di sostegno alle iniziative di
carattere culturale o scientifico. Modificazioni alla legge
regionale 20 agosto 1993, n. 69)
1. L'articolo 4 della legge regionale 20 agosto 1993, n. 69
(Contributi per attività ed iniziative a carattere culturale e
scientifico), è sostituito dal seguente:
"Articolo 4
(Contributi alle corali e ai gruppi folcloristici)
1. Le corali e i gruppi folcloristici della Valle d'Aosta
possono fruire di contributi per:
a) lo svolgimento dell'attività annuale, subordinatamente
alla partecipazione del gruppo o del coro alla tradizionale
manifestazione annuale denominata Assemblea di canto corale, nei
seguenti limiti:
1) fino a euro 800, per l'attività annuale delle corali e dei
gruppi aventi almeno quindici componenti;
2) fino a euro 300, per l'attività annuale delle corali e dei
gruppi aventi meno di quindici componenti;
3) fino a euro 20, per ogni componente;
b) la confezione di costumi storici e tradizionali. Il
contributo è erogato ogni dieci anni e l'ammontare relativo è
determinato nella misura massima del 70 per cento della spesa
ritenuta ammissibile e per un importo complessivo non superiore a
euro 13.000. Il giudizio sulla storicità dei costumi spetta alla
Commissione di cui all'articolo 5, comma 3;
c) l'acquisto di divise. Il contributo è erogato ogni dieci
anni e l'ammontare relativo è determinato nella misura massima del
50 per cento della spesa ritenuta ammissibile e per un importo
complessivo non superiore a euro 6.500;
d) l'organizzazione in Valle d'Aosta di manifestazioni di
particolare rilevanza, da concordare con la struttura regionale
competente in materia di sostegno alle iniziative culturali, nella
misura massima del 50 per cento della spesa ritenuta ammissibile e
per un importo complessivo annuale non superiore a euro
3.100;
e) la partecipazione delle corali segnalate dalla giuria
dell'Assemblea di canto corale a manifestazioni di particolare
rilevanza, fuori del territorio regionale, nella misura massima del
90 per cento della spesa ritenuta ammissibile e per un importo
complessivo annuale non superiore a euro 1.600. I contributi a tal
fine concessi in più anni possono essere utilizzati
cumulativamente.".
2. Il comma 2 dell'articolo 5 della l.r. 69/1993 è sostituito
dal seguente:
"2. Il contributo è erogato ogni dieci anni e l'ammontare
relativo è determinato nella misura massima del 50 per cento della
spesa ritenuta ammissibile e per un importo complessivo non
superiore a euro 10.000.".
3. Il secondo periodo del comma 1 dell'articolo 6 della l.r.
69/1993 è sostituito dal seguente: "Il contributo è erogato ogni
dieci anni e l'ammontare relativo è determinato nella misura
massima del 70 per cento della spesa ritenuta ammissibile e per un
importo complessivo non superiore a euro 13.000.".
4. Il comma 2 dell'articolo 6 della l.r. 69/1993 è sostituito
dal seguente:
"2. Le bande musicali della Valle d'Aosta possono fruire di
un contributo per l'organizzazione del tradizionale raduno annuale
nella misura massima del 70 per cento della spesa ritenuta
ammissibile e per un importo complessivo non superiore a euro
18.000.".
Articolo 7
(Interventi a sostegno dello sviluppo delle aree naturali
protette. Modificazioni alla legge regionale 9 dicembre 1994, n.
75)
1. L'articolo 1 della legge regionale 9 dicembre 1994, n. 75
(Promozione di turismo naturalistico e culturale nell'ambito delle
aree naturali protette), è sostituito dal seguente:
"Articolo 1
(Finalità)
1. La Regione, al fine di favorire e sostenere le attività di
turismo naturalistico e culturale nell'ambito del versante
valdostano del Parco nazionale Gran Paradiso, delle aree naturali
protette di cui alla legge regionale 30 luglio 1991, n. 30 (Norme
per l'istituzione di aree naturali protette), e dei siti Natura
2000 di cui alla direttiva 92/43/CEE del Consiglio del 21 maggio
1992, relativa alla conservazione degli habitat naturali e
seminaturali e della flora e della fauna selvatiche, realizza
direttamente o eroga contributi per l'acquisto, la costruzione o il
recupero funzionale di:
a) strutture destinate ad uffici operativi e di
coordinamento;
b) strutture ad uso pubblico destinate a centri visita,
centri di accoglienza, punti di informazione o di divulgazione
didattica e scientifica sulle caratteristiche del Parco, delle aree
naturali protette e dei siti.".
2. L'articolo 2 della l.r. 75/1994 è sostituito dal
seguente:
"Articolo 2
(Soggetti beneficiari)
1. Possono usufruire dei contributi di cui all'articolo 1 il
Parco nazionale Gran Paradiso, nonché gli altri enti parco, le
fondazioni, i comuni e le Comunità montane i cui territori o il cui
ambito territoriale di attività siano, almeno in parte, ricompresi
nell'ambito di un'area naturale protetta o di un sito Natura 2000
ricadente nel territorio valdostano.".
Articolo 8
(Disposizioni in materia di assegnazione, determinazione dei
canoni e gestione degli alloggi di edilizia residenziale pubblica.
Modificazioni alla legge regionale 4 settembre 1995, n. 39)
1. Il comma 1 dell'articolo 7 della legge regionale 4
settembre 1995, n. 39 (Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica), è sostituito dal
seguente:
"1. Ai fini dell'assegnazione degli alloggi di cui alla
presente legge, si considera il reddito annuo complessivo di
ciascun componente il nucleo familiare, determinato ai sensi del
decreto del Presidente della Repubblica 22 dicembre 1986, n. 917
(Approvazione del testo unico delle imposte sui redditi), e
successive modificazioni, al netto dei soli oneri deducibili, e
relativo all'ultima dichiarazione la cui scadenza sia precedente la
data di pubblicazione del bando.".
2. Al comma 6 dell'articolo 7 della l.r. 39/1995, le parole:
"imponibile fiscale" sono soppresse.
3. Il comma 3 dell'articolo 42 della l.r. 39/1995 è
sostituito dal seguente:
"3. Si considera reddito annuo complessivo la somma dei
redditi di ciascun componente il nucleo familiare, determinati ai
sensi del d.P.R. 917/1986, e successive modificazioni, al netto dei
soli oneri deducibili.".
4. Le disposizioni di cui al comma 3 si applicano a decorrere
dal 1° gennaio 2004.
Articolo 9
(Disposizioni in materia di vendita del patrimonio di
edilizia residenziale pubblica. Modificazione alla legge regionale
4 settembre 1995, n. 40)
1. Il comma 2 dell'articolo 9 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), come sostituito
dall'articolo 33, comma 4, della legge regionale 15 dicembre 2003,
n. 21 (Legge finanziaria per gli anni 2004/2006), è sostituito dal
seguente:
"2. Nel caso in cui nei dieci anni antecedenti quello di
approvazione da parte dell'ente proprietario della proposta del
piano di vendita sul singolo alloggio o sull'intero stabile siano
effettuati interventi di manutenzione straordinaria, di cui
all'articolo 31, comma primo, lettera b), della l. 457/1978, la
percentuale di abbattimento per la vetustà, di cui all'ultimo
periodo del comma 1, è applicata a decorrere dalla data di
ultimazione dei lavori in ragione del 2 per cento per ogni anno
trascorso, fino ad un massimo del 20 per cento. In ogni caso, il
prezzo di vendita dell'alloggio non può essere superiore al valore
determinato ai sensi del comma 1, maggiorato dell'importo dei
lavori di manutenzione straordinaria.".
Articolo 10
(Disposizioni in materia di affidamento e di esecuzione di
lavori pubblici. Modificazioni alla legge regionale 20 giugno 1996,
n. 12)
1. Dopo il comma 10 dell'articolo 23 della legge regionale 20
giugno 1996, n. 12 (Legge regionale in materia di lavori pubblici),
è aggiunto il seguente:
"10bis. Per l'affidamento e l'esecuzione di lavori pubblici
di importo pari o inferiore a euro 75.000, la qualificazione dei
soggetti in possesso dei requisiti generali previsti dalla
normativa vigente è conseguita con l'iscrizione nel registro delle
imprese.".
2. Il comma 2 dell'articolo 45 della l.r. 12/1996 è
sostituito dal seguente:
"2. Gli oneri inerenti ai servizi di ingegneria e di
architettura, ivi comprese le prove e le indagini, gli studi di
fattibilità e le attività di supporto al coordinatore del ciclo e
ai tecnici incaricati della progettazione o della direzione lavori,
le spese connesse alle procedure di affidamento dei predetti
servizi e dei lavori, nonché le spese relative agli atti
pianificatori di cui agli articoli 7 e 8 fanno carico agli
stanziamenti previsti per la realizzazione dei singoli lavori negli
stati di previsione della spesa o nei bilanci delle amministrazioni
aggiudicatrici e degli altri enti aggiudicatori o
realizzatori.".
Articolo 11
(Disposizioni in materia di coltivazione di cave e torbiere.
Modificazioni alla legge regionale 11 luglio 1996, n. 15)
1. Il comma 2 dell'articolo 3 della legge regionale 11 luglio
1996, n. 15 (Norme per la coltivazione di cave e torbiere, per il
reperimento dei materiali di cava e per il riassetto delle cave
abbandonate), è sostituito dal seguente:
"2. Sino a quando non sono approvati i piani regionali delle
attività estrattive redatti ai sensi della presente legge, la
Giunta regionale può autorizzare l'apertura di nuove cave,
esclusivamente nelle aree già previste nei piani approvati
precedentemente all'entrata in vigore della presente legge, previo
parere favorevole dei comuni interessati, secondo le procedure di
cui agli articoli 7 e 8.".
2. Dopo il comma 2 dell'articolo 3 della l.r. 15/1996, come
sostituito dal comma 1, è aggiunto il seguente:
"2bis. Decorsi tre anni dall'approvazione dei piani regionali
delle attività estrattive redatti ai sensi della presente legge
senza che siano stati approvati i relativi aggiornamenti, la Giunta
regionale può autorizzare l'apertura di nuove cave, esclusivamente
nelle aree già previste dai piani vigenti, previo parere favorevole
dei comuni interessati, secondo le procedure di cui agli articoli 7
e 8.".
Article 12
(Dispositions en matière de projets linguistiques dans le
cadre scolaire. Modifications de la loi régionale n° 50 du 27
décembre 1996)
1. Le premier alinéa de l'article 4 de la loi régionale n° 50
du 27 décembre 1996 portant dispositions préliminaires en vue de
l'application des articles 39 et 40 du Statut spécial de la Vallée
d'Aoste, promulgué par la loi constitutionnelle n° 4 du 26 février
1948, dans les écoles secondaires du deuxième degré de la Région,
est remplacé comme suit:
"1. Le Gouvernement régional définit chaque année, par
délibération, les critères et les modalités d'attribution des
financements aux institutions scolaires.".
2. Le deuxième alinéa de l'article 4 de la LR n° 50/1996 est
remplacé comme suit:
"2. Le dirigeant de la structure régionale compétente procède
à la détermination des financements et à leur virement à chaque
institution scolaire, sur la base de l'évaluation des projets
effectuée par l'Inspection technique de l'assessorat régional
compétent en matière d'éducation.".
Articolo 13
(Disposizioni in materia di regime dei beni di proprietà
della Regione. Modificazioni alla legge regionale 10 aprile 1997,
n. 12)
1. Dopo il comma 3 dell'articolo 6 della legge regionale 10
aprile 1997, n. 12 (Regime dei beni della Regione autonoma Valle
d'Aosta), è inserito il seguente:
"3bis. Limitatamente alle strade regionali, l'uso particolare
può essere accordato oltre che mediante concessione, anche mediante
autorizzazione o nulla osta secondo la normativa vigente in
materia. I relativi atti, compresi quelli di revoca nei casi di cui
al comma 7, sono adottati dal dirigente della struttura regionale
competente in materia di viabilità.".
2. Al comma 3 dell'articolo 13 della l.r. 12/1997, come
sostituito dall'articolo 4 della legge regionale 22 marzo 2000, n.
8, sono aggiunti, in fine, i seguenti periodi: "Qualora il primo
incanto vada deserto si procede ad un secondo esperimento d'asta e,
nel caso d'ulteriore esito infruttuoso, ad un terzo, abbattendo
ciascuna volta il prezzo a base d'asta del 15 per cento. Nel caso
in cui anche il terzo incanto abbia esito negativo, si procede alla
vendita mediante procedura di confronto pubblico concorrenziale ad
offerte libere, sulla base dei criteri e delle modalità stabiliti
con deliberazione della Giunta regionale. La struttura regionale di
cui all'articolo 18 provvede, ai fini dell'aggiudicazione, a
valutare la congruità delle offerte pervenute.".
3. La lettera a) del comma 6 dell'articolo 13 della l.r.
12/1997 è abrogata.
Articolo 14
(Disposizioni in materia di trasporto pubblico di linea.
Modificazioni alla legge regionale 1° settembre 1997, n.
29)
1. Il comma 2 dell'articolo 1 della legge regionale 1°
settembre 1997, n. 29 (Norme in materia di servizi di trasporto
pubblico di linea), è sostituito dal seguente:
"2. La Regione svolge le funzioni programmatorie e
amministrative riguardanti i servizi a carattere regionale e locale
con qualunque modalità esercitati.".
2. Il comma 4 dell'articolo 6 della l.r. 29/1997 è sostituito
dal seguente:
"4. Il piano è valido per dieci anni e può essere modificato
annualmente con l'osservanza delle procedure stabilite per la sua
approvazione; i contenuti del piano di cui al comma 3, lettere a),
b) ed e), limitatamente ad aumenti di percorrenza chilometrica non
superiori al 3 per cento della percorrenza massima indicata nel
piano per ogni sub-bacino, possono essere modificati con
deliberazione della Giunta regionale, su proposta dell'assessore
regionale competente in materia di trasporti.".
3. Dopo l'articolo 13 della l.r. 29/1997, è inserito il
seguente:
"Articolo 13bis
(Iniziative volte allo studio, alla divulgazione e alla
promozione nel settore dei trasporti)
1. In relazione alle finalità e agli ambiti di applicazione
della presente legge, la struttura regionale competente in materia
di trasporti:
a) promuove lo sviluppo di iniziative volte allo studio e
alla sensibilizzazione nel settore del trasporto pubblico e di
merci, dell'intermodalità, e alla valorizzazione del patrimonio
storico, culturale e documentale dei trasporti nella
regione;
b) mette in atto ogni iniziativa ritenuta idonea per la
promozione e la divulgazione dei risultati delle iniziative di cui
alla lettera a).".
4. L'articolo 14 della l.r. 29/1997 è sostituito dal
seguente:
"Articolo 14
(Orari)
1. Gli orari dei servizi di trasporto pubblico sono approvati
con decreto dell'assessore regionale competente in materia di
trasporti, coerentemente con i programmi di esercizio approvati
dalla Giunta regionale.
2. I singoli concessionari ed esercenti dei trasporti sono
tenuti ad esporre, nelle stazioni e negli spazi appositamente
predisposti in corrispondenza delle fermate, gli orari dei servizi
di trasporto, con le modalità e nelle forme stabilite dalla
struttura regionale competente in materia di trasporti.
3. Alla struttura regionale competente in materia di
trasporti è demandata, inoltre, la definizione dei modi di
diffusione e delle altre forme di promozione e di pubblicità
dell'orario.".
5. Dopo il comma 3 dell'articolo 20 della l.r. 29/1997, è
aggiunto il seguente:
"3bis. I criteri e le modalità, tecniche organizzative e
procedurali, per il conseguimento degli obiettivi di cui al comma 2
sono stabiliti con deliberazione della Giunta regionale, su
proposta dell'assessore regionale competente in materia di
trasporti.".
6. All'articolo 21 della l.r. 29/1997, sono apportate le
seguenti modificazioni:
a) al comma 2, la parola: "partecipa" è sostituita dalle
seguenti: "può partecipare";
b) al comma 5, è aggiunto, in fine, il seguente periodo:
"Allo stesso modo può provvedersi nel caso in cui la struttura
unitaria di cui al comma 1 non risulti in grado di raggiungere gli
obiettivi di cui all'articolo 20, comma 2.".
7. Il comma 5 dell'articolo 24 della l.r. 29/1997 è
sostituito dal seguente:
"5. La Giunta regionale, previa approvazione delle modalità,
delle procedure e dei criteri relativi, può concedere particolari
agevolazioni, fino ad un massimo del 40 per cento di sconto sugli
abbonamenti, per l'uso, da parte dei residenti in Valle d'Aosta,
dei servizi di trasporto pubblico regionale di cui al capo IV.
Analoghe agevolazioni possono essere previste e concesse dalla
Giunta regionale per altre modalità di trasporto pubblico, al fine
di incentivare l'utilizzo del sistema di tariffazione
integrata.".
8. L'articolo 38 della l.r. 29/1997 è sostituito dal
seguente:
"Articolo 38
(Programmazione regionale)
1. Le linee funiviarie in servizio pubblico che
costituiscono, da sole o in proseguimento con altre linee di
trasporto in servizio pubblico, un collegamento fra strade o
ferrovie e centri abitati o fra centri abitati e che siano
costituite da impianti dotati di veicoli chiusi sono realizzate in
conformità al piano di bacino di traffico di cui all'articolo
6.
2. Le linee funiviarie, diverse da quelle di cui al comma 1,
sono realizzate in coerenza con i contenuti del programma regionale
per gli impianti a fune.
3. Il programma regionale per gli impianti a fune è
predisposto dalla struttura regionale competente in materia di
impianti funiviari, previa acquisizione, anche mediante apposita
conferenza di servizi, del parere delle strutture regionali
competenti in materia di turismo, di assetto idrogeologico, di
valanghe, di foreste, di tutela dell'ambiente e del paesaggio e di
pianificazione territoriale.
4. Il programma di cui al comma 3 è predisposto dalla Giunta
regionale, sentiti l'Associazione valdostana degli esercenti
impianti a fune e il Consiglio permanente degli enti locali, ed è
approvato dal Consiglio regionale.".
9. L'articolo 39 della l.r. 29/1997 è sostituito dal
seguente:
"Articolo 39
(Contenuti del programma regionale per gli impianti a
fune)
1. Il programma regionale per gli impianti a fune individua,
mediante l'analisi delle frequentazioni e dei bilanci economici, le
situazioni di criticità dei comprensori sciistici in relazione agli
afflussi sugli impianti e sulle piste.
2. Il programma indica:
a) i dati dell'ultimo triennio relativi alla frequentazione e
ai conti economici di gestione degli esercenti degli impianti
funzionanti;
b) i dati relativi alle caratteristiche di ogni
impianto;
c) i comprensori in cui sono raggruppati gli impianti a
fune;
d) i comprensori o le parti di comprensorio che necessitano,
per elevati afflussi sugli impianti e sulle piste, di un
ampliamento, anche mediante la realizzazione di nuovi impianti,
nonché gli impianti da realizzare, da mantenere in servizio, da
potenziare o da smantellare.
3. Il programma è valido per cinque anni e può essere
aggiornato, annualmente, con l'osservanza delle procedure stabilite
per la sua approvazione.".
10. Al comma 1 dell'articolo 55 della l.r. 29/1997, le
parole: "ad un mese" sono sostituite dalle seguenti: "a tre
mesi".
11. Dopo il comma 2 dell'articolo 56 della l.r. 29/1997, è
aggiunto il seguente:
"2bis. Al fine di garantire il pieno soddisfacimento delle
esigenze alle quali sono preordinati i servizi di cui al comma 1,
possono essere autorizzati, senza oneri aggiuntivi a carico degli
utenti, a favore dei soggetti di cui al medesimo comma servizi
ulteriori resi dai soggetti affidatari dei contratti di servizio
stipulati ai sensi del comma 2 al di fuori dei limiti di orario o
di chilometraggio previsti dai contratti stessi.".
12. Le disposizioni di cui al comma 11 si applicano anche ai
servizi comunque resi anteriormente alla data di entrata in vigore
della presente legge a cura dei soggetti affidatari dei contratti
di servizio in essere alla data di entrata in vigore della presente
legge.
13. Il comma 1 dell'articolo 61 della l.r. 29/1997 è
sostituito dal seguente:
"1. Sono definiti atipici di linea i servizi, effettuati con
autobus di linea o di noleggio, destinati al raggiungimento di
luoghi di lavoro, di ricreazione o di studio ed esercitati senza
oneri per la Regione.".
14. La lettera c) del comma 6 dell'articolo 68 della l.r.
29/1997 è sostituita dalla seguente:
"c) realizzazione di impianti aventi almeno una delle
seguenti caratteristiche:
1) impianti che, singolarmente o in successione con altri,
consentano l'alimentazione dell'area sciabile o della stazione
turistica, e la cui fonte di traffico sia esterna all'area sciabile
o alla stazione turistica;
2) impianti di lunghezza inferiore ai 500 metri e che non
comportino un apprezzabile aumento del carico urbanistico, né
alterino apprezzabilmente l'assetto ambientale;
3) impianti realizzati in sostituzione di una o più linee, a
condizione che siano rispettate tutte le finalità di trasporto
delle linee sostituite;
4) impianti realizzati per la completa rilocalizzazione di un
comprensorio all'interno del medesimo comune;".
Articolo 15
(Disposizioni in materia di sostegno alle attività teatrali.
Modificazioni alla legge regionale 19 dicembre 1997, n. 45)
1. Al comma 1 dell'articolo 7 della legge regionale 19
dicembre 1997, n. 45 (Disposizioni a favore dell'attività teatrale
locale. Abrogazione della legge regionale 19 giugno 1992, n. 29),
sono apportate le seguenti modificazioni:
a) alla lettera a), le parole: "dal 70% all'85%" sono
sostituite dalle seguenti: "fino al 90 per cento";
b) alla lettera b), le parole: "dal 10% al 25%" sono
sostituite dalle seguenti: "fino al 25 per cento";
c) alla lettera c), le parole: "dal 5% al 15%" sono
sostituite dalle seguenti: "fino al 10 per cento";
d) alla lettera d), le parole: "dal 5% al 10%" sono
sostituite dalle seguenti: "fino al 10 per cento".
Articolo 16
(Disposizioni in materia urbanistica e di pianificazione
territoriale. Modificazioni alla legge regionale 6 aprile 1998, n.
11)
1. All'alinea del comma 2 dell'articolo 34 della legge
regionale 6 aprile 1998, n. 11 (Normativa urbanistica e di
pianificazione territoriale della Valle d'Aosta), le parole:
"ufficialmente censiti o classificati" sono sostituite dalle
seguenti: "elencati nell'Appendice "4 Aree di specifico interesse
paesaggistico, storico, culturale o documentario - Aree di
pertinenza di laghi - L" della Relazione illustrativa del
PTP".
2. La lettera c) del comma 2 dell'articolo 34 della l.r.
11/1998 è abrogata.
3. Dopo il comma 2 dell'articolo 34 della l.r. 11/1998 è
aggiunto il seguente:
"2bis. I Comuni, per i laghi artificiali, intesi come una
massa d'acqua ottenuta sbarrando con opere ingegneristiche una
sezione del collettore di un bacino idrografico, a volte costituito
da un preesistente lago naturale, perimetrano le eventuali fasce di
salvaguardia e disciplinano le destinazioni d'uso consentite in
esse nell'ambito dei Piani regolatori comunali.".
4. Il comma 3 dell'articolo 34 della l.r. 11/1998 è
sostituito dal seguente:
"3. Fatto salvo il rispetto di eventuali determinazioni più
restrittive della pianificazione regionale o locale, negli ambiti
di cui al comma 1 sono ammessi:
a) per una profondità di 20 metri dalle sponde, gli
interventi previsti all'articolo 40, comma 2, delle norme di
attuazione del PTP;
b) per una profondità compresa tra 20 e 100 metri dalle
sponde, oltre agli interventi di cui alla lettera a), interventi di
manutenzione, restauro, risanamento conservativo e ristrutturazione
edilizia. Ove compatibile con il carattere architettonico delle
strutture edilizie preesistenti, è ammesso l'ampliamento, compresa
la sopraelevazione, per adeguare l'edificio a specifiche leggi in
materia di sicurezza o norme igienico-sanitarie, ed in particolare
per aumentare l'altezza netta dei piani esistenti fino al
raggiungimento, per ciascun piano, di quella stabilita dalle
vigenti norme in materia di altezza minima libera interna. È
altresì consentito il mutamento della destinazione d'uso, nonché la
costruzione di autorimesse strettamente connesse con gli edifici
esistenti, previo parere favorevole della struttura regionale
competente in materia di laghi e zone umide.".
5. Il comma 4 dell'articolo 34 della l.r. 11/1998 è
sostituito dal seguente:
"4. In caso di motivata necessità, nelle zone circostanti le
zone umide e i laghi naturali o artificiali di cui al comma 3, la
Giunta regionale, acquisiti, tramite conferenza di servizi, i
pareri delle strutture regionali competenti in materia di tutela
del paesaggio e di urbanistica, nonché di quelle competenti in
relazione alla specifica natura dell'intervento proposto, può
deliberare l'approvazione dei progetti di interventi d'interesse
generale aventi particolare rilevanza sociale ed economica; la
rilevanza predetta o l'interesse generale devono essere
riconosciuti, con adeguata motivazione, nella deliberazione che
ammette la deroga; i progetti devono essere corredati di specifiche
valutazioni idrogeologiche e ambientali e devono essere coerenti
con la tutela e valorizzazione delle zone umide e dei laghi
naturali o artificiali.".
6. Dopo il comma 4 dell'articolo 34 della l.r. 11/1998, come
sostituito dal comma 5, è inserito il seguente:
"4bis. Per le zone umide e i laghi, la procedura di deroga di
cui al comma 4 è ricompresa in quella di cui all'articolo 4 delle
norme di attuazione del PTP.".
7. Al comma 5 dell'articolo 34 della l.r. 11/1998 le parole:
"in base alle definizioni recate dal comma 2" sono sostituite dalle
seguenti: "in base alle definizioni recate dai commi 2 e
2bis".
8. Il comma 2 dell'articolo 35 della l.r. 11/1998 è
sostituito dal seguente:
"2. Nelle aree di cui al comma 1, lettera a), è vietato ogni
intervento edilizio o infrastrutturale ad eccezione:
a) degli interventi di demolizione senza
ricostruzione;
b) degli interventi di manutenzione ordinaria e straordinaria
degli edifici e delle infrastrutture, senza aumento del carico
insediativo o modifica della destinazione d'uso; i progetti
relativi agli interventi di manutenzione straordinaria devono
essere corredati di uno specifico studio di compatibilità
dell'intervento con lo stato di dissesto esistente;
c) degli interventi volti a mitigare la vulnerabilità degli
edifici e degli impianti esistenti, a migliorare la tutela della
pubblica incolumità, senza aumenti di superficie e volume e senza
cambiamenti di destinazione d'uso che comportino aumento del carico
insediativo; i relativi progetti devono essere corredati di uno
specifico studio di compatibilità dell'intervento con lo stato di
dissesto esistente;
d) degli interventi di consolidamento, risanamento e restauro
conservativo di beni di interesse storico, compatibili con la
normativa di tutela, senza aumenti di superficie e volume e senza
cambiamenti di destinazione d'uso che comportino aumento del carico
insediativo; i relativi progetti devono essere corredati di uno
specifico studio di compatibilità dell'intervento con lo stato di
dissesto esistente;
e) delle opere di bonifica, di sistemazione e di monitoraggio
dei dissesti;
f) delle opere di regimazione delle acque, superficiali e
sotterranee, nonché di sistemazione agraria, comprensive di ogni
intervento infrastrutturale necessario, nel rispetto degli
equilibri statici e idrodinamici delle aree, della ristrutturazione
e della realizzazione di infrastrutture puntuali, lineari, ad
esclusione di quelle viarie, e a rete non altrimenti localizzabili;
i relativi progetti devono essere corredati di uno specifico studio
di compatibilità dell'intervento con lo stato di dissesto esistente
valutato dalla struttura regionale competente in materia di difesa
del suolo.".
9. Dopo il comma 2 dell'articolo 35 della l.r. 11/1998, come
sostituito dal comma 8, è inserito il seguente:
"2bis. Gli interventi di cui al comma 2 devono comunque
garantire la sicurezza dell'esercizio delle funzioni per cui sono
destinati, compatibilmente con lo stato di dissesto in essere o
potenziale. La Giunta regionale può deliberare l'esecuzione di
interventi diretti alla salvaguardia di importanti interessi
economici e sociali; tali progetti devono fondarsi su specifiche
indagini geognostiche, sulla specifica valutazione dell'adeguatezza
delle condizioni di sicurezza in atto e di quelle conseguibili con
le opere di difesa necessarie. Il Comune può deliberare l'eventuale
aumento del carico insediativo per gli interventi di cui al comma 2
realizzati all'interno delle zone A di cui all'articolo 22 sulla
base delle indicazioni derivanti da uno specifico studio della
situazione di pericolosità del bacino che individui le possibili
misure di mitigazione del rischio.".
10. Il comma 3 dell'articolo 35 della l.r. 11/1998 è
sostituito dal seguente:
"3. Fatto salvo il rispetto di eventuali disposizioni più
restrittive della pianificazione regionale o locale, nelle aree di
cui al comma 1, lettera b), sono consentiti, oltre alle opere di
cui al comma 2, gli interventi di risanamento conservativo,
restauro e ristrutturazione edilizia degli edifici e delle
infrastrutture esistenti, senza aumento di superficie, di volume e
del carico insediativo. All'interno dei centri edificati, ove
compatibile con il carattere architettonico delle strutture
edilizie preesistenti e con le norme del piano regolatore, è
ammesso l'ampliamento, compresa la sopraelevazione, per adeguare
l'edificio a specifiche leggi in materia di sicurezza o norme
igienico-sanitarie, ed in particolare per aumentare l'altezza netta
dei piani esistenti fino al raggiungimento, per ciascun piano, di
quella stabilita dalle vigenti norme in materia di altezza minima
libera interna, il mutamento della destinazione d'uso senza aumento
del carico insediativo, nonché la costruzione di autorimesse
strettamente connesse con gli edifici esistenti. I relativi
progetti devono essere corredati di uno specifico studio di
compatibilità dell'intervento con lo stato di dissesto esistente.
Gli interventi devono comunque garantire la sicurezza
dell'esercizio delle funzioni per cui sono destinati,
compatibilmente con lo stato di dissesto in essere o potenziale. La
Giunta regionale può deliberare l'esecuzione di interventi diretti
alla salvaguardia di importanti interessi economici e sociali; tali
progetti devono fondarsi su specifiche indagini geognostiche, sulla
specifica valutazione dell'adeguatezza delle condizioni di
sicurezza in atto e di quelle conseguibili con le opere di difesa
necessarie.".
11. Al comma 4 dell'articolo 35 della l.r. 11/1998, le
parole: "tramite specifiche indagini geognostiche" sono sostituite
dalle seguenti: "tramite specifica valutazione geologica e
geotecnica".
12. Al comma 2 dell'articolo 36 della l.r. 11/1998, sono
aggiunte, in fine, le seguenti parole: ", comma 4bis".
13. Al comma 4 dell'articolo 36 della l.r. 11/1998, le
parole: "si applicano, rispettivamente, le disposizioni del piano
stralcio e" sono sostituite dalle seguenti: "si applicano le
disposizioni".
14. Il comma 4 dell'articolo 38 della l.r. 11/1998 è
sostituito dal seguente:
"4. La cartografia di cui al comma 1 è sottoposta a revisione
da parte del Comune interessato o della Giunta regionale, per
recepire le modificazioni verificatesi a seguito:
a) di eventi calamitosi o di aggiornamenti del quadro dei
dissesti idrogeologici;
b) di indagini e studi di dettaglio della pericolosità
idrogeologica di parti del territorio;
c) del mutamento sostanziale del quadro di riferimento alla
base delle delimitazioni già approvate.".
15. Dopo il comma 4 dell'articolo 38 della l.r. 11/1998, come
sostituito dal comma 14, è aggiunto il seguente:
"4bis. La revisione della cartografia di cui al comma 1
avviene con le procedure di cui ai commi 1 e 2 ove proposta dal
Comune interessato, oppure da parte della Giunta regionale, su
proposta della struttura regionale competente in materia di
urbanistica, sulla base del parere espresso dalla conferenza di
pianificazione di cui all'articolo 15, alla quale partecipano i
responsabili delle strutture regionali competenti in materia di
urbanistica, difesa del suolo, vincoli idrogeologici, il Sindaco, o
suo delegato, del Comune interessato dalle perimetrazioni e altri
eventualmente individuati dal responsabile del procedimento in
relazione ai contenuti della modifica, entro sessanta giorni dalla
richiesta, sulla base di specifiche indagini di approfondimento
della situazione di dissesto, da parte della struttura regionale
competente in materia di difesa del suolo.".
16. Il comma 4 dell'articolo 79 della l.r. 11/1998 è
sostituito dal seguente:
"4. Qualora le violazioni riguardino immobili vincolati ai
sensi del decreto legislativo 22 gennaio 2004, n. 42 (Codice dei
beni culturali e del paesaggio, ai sensi dell'articolo 10 della
legge 6 luglio 2002, n. 137) e della l.r. 56/1983, l'assessore
regionale competente in materia di beni culturali o di tutela del
paesaggio, in relazione alla natura del vincolo, salva restando
l'applicazione di misure e sanzioni previste da altre norme, può
ordinare, qualora lo ritenga necessario, la totale o parziale
restituzione in pristino a cura e spese dei responsabili
dell'abuso, indicando i criteri e le modalità diretti a
ricostituire l'originario organismo edilizio, o disporre
l'irrogazione di una sanzione amministrativa pecuniaria di importo
non inferiore a euro 600 e non superiore a euro 6.000.".
Articolo 17
(Disposizioni in materia di agevolazioni creditizie
all'artigianato. Modificazioni alla legge regionale 11 maggio 1998,
n. 30)
1. Al comma 1 dell'articolo 1 della legge regionale 11 maggio
1998, n. 30 (Agevolazioni creditizie all'artigianato), sono
aggiunte, in fine, le seguenti parole: ", nonché sui finanziamenti
attivati dagli istituti di credito ai sensi della legge 25 luglio
1952, n. 949 (Provvedimenti per lo sviluppo dell'economia e
l'incremento dell'occupazione), e successive modificazioni, sulla
base dei criteri e con le modalità stabiliti dalla Giunta regionale
con propria deliberazione".
2. Il comma 2 dell'articolo 1 della l.r. 30/1998 è sostituito
dal seguente:
"2. Il concorso nel pagamento degli interessi si attua
mediante l'abbattimento del tasso a carico dell'impresa artigiana
nella misura massima del 75 per cento del tasso di riferimento
stabilito con decreto del Ministro delle attività produttive, in
conformità alla normativa europea.".
Articolo 18
(Disposizioni in materia di finanziamento della Consulta
permanente per la salvaguardia della lingua e della cultura walser.
Modificazione alla legge regionale 19 agosto 1998, n. 47)
1. Dopo il comma 7 dell'articolo 4 della legge regionale 19
agosto 1998, n. 47 (Salvaguardia delle caratteristiche e tradizioni
linguistiche e culturali delle popolazioni walser della valle del
Lys), è aggiunto il seguente:
"7bis. La Presidenza della Regione concorre al finanziamento
delle spese di funzionamento della Consulta, nel limite
dell'ammontare annuo stabilito dalla Giunta regionale. A tal fine,
la Consulta, entro il 30 novembre di ogni anno, presenta la
rendicontazione delle spese sostenute unitamente ad una relazione
sull'attività svolta.".
Articolo 19
(Proroga di termini concernenti adempimenti vari degli enti
locali. Modificazioni alla legge regionale 7 dicembre 1998, n. 54 e
disposizioni in materia di finanza locale)
1. Al comma 1 dell'articolo 118 della legge regionale 7
dicembre 1998, n. 54 (Sistema delle autonomie in Valle d'Aosta), le
parole: "entro un anno dall'entrata in vigore del nuovo statuto
comunale adottato ai sensi della presente legge" sono sostituite
dalle seguenti: "entro il 28 febbraio 2005".
2. Al comma 1 dell'articolo 120 della l.r. 54/1998, come da
ultimo modificato dall'articolo 29, comma 3, della l.r. 21/2003, le
parole: "Entro il 31 dicembre 2004" sono sostituite dalle seguenti:
"Entro il 31 dicembre 2005".
3. Al comma 1 dell'articolo 121 della l.r. 54/1998, come da
ultimo modificato dall'articolo 29, comma 4, della l.r. 21/2003, le
parole: "Entro il 31 dicembre 2004" sono sostituite dalle seguenti:
"Entro il 31 dicembre 2005".
4. In deroga a quanto disposto dall'articolo 23, comma 1, del
regolamento regionale 3 febbraio 1999, n. 1 (Ordinamento
finanziario e contabile degli enti locali della Valle d'Aosta), per
le Comunità montane ed il Consorzio dei Comuni della Valle d'Aosta
ricadenti nel Bacino imbrifero montano della Dora Baltea (BIM),
fino al 31 dicembre 2005, il fondo per il finanziamento di spese in
conto capitale non ha destinazione vincolata a spese di
investimento.
5. In deroga a quanto disposto dall'articolo 23, comma 3, del
regolam. reg. 1/1999, fino al 31 dicembre 2005, le Comunità montane
possono utilizzare l'avanzo di amministrazione per tutte le spese
correnti correlate all'esercizio associato di funzioni comunali o
dall'esercizio di funzioni ad esse delegate dai comuni; in deroga
al medesimo disposto, il BIM può utilizzare l'avanzo di
amministrazione per tutte le spese correnti.
Articolo 20
(Disposizioni in materia di destinazione della "Casa
Barillier". Modificazione alla legge regionale 27 gennaio 1999, n.
5)
1. Al comma 1 dell'articolo 1 della legge regionale 27
gennaio 1999, n. 5 (Concessione di contributo per il restauro ed il
recupero funzionale del fabbricato denominato "Casa Barillier",
sito in Aosta), sono aggiunte, in fine, le seguenti parole: "o
didattico-culturale".
Articolo 21
(Disposizioni in materia di servizio idrico integrato.
Modificazioni alla legge regionale 8 settembre 1999, n. 27)
1. Al comma 1 dell'articolo 3 della legge regionale 8
settembre 1999, n. 27 (Disciplina dell'organizzazione del servizio
idrico integrato), le parole: "I Comuni, singolarmente o in forma
associata per sottoambiti omogenei dal punto di vista territoriale
o per settore specialistico" sono sostituite dalle seguenti: "I
Comuni costituiti in forma associata per sottoambiti territoriali
omogenei".
2. Il comma 3 dell'articolo 3 della l.r. 27/1999 è sostituito
dal seguente:
"3. Il Consorzio dei comuni della Valle d'Aosta ricadenti nel
Bacino imbrifero montano della Dora Baltea (BIM) esercita le
funzioni di governo del sistema idrico integrato, coordinando e
indirizzando le attività dei Comuni per l'esercizio delle funzioni
di cui al comma 2, provvedendo:
a) all'attuazione delle direttive, degli indirizzi e della
pianificazione regionale per la tutela e la gestione delle
acque;
b) al riordino dei servizi e alla definizione degli obiettivi
di qualità;
c) alla delimitazione definitiva dei sottoambiti territoriali
ottimali sulla base dei piani economico-finanziari e tariffari
redatti dal BIM stesso;
d) alla predisposizione del programma di cui al comma 2,
lettera b), a livello di ambito regionale e all'approvazione dei
programmi medesimi a livello di sottoambito;
e) alla gestione dei finanziamenti resi disponibili dalla
Regione per l'attuazione dei programmi di intervento nel settore
dei servizi idrici.".
3. Al comma 1 dell'articolo 4 della l.r. 27/1999, le parole:
"I Comuni, singolarmente o in forma associata per sottoambiti
omogenei," sono sostituite dalle seguenti: "I Comuni costituiti in
forma associata per sottoambiti territoriali omogenei".
4. Al comma 3 dell'articolo 5 della l.r. 27/1999, come
modificato dall'articolo 10 della legge regionale 16 agosto 2001,
n. 15, le parole: "entro il 31 dicembre 2001" sono sostituite dalle
seguenti: "entro il 31 dicembre 2005".
5. Al comma 5 dell'articolo 5 della l.r. 27/1999, le parole:
"entro cinque anni dalla data di entrata in vigore della presente
legge" sono sostituite dalle seguenti: "entro il 31 dicembre
2008".
Articolo 22
(Disposizioni in materia di organizzazione sanitaria.
Modificazioni alle leggi regionali 25 gennaio 2000, n. 5, e 4
settembre 1995, n. 41)
1. Il comma 1 dell'articolo 24 della legge regionale 25
gennaio 2000, n. 5 (Norme per la razionalizzazione
dell'organizzazione del Servizio socio-sanitario regionale e per il
miglioramento della qualità e dell'appropriatezza delle prestazioni
sanitarie, socio-sanitarie e socio-assistenziali prodotte ed
erogate nella regione), è sostituito dal seguente:
"1. È istituito il Consiglio dei sanitari, organismo elettivo
con funzioni di consulenza tecnico-sanitaria, così
composto:
a) il direttore sanitario dell'azienda USL, con funzioni di
presidente;
b) quattordici rappresentanti del personale medico, di cui
otto dirigenti medici ospedalieri, tre medici dirigenti delle
attività extra-ospedaliere, di cui uno del dipartimento di
prevenzione e un medico veterinario, da tre medici convenzionati,
di cui un medico di medicina generale, un medico specialista
pediatra di libera scelta ed un medico specialista ambulatoriale
interno. La metà degli eletti della componente medica ospedaliera è
riservata a personale responsabile di struttura complessa. Nella
componente medica extra-ospedaliera due posti sono riservati a
responsabili di struttura complessa;
c) due eletti tra gli altri laureati del ruolo
sanitario;
d) un eletto tra il personale infermieristico;
e) un eletto tra il personale tecnico-sanitario;
f) un eletto tra il personale della riabilitazione;
g) un eletto tra il personale di vigilanza ed
ispezione;
h) un eletto tra il personale ostetrico.".
2. Il comma 3 dell'articolo 24 della l.r. 5/2000 è sostituito
dal seguente:
"3. Le modalità di elezione e di funzionamento del Consiglio
dei sanitari sono stabilite con deliberazione della Giunta
regionale, tenuto conto dei seguenti criteri:
a) sono elettori ed eleggibili i dipendenti di ruolo
appartenenti alle rispettive componenti di personale di cui al
comma 1, lettere b), c), d), e), f) e g);
b) sono elettori ed eleggibili i medici ed i sanitari non
medici titolari di rapporto convenzionale appartenenti alle
rispettive componenti di personale di cui all'articolo 48 della
legge 23 dicembre 1978, n. 833 (Istituzione del servizio sanitario
nazionale);
c) la votazione avviene mediante l'espressione di un'unica
preferenza separatamente per ciascuna delle seguenti
componenti:
1) medici ospedalieri;
2) medici non ospedalieri;
3) medici di medicina generale;
4) medici specialisti ambulatoriali interni;
5) medici specialisti pediatri di libera scelta;
6) medici veterinari;
7) laureati sanitari non medici;
8) personale infermieristico;
9) personale tecnico sanitario;
10) personale della riabilitazione;
11) personale di vigilanza ed ispezione.
d) l'elettorato attivo per l'elezione della componente
dipendente medica spetta a tutto il personale dipendente
medico.".
3. In sede di prima applicazione delle disposizioni di cui ai
commi 1 e 2, il direttore generale dell'Azienda USL della Valle
d'Aosta procede ad indire elezioni integrative nell'ambito del
Consiglio dei sanitari, secondo modalità definite con apposita
deliberazione della Giunta regionale. I componenti che sono
nominati a seguito delle elezioni integrative rimangono in carica
sino alla scadenza dei membri che già compongono il Consiglio dei
sanitari alla data di entrata in vigore della presente
legge.
4. Dopo il comma 1 dell'articolo 31 della l.r. 5/2000, è
inserito il seguente:
"1bis. L'area della prevenzione assolve inoltre ai compiti di
natura sanitaria propri della materia medico-legale e svolge
funzioni inerenti all'appropriatezza delle procedure clinico
assistenziali effettuate dai servizi sanitari e a tutela dei
diritti degli utenti del servizio sanitario regionale.".
5. L'articolo 33 della l.r. 5/2000 è abrogato.
6. Dopo la lettera c) del comma 1 dell'articolo 26 della
legge regionale 4 settembre 1995, n. 41 (Istituzione dell'Agenzia
regionale per la protezione dell'ambiente (ARPA) e creazione,
nell'ambito dell'Unità sanitaria locale della Valle d'Aosta, del
Dipartimento di prevenzione e dell'Unità operativa di
microbiologia), è inserita la seguente:
"cbis) servizio di medicina legale;".
7. Dopo il capo IV del titolo II della l.r. 41/1995, è
inserito il seguente:
"CAPO IVbis
Servizio di medicina legale
Articolo 30bis
(Servizio di medicina legale)
1. I compiti del Servizio di medicina legale sono i
seguenti:
a) accertamento, valutazione, certificazione medico-legale
anche in tema di idoneità varie, in forma monocratica, previsti da
normative specifiche;
b) istruttoria per indennizzo a danneggiati da emotrasfusioni
o vaccinazioni prevista da normativa specifica;
c) attività di polizia mortuaria ai sensi della normativa
vigente;
d) accertamento collegiale della morte;
e) gestione del registro regionale delle cause di
morte;
f) attività necrosettoria;
g) accertamento, valutazione, certificazione in ambito di
idoneità all'impiego e visite di controllo;
h) accertamento, valutazione, certificazione, organizzazione
ed informazione in materia di tutela sociale e sanitaria dei
portatori di minorazioni e di handicap;
i) accertamento, valutazione, certificazione collegiale in
tema di idoneità alle mansioni dei lavoratori, dispensa dal
servizio, riconoscimento della dipendenza delle infermità da causa
di servizio, equo indennizzo, idoneità in tema di armi, invalidità
civile, idoneità allo sport agonistico, patenti speciali e a
validità limitata, nonché tutti gli altri giudizi collegiali
previsti dalle normative vigenti;
j) commissioni in tema di bioetica;
k) attività specifiche richieste dall'autorità giudiziaria e
per esigenze aziendali;
l) collaborazione in materia di educazione sanitaria,
epidemiologia, partecipazione a gruppi di studio integrati e
attività di formazione ed aggiornamento;
m) attività di consulenza medico-legale, deontologica,
normativa, procedurale per questioni attinenti alle funzioni del
Servizio sanitario regionale e in tema di responsabilità
professionale a favore dell'Azienda USL, nonché del personale
dipendente e convenzionato;
n) osservatorio epidemiologico medico-legale per la tutela
civica del cittadino e l'azione combinata di prevenzione dei
conflitti, inquadramento medico-legale dell'evento/conflitto,
analisi dell'appropriatezza dell'assistenza sanitaria, analisi
dell'adeguatezza tecnico-professionale;
o) valutazione dell'attività delle strutture sanitarie e
socio-sanitarie, nonché dell'esercizio delle professioni sanitarie
e socio-sanitarie.".
Articolo 23
(Disposizioni in materia di istituzioni scolastiche autonome.
Modificazione alla legge regionale 26 luglio 2000, n. 19)
1. Il comma 3 dell'articolo 13 della legge regionale 26
luglio 2000, n. 19 (Autonomia delle istituzioni scolastiche), è
sostituito dal seguente:
"3. Le dotazioni ordinarie e perequative sono attribuite
senza altro vincolo di destinazione che quello dell'utilizzazione
per lo svolgimento delle attività di istruzione, di formazione e di
orientamento rivolte agli studenti, come previste ed organizzate
nel piano dell'offerta formativa, nonché delle attività di
formazione rivolte ai docenti.".
Articolo 24
(Disposizioni in materia di personale ATAR. Modificazioni
alla legge regionale 28 luglio 2000, n. 21)
1. Al comma 2 dell'articolo 3 della legge regionale 28 luglio
2000, n. 21 (Nuove disposizioni sulla disciplina del personale
amministrativo, tecnico ed ausiliario delle istituzioni scolastiche
ed educative dipendenti dalla Regione (ATAR). Abrogazione delle
leggi regionali 27 dicembre 1979, n. 81, 10 maggio 1985, n. 31 e 11
maggio 1998, n. 29), dopo la parola: "bidello" sono inserite le
seguenti: "ed accudiente".
2. Il comma 2 dell'articolo 7 della l.r. 21/2000 è sostituito
dal seguente:
"2. Nei casi di assenza e di vacanza del posto in organico,
limitatamente ai posti di aiutante tecnico, di cuoco, di capo
cuoco, di custode e di magazziniere, le sostituzioni possono essere
disposte, se l'assenza si protrae oltre i venti giorni, su
richiesta motivata del dirigente scolastico, e sempre che le stesse
si rendano necessarie per garantire il normale funzionamento
dell'istituzione scolastica, con una delle seguenti modalità,
prescelta dal dirigente scolastico:
a) utilizzazione di graduatoria di concorso o di selezione o
avviamento degli iscritti nelle liste di collocamento presenti
nelle sezioni circoscrizionali per l'impiego;
b) conferimento di incarico ad un dipendente in servizio
nella medesima istituzione scolastica in possesso di idoneità già
conseguita in concorsi precedenti relativi al profilo per cui è
disposta l'attribuzione temporanea di mansioni superiori o, in via
subordinata, dei requisiti, ivi compresi quelli per le procedure di
progressione interna, richiesti per l'accesso al posto per il quale
l'incarico è conferito.".
Articolo 25
(Disposizioni urbanistiche conseguenti al verificarsi di
eventi calamitosi. Modificazione alla legge regionale 18 gennaio
2001, n. 5)
1. L'articolo 27 della legge regionale 18 gennaio 2001, n. 5
(Organizzazione delle attività regionali di protezione civile), è
sostituito dal seguente:
"Articolo 27
(Disposizioni urbanistiche)
1. In caso di calamità riferibili ad eventi franosi,
inondazioni, valanghe o slavine, le aree interessate dal dissesto
sono classificate come aree ad elevata pericolosità idrogeologica e
in esse si applicano rispettivamente i vincoli di utilizzo previsti
dagli articoli 35, 36 e 37 della legge regionale 6 aprile 1998, n.
11 (Normativa urbanistica e di pianificazione territoriale della
Valle d'Aosta), per le aree a pericolosità più elevata per frana,
inondazione, valanga o slavina, nelle more dell'approvazione da
parte dei comuni della revisione delle cartografie degli ambiti
inedificabili di cui al titolo V della l.r. 11/1998.
2. In caso di calamità riferibili a valanghe o slavine, in
relazione alle quali le possibili opere di protezione specifiche
risultino tecnicamente o economicamente non compatibili con le
preesistenti destinazioni d'uso del territorio, gli immobili
privati destinati a seconda casa danneggiati, ma non completamente
distrutti, possono essere ripristinati, in deroga a quanto previsto
dall'articolo 37 della l.r. 11/1998, secondo le indicazioni della
concessione edilizia, interamente a cura e spese del proprietario e
resi fruibili, sotto la responsabilità esclusiva del proprietario,
solo nel periodo estivo in assenza di pericolo valanghivo. Di tale
condizione è data notizia in ogni certificazione urbanistica
concernente l'immobile interessato.".
Articolo 26
(Disposizioni in materia di agevolazioni alle imprese
turistico-ricettive e commerciali. Modificazioni alla legge
regionale 4 settembre 2001, n. 19)
1. All'articolo 15 della legge regionale 4 settembre 2001, n.
19 (Interventi regionali a sostegno delle attività
turistico-ricettive e commerciali), l'espressione: "contributi in
conto capitale", ovunque ricorra, è sostituita dalla seguente:
"contributi a fondo perduto".
2. Al comma 4 dell'articolo 23 della l.r. 19/2001, le parole:
", previa autorizzazione del dirigente della struttura competente"
sono soppresse.
3. Il comma 5ter dell'articolo 23 della l.r. 19/2001,
inserito dall'articolo 44, comma 2, della l.r. 21/2003, è
sostituito dal seguente:
"5ter. L'autorizzazione di cui al comma 5bis è concessa con
deliberazione della Giunta regionale. Salvo il caso in cui sia
concessa la rateizzazione ai sensi dell'articolo 25, comma 5,
l'agevolazione percepita è restituita, entro sessanta giorni dalla
comunicazione dell'autorizzazione, alla Regione o, nel caso di
mutui a tasso agevolato, a Finaosta S.p.A., con le modalità di cui
all'articolo 25, commi 3 e 4bis.".
4. La lettera b) del comma 1 dell'articolo 25 della l.r.
19/2001 è sostituita dalla seguente:
"b) non ultimi le iniziative correlate alle spese di cui agli
articoli 4, comma 2, lettera a), e 9, comma 2, lettera a),
riguardanti opere edili, entro il termine previsto dalle rispettive
concessioni edilizie o, in presenza di altri titoli abilitativi,
entro tre anni, o effettui dette opere in difformità dalle
concessioni o dagli altri titoli abilitativi medesimi.".
5. Al comma 3 dell'articolo 25 della l.r. 19/2001, dopo la
parola: "provvedimento," sono inserite le seguenti: "o nei diversi
termini stabiliti ai sensi del comma 5,".
6. Dopo il comma 4 dell'articolo 25 della l.r. 19/2001, è
inserito il seguente:
"4bis. Nei casi di cui all'articolo 23, comma 5bis,
autorizzati dalla Giunta regionale, gli interessi, calcolati con le
modalità di cui al comma 4, sono ridotti in proporzione al periodo
di mantenimento del vincolo di destinazione, rapportato alla durata
originaria dello stesso, secondo quanto stabilito con deliberazione
della Giunta regionale.".
7. Le disposizioni di cui al comma 6 si applicano anche alle
autorizzazioni già rilasciate dalla Giunta regionale alla data di
entrata in vigore della presente legge.
Articolo 27
(Sanzioni amministrative in materia di attività di
panificazione. Modificazioni alla legge regionale 4 settembre 2001,
n. 20)
1. Il comma 2 dell'articolo 16 della legge regionale 4
settembre 2001, n. 20 (Disposizioni in materia di installazione di
impianti, di autoriparazione e di panificazione. Abrogazione delle
leggi regionali 20 agosto 1993, n. 64, 30 agosto 1995, n. 38, 7
marzo 1995, n. 7 e dell'articolo 12 della legge regionale 17 aprile
1998, n. 15), è sostituito dal seguente:
"2. In caso di accertamento di esercizio dell'attività di
panificazione con modalità diverse rispetto a quelle comunicate ai
sensi dell'articolo 14, il Comune in cui ha sede l'impianto
provvede all'irrogazione di una sanzione amministrativa pecuniaria
da euro 75 a euro 225, secondo le procedure di cui alla l.
689/1981.".
2. Dopo il comma 2 dell'articolo 16 della l.r. 20/2001, come
sostituito dal comma 1, è inserito il seguente:
"2bis. Nel caso in cui sia accertata una nuova violazione ai
sensi del comma 2 prima che siano decorsi ventiquattro mesi
dall'accertamento della precedente, il Comune dispone inoltre la
chiusura dell'impianto fino ad un massimo di quindici
giorni.".
Articolo 28
(Disposizioni in materia di personale del Corpo forestale
della Valle d'Aosta. Modificazioni alle leggi regionali 4 settembre
2001, n. 23, e 8 luglio 2002, n. 12)
1. Al comma 1 dell'articolo 23 della legge regionale 4
settembre 2001, n. 23 (Norme concernenti lo status degli
amministratori locali della Valle d'Aosta. Abrogazione delle leggi
regionali 18 maggio 1993, n. 35, 23 dicembre 1994, n. 78 e 19
maggio 1995, n. 17), è aggiunto, in fine, il seguente periodo:
"Resta salva la particolare disciplina prevista per il personale
appartenente al Corpo forestale della Valle d'Aosta con funzioni di
polizia.".
2. Al comma 1 dell'articolo 11 della legge regionale 8 luglio
2002, n. 12 (Nuove norme sull'ordinamento e sul funzionamento del
Corpo forestale della Valle d'Aosta e sulla disciplina del relativo
personale. Modificazione alla legge regionale 23 ottobre 1995, n.
45 e abrogazioni di leggi regionali in materia di personale
forestale), le parole: "e per esigenze organizzative, compresa
quella per incompatibilità ambientale," sono soppresse.
3. Dopo il comma 1 dell'articolo 11 della l.r. 12/2002, come
modificato dal comma 2, è inserito il seguente:
"1bis. Alla mobilità per esigenze organizzative, compresi i
casi di accertata incompatibilità ambientale, del personale
forestale di cui al comma 1 provvede il dirigente del Corpo
forestale di più alto livello.".
Articolo 29
(Disposizioni concernenti la composizione della Commissione
regionale per l'artigianato. Modificazione alla legge regionale 30
novembre 2001, n. 34)
1. Al comma 2 dell'articolo 14 della legge regionale 30
novembre 2001, n. 34 (Nuova disciplina dell'artigianato.
Abrogazione di leggi regionali in materia di artigianato), sono
apportate le seguenti modificazioni:
a) alla lettera a), la parola: "nove" è sostituita dalla
seguente: "dieci";
b) dopo la lettera f), è aggiunta la seguente:
"fbis) un rappresentante della Direzione regionale del
lavoro.".
Articolo 30
(Disposizioni in materia di riordino dei servizi camerali
della Valle d'Aosta. Modificazioni alla legge regionale 20 maggio
2002, n. 7)
1. Al comma 2 dell'articolo 6 della legge regionale 20 maggio
2002, n. 7 (Riordino dei servizi camerali della Valle d'Aosta), le
parole "venticinque componenti" sono sostituite dalle seguenti:
"ventotto componenti".
2. Il comma 2 dell'articolo 9 della l.r. 7/2002 è sostituito
dal seguente:
"2. La Giunta regionale nomina il presidente del Collegio,
scelto tra i componenti effettivi del Collegio stesso.".
3. In relazione alla composizione numerica del Consiglio
della Camera valdostana delle imprese e delle professioni - Chambre
valdôtaine des entreprises et des activités libérales e alle
modalità di nomina del Presidente del Collegio dei revisori dei
conti, sono fatti salvi gli atti adottati dall'Amministrazione
regionale e dagli organi della Chambre a far data dall'entrata in
vigore della l.r. 7/2002.
Articolo 31
(Disposizioni in materia di complessi ricettivi all'aperto.
Modificazioni alla legge regionale 24 giugno 2002, n. 8)
1. Dopo il comma 5 dell'articolo 2 della legge regionale 24
giugno 2002, n. 8 (Disciplina dei complessi ricettivi all'aperto e
norme in materia di turismo itinerante. Abrogazione della legge
regionale 22 luglio 1980, n. 34), è aggiunto il seguente:
"5bis. Ai fini del calcolo delle percentuali di cui ai commi
4 e 5, concernenti la capacità ricettiva complessiva, si tiene
conto dei soli allestimenti fissi e delle strutture abitative in
possesso delle caratteristiche di cui all'articolo 4, comma 2bis,
per i quali è stato rilasciato il prescritto titolo abilitativo,
secondo le disposizioni vigenti in materia.".
2. Il comma 2 dell'articolo 4 della l.r. 8/2002 è sostituito
dal seguente:
"2. La realizzazione delle opere di un complesso ricettivo
all'aperto, intendendosi per tali sia quelle relative alle
strutture destinate ai servizi comuni, sia quelle relative agli
allestimenti fissi destinati ad unità abitative, è soggetta al
rilascio del prescritto titolo abilitativo, secondo le disposizioni
vigenti in materia.".
3. Dopo il comma 2 dell'articolo 4 della l.r. 8/2002, come
sostituito dal comma 2, è inserito il seguente:
"2bis. Le strutture abitative che, pur avendo la parvenza di
mobilità, in quanto dotate di congegni che potenzialmente ne
consentono gli spostamenti, sono incardinate al suolo con
accorgimenti tecnici finalizzati a garantirne la materiale
stabilità e sono oggettivamente destinate a soddisfare esigenze non
temporanee, costituiscono trasformazione urbanistica ed edilizia
del territorio e sono equiparate alle costruzioni, ai fini del
rilascio del prescritto titolo abilitativo, secondo le disposizioni
vigenti in materia.".
4. La lettera b) del comma 2 dell'articolo 6 della l.r.
8/2002 è sostituita dalla seguente:
"b) il possesso dei requisiti di sicurezza, igienico-sanitari
ed edilizi, secondo le disposizioni vigenti;".
5. Dopo la lettera b) del comma 3 dell'articolo 14 della l.r.
8/2002, è aggiunta la seguente:
"bbis) violi le disposizioni di cui all'articolo 3, comma
3;".
6. Dopo la lettera bbis) del comma 3 dell'articolo 14 della
l.r. 8/2002, aggiunta dal comma 5, è aggiunta la seguente:
"bter) eserciti l'attività in violazione delle disposizioni
di cui all'articolo 10;".
7. Dopo la lettera bter) del comma 3 dell'articolo 14 della
l.r. 8/2002, aggiunta dal comma 6, è aggiunta la seguente:
"bquater) rifiuti di fornire alla struttura competente le
informazioni richiestegli al fine della classificazione o di
consentire gli accertamenti disposti dalla stessa struttura al
medesimo fine.".
8. Il termine di cui all'articolo 25, comma 3, della l.r.
8/2002 è differito al 31 dicembre 2008, salvo che si tratti di
mezzi non immatricolati. In relazione al predetto differimento, le
sanzioni di cui all'articolo 14, comma 2, della l.r. 8/2002,
limitatamente alle violazioni delle disposizioni di cui
all'articolo 3, comma 1, della medesima legge, non si applicano
relativamente ai procedimenti in corso e non ancora definiti alla
data di entrata in vigore della presente legge.
9. Fatta salva l'applicazione delle disposizioni di cui al
titolo VIII della l.r. 11/1998, i titolari di complessi ricettivi
all'aperto sono tenuti, entro il 30 giugno 2005, a rimuovere gli
allestimenti fissi e le strutture abitative, presenti all'interno
dei complessi, per i quali risulti che non sia stato rilasciato il
prescritto titolo abilitativo, secondo le disposizioni vigenti in
materia.
Articolo 32
(Disposizioni in materia di incentivi per la realizzazione di
interventi di edilizia abitativa convenzionata. Modificazioni alla
legge regionale 28 febbraio 2003, n. 5)
1. Dopo il comma 2 dell'articolo 5 della legge regionale 28
febbraio 2003, n. 5 (Incentivi per la realizzazione di interventi
di edilizia abitativa convenzionata), è inserito il
seguente:
"2bis. I periodi di cui al comma 2, lettera a), decorrono
dalla data di stipulazione del primo contratto di locazione ed
eventuali interruzioni dello stesso sospendono la decorrenza dei
termini previsti dalla convenzione. In ogni caso, gli alloggi
convenzionati non possono rimanere sfitti per un periodo superiore
ad un anno, pena la revoca del contributo alle condizioni di cui
all'articolo 13bis, comma 2.".
2. Al comma 3 dell'articolo 5 della l.r. 5/2003, dopo la
parola: "beneficiari" sono inserite le seguenti: "ad ultimazione
dei lavori".
3. Alla lettera b) del comma 1 dell'articolo 6 della l.r.
5/2003, è aggiunto, in fine, il seguente periodo: "la Giunta
regionale, con propria deliberazione, può introdurre meccanismi
correttivi ai criteri previsti dal citato decreto al fine di
rendere il calcolo della superficie complessiva coerente con le
finalità della presente legge;".
4. Il comma 1 dell'articolo 9 della l.r. 5/2003 è sostituito
dal seguente:
"1. I soggetti beneficiari degli alloggi convenzionati devono
possedere i requisiti previsti dagli articoli 9, comma 2, e 10 del
regolamento regionale 27 maggio 2002, n. 1 (Norme per la
concessione di mutui ad interesse agevolato a favore di persone
fisiche nel settore dell'edilizia residenziale. Abrogazione del
regolamento regionale 25 agosto 1997, n. 3), come modificato dal
regolamento regionale 17 agosto 2004, n. 1, con esclusione del
limite minimo di reddito di cui all'articolo 10, comma 1, lettera
a), del medesimo regolamento.".
5. Il comma 4 dell'articolo 12 della l.r. 5/2003 è sostituito
dal seguente:
"4. Il dirigente della struttura competente, entro sessanta
giorni dalla data di scadenza per la presentazione delle domande,
esamina i risultati dell'istruttoria e, sentita la commissione di
cui all'articolo 24 del regolam. reg. 1/2002, approva la
graduatoria provvisoria.".
6. Il comma 1 dell'articolo 13 della l.r. 5/2003 è sostituito
dal seguente:
"1. I contributi sono erogati secondo le seguenti
modalità:
a) 70 per cento all'avvio dell'intervento, subordinatamente
alla presentazione della certificazione attestante la proprietà
dell'area o del fabbricato e di copia conforme della comunicazione
di inizio dei lavori, e alla costituzione di una fideiussione
bancaria o assicurativa di importo pari all'intero contributo, a
garanzia della realizzazione dell'intervento in conformità al
progetto ed entro i termini di cui al comma 4;
b) 30 per cento alla conclusione dei lavori, subordinatamente
alla presentazione di:
1) copie di eventuali progetti di varianti e relativi atti di
assenso urbanistico-edilizio;
2) certificato di agibilità;
3) documentazione attestante la denuncia al nuovo catasto
edilizio urbano;
4) copia della convenzione di cui all'articolo 5, trascritta
nei registri immobiliari.".
7. Dopo il comma 1 dell'articolo 13 della l.r. 5/2003, come
sostituito dal comma 6, è inserito il seguente:
"1bis. Nel caso in cui alla conclusione dei lavori le
superfici realizzate risultino inferiori a quelle calcolate ai fini
della determinazione del contributo, quest'ultimo è ridotto
proporzionalmente. Qualora, invece, le superfici realizzate siano
superiori, il beneficiario può presentare una nuova domanda di
contributo che può essere finanziata solo nel caso in cui le
risorse finanziarie siano sufficienti a coprire tutte le domande
ammesse al contributo.".
8. Dopo l'articolo 13 della l.r. 5/2003, come modificato dai
commi 6 e 7, è inserito il seguente:
"Articolo 13bis
(Vincoli e sanzioni)
1. Il beneficiario non può locare gli alloggi oggetto di
convenzione a soggetti non aventi i requisiti di cui all'articolo
9, né può locarli a parenti ed affini entro il secondo grado, pena
la revoca del contributo, maggiorato degli interessi legali a
decorrere dalla data di erogazione.
2. Il mancato rispetto della convenzione di cui all'articolo
5 da parte del beneficiario comporta la risoluzione della stessa e
la revoca del contributo, maggiorato degli interessi legali a
decorrere dalla data di erogazione.
3. In caso di revoca, il contributo è restituito entro
sessanta giorni dalla comunicazione del relativo provvedimento. Nel
provvedimento di revoca sono fissate le eventuali condizioni di
rateizzazione, in un periodo comunque non superiore a trentasei
mesi. La revoca può essere disposta anche in misura parziale,
purché proporzionale all'inadempimento riscontrato.".
9. Al comma 2 dell'articolo 14 della l.r. 5/2003, dopo le
parole: "in qualsiasi momento" sono inserite le seguenti: ", anche
su richiesta della struttura regionale competente,".
10. Le disposizioni di cui ai commi 6, 7 e 8 si applicano
anche alle domande presentate prima dell'entrata in vigore della
presente legge.
Articolo 33
(Disposizioni in materia di incentivi alle imprese artigiane.
Interpretazione autentica dell'articolo 26 della legge regionale 31
marzo 2003, n. 6)
1. Al comma 1 dell'articolo 26 della legge regionale 31 marzo
2003, n. 6 (Interventi regionali per lo sviluppo delle imprese
industriali ed artigiane), il riferimento ai beneficiari delle
agevolazioni ivi previste si interpreta nel senso di ricomprendervi
anche i consorzi e le società consortili iscritti nella sezione
separata dell'Albo regionale delle imprese artigiane, ai sensi
dell'articolo 11, comma 2, della legge regionale 30 novembre 2001,
n. 34 (Nuova disciplina dell'artigianato. Abrogazione di leggi
regionali in materia di artigianato).
Articolo 34
(Disposizioni in materia di controlli tecnici sugli impianti
a fune. Modificazione alla l.r. 21/2003)
1. Il comma 1 dell'articolo 51 della l.r. 21/2003 è
sostituito dal seguente:
"1. Nelle more del completo recepimento delle norme europee
di settore, gli impianti che giungono alla scadenza di revisione
generale o di vita tecnica entro il 31 dicembre 2005 possono godere
della proroga di un anno dei termini relativi alle scadenze
temporali fissate al paragrafo 3 delle norme regolamentari
approvate con decreto del Ministro dei trasporti 2 gennaio 1985
(Norme regolamentari in materia di varianti costruttive, di
adeguamenti tecnici e di revisioni periodiche per i servizi di
pubblico trasporto effettuati con impianti funicolari aerei e
terrestri), a condizione che sia effettuato quanto previsto dal
paragrafo 4 delle norme regolamentari del citato decreto. Alle
medesime condizioni, la proroga può essere elevata a due anni
quando si tratti di sciovie.".
Articolo 35
(Disposizioni in materia di interventi a favore dello sport.
Modificazioni alla legge regionale 1° aprile 2004, n. 3)
1. Al comma 5 dell'articolo 3 della legge regionale 1° aprile
2004, n. 3 (Nuova disciplina degli interventi a favore dello
sport), dopo le parole: "non sono cumulabili" sono inserite le
seguenti: "per la medesima attività".
2. Al comma 1 dell'articolo 4 della l.r. 3/2004, le parole:
"7 e 8" sono sostituite dalle seguenti: "7, 7bis e 8".
3. Dopo il comma 7 dell'articolo 4 della l.r. 3/2004, è
inserito il seguente:
"7bis. Limitatamente al triennio 2005/2007, una quota dei
contributi di cui all'articolo 3, comma 1, lettera a), non
superiore a euro 6.000 annui, può essere destinata a favore
dell'Associazione cronometristi della Valle d'Aosta a titolo di
contributo sulle spese sostenute per l'acquisto di apparecchiature
necessarie allo svolgimento dell'attività di cronometraggio, fino
ad un massimo del 50 per cento della spesa sostenuta. Le relative
domande, riferite a spese effettuate non anteriormente a dodici
mesi dalla data di presentazione delle stesse, sono presentate
annualmente alla struttura competente, a pena di decadenza, entro
il 30 settembre e sono corredate di idonea documentazione di
spesa.".
4. Alla lettera a) del comma 1 dell'articolo 5 della l.r.
3/2004, le parole: "31 luglio" sono sostituite dalle seguenti: "31
agosto".
5. Il comma 2 dell'articolo 24 della l.r. 3/2004 è sostituito
dal seguente:
"2. Qualora il soggetto sponsorizzato non abbia partecipato,
per qualsiasi motivo, ad almeno due terzi degli eventi agonistici
previsti nel calendario presentato ai sensi dell'articolo 23, comma
1, lettera c), la liquidazione delle somme stabilite nel contratto
è disposta riducendone l'importo in proporzione al numero di eventi
ai quali l'atleta ha effettivamente preso parte nel periodo
considerato.".
Articolo 36
(Disposizioni in materia di abilitazione all'esercizio della
professione di gestore di rifugio alpino. Modificazione alla legge
regionale 20 aprile 2004, n. 4)
1. Al comma 1 dell'articolo 20 della legge regionale 20
aprile 2004, n. 4 (Interventi per lo sviluppo alpinistico ed
escursionistico e disciplina della professione di gestore di
rifugio alpino. Modificazioni alle leggi regionali 26 aprile 1993,
n. 21, e 29 maggio 1996, n. 11), le parole: "presso la struttura
competente" sono sostituite dalle seguenti: "presso la struttura
regionale competente in materia di turismo e di professioni
turistiche, di seguito denominata struttura competente".
Articolo 37
(Disposizioni in materia di utilizzazioni forestali)
1. L'adozione da parte degli enti locali e delle consorterie
di atti concernenti le utilizzazioni forestali è preceduta dal
parere conforme della struttura regionale competente in materia di
foreste; decorsi inutilmente trenta giorni dalla richiesta del
suddetto parere, esso si intende acquisito e i relativi atti
possono essere adottati.
Articolo 38
(Disposizioni per il trasferimento della quota parte del
Fondo nazionale per la montagna)
1. La quota del Fondo nazionale per la montagna di cui
all'articolo 2 della legge 31 gennaio 1994, n. 97 (Nuove
disposizioni per le zone montane) spettante alla Regione è
trasferita alle Comunità montane, in quanto strumenti di attuazione
della politica regionale per la montagna, ai sensi dell'articolo
71, comma 2, della l.r. 54/1998.
2. Alla ripartizione della quota tra le Comunità montane si
provvede con le modalità e sulla base dei criteri di cui
all'articolo 13, comma 3, della legge regionale 20 novembre 1995,
n. 48 (Interventi regionali in materia di finanza locale).
Articolo 39
(Disposizioni in materia di compensi ai componenti
dell'Agenzia regionale per le relazioni sindacali)
1. Alla determinazione della misura delle indennità e dei
gettoni di presenza da corrispondere, rispettivamente, al
presidente e agli altri componenti del Comitato direttivo
dell'Agenzia regionale per le relazioni sindacali, istituita ai
sensi dell'articolo 46 della legge regionale 23 ottobre 1995, n. 45
(Riforma dell'organizzazione dell'Amministrazione regionale della
Valle d'Aosta e revisione della disciplina del personale), come
modificato dall'articolo 2 della legge regionale 21 gennaio 2003,
n. 3, provvede, nei limiti degli stanziamenti di bilancio, la
Giunta regionale con propria deliberazione.
Articolo 40
(Disposizioni in materia di interventi a sostegno degli
impianti a fune)
1. I contributi relativi alle istanze presentate a far data
dal 1° gennaio 2000 ai sensi delle leggi regionali 7 agosto 1986,
n. 42 (Concessione di incentivi per la realizzazione di impianti di
innevamento artificiale), e 27 febbraio 1998, n. 8 (Interventi
regionali per lo sviluppo di impianti a fune e di connesse
strutture di servizio), possono essere integrati, compatibilmente
con le disponibilità di bilancio, in conformità a quanto previsto
dalla legge regionale 18 giugno 2004, n. 8 (Interventi regionali
per lo sviluppo di impianti funiviari e di connesse strutture di
servizio), sulla base di criteri e con le modalità stabiliti dalla
Giunta regionale con propria deliberazione; gli interessati devono
a tal fine presentare apposita domanda alla struttura regionale
competente in materia di sostegno al settore degli impianti
funiviari entro e non oltre trenta giorni dalla data di
pubblicazione della medesima deliberazione sul Bollettino ufficiale
della Regione.
Articolo 41
(Disposizioni per il riconoscimento dei requisiti
tecnico-professionali per l'esercizio delle attività di
installazione di impianti di gas)
1. I soggetti iscritti nel registro delle imprese come
imprese di installazione, di trasformazione, di ampliamento e di
manutenzione degli impianti di cui all'articolo 1, comma 1, lettera
e), della legge 5 marzo 1990, n. 46 (Norme per la sicurezza degli
impianti) che, alla data di entrata in vigore della legge medesima,
dimostrino di aver svolto professionalmente la loro attività nel
corso di periodi pregressi, in qualità di titolari di imprese
regolarmente iscritte all'Albo regionale delle imprese artigiane,
per una durata non inferiore ad un anno, hanno diritto ad ottenere
il riconoscimento dei requisiti tecnico-professionali, previa
domanda da presentare alla Commissione regionale per l'artigianato
entro e non oltre il 31 dicembre 2005.
2. I soggetti che dimostrino di aver svolto attività alle
dipendenze di un'impresa esercente l'attività di installazione, di
trasformazione, di ampliamento e di manutenzione degli impianti di
cui all'articolo 1, comma 1, lettera e), della l. 46/1990, per un
periodo non inferiore a due anni, con la qualifica di operaio
specializzato, hanno diritto ad ottenere il riconoscimento dei
requisiti tecnico-professionali, previa domanda da presentare alla
Commissione regionale per l'artigianato entro e non oltre il 31
dicembre 2005.
3. Il riconoscimento dei requisiti tecnico-professionali dei
soggetti di cui ai commi 1 e 2 è in ogni caso subordinato alla
frequenza di un apposito corso di aggiornamento professionale,
della durata di almeno cinquanta ore, organizzato ai sensi della
normativa vigente in materia di formazione professionale.
Articolo 42
(Abrogazioni)
1. Sono abrogate le seguenti leggi regionali:
a) 7 agosto 1986, n. 42;
b) 20 agosto 1993, n. 72;
c) 4 agosto 1995, n. 29;
d) 27 febbraio 1998, n. 8;
e) 31 dicembre 1998, n. 56.
2. Sono abrogate, inoltre, le seguenti disposizioni:
a) l'articolo 3 e la lettera a) del comma 1 dell'articolo 7
della legge regionale 9 settembre 1995, n. 15;
b) il comma 5 dell'articolo 20 della legge regionale 19
gennaio 1996, n. 1;
c) l'articolo 6 del regolamento regionale 2 dicembre 1996, n.
5;
d) l'articolo 2 della legge regionale 22 marzo 2000, n.
10.
Articolo 43
(Disposizioni finanziarie)
1. Gli oneri derivanti dall'applicazione degli articoli 2, 6,
7, 14, commi 3, 7, 11 e 12, 15, 17, 18, 29, 35, comma 3, 39 e 40
trovano copertura negli stanziamenti già iscritti nei pertinenti
capitoli del bilancio pluriennale della Regione per gli anni
2004/2006 e non alterano gli equilibri di bilancio.
Président - La parole au rapporteur, Conseiller Rini.
Rini (UV) - Dopo un lungo, anche faticoso, ma sicuramente
proficuo lavoro svolto a livello di Commissioni consiliari, tocca a
me, come concordato presentarvi la relazione sul disegno di legge
riguardante le disposizioni per la manutenzione del sistema
normativo regionale, meglio conosciuto come "Omnibus". Questo nome
altisonante, che quasi lo avvolge di un'aurea misteriosa, traduce
in realtà un lavoro di manutenzione e aggiornamento dell'efficacia
e dell'efficienza di alcune leggi regionali.
A tutta prima, potrebbe sembrare un documento pretenzioso, in
quanto interessa molte materie e diversi ambiti, rischiando così di
essere confuso o assimilato all'ennesimo guazzabuglio. Ma non
dobbiamo farci trarre in inganno.
Questo atto costituisce, in effetti, una rivoluzione, un netto
cambio di rotta rispetto alla metodologia sinora adottata. Esso,
infatti, traduce in emendamenti delle modifiche ad alcune norme in
vigore, necessarie per perseguire gli obiettivi di questo Governo e
di questa maggioranza.
Ovviamente, la stesura definitiva del disegno di legge è
avvenuta dopo un lungo percorso di confronto, di dibattito e di
discussione all'interno di tutte le commissioni. E questo, con
l'obiettivo di giungere all'elaborazione di un documento finale il
più possibile condiviso e soprattutto approfondito con tutte le
forze politiche presenti nell'Assemblea.
Così, contrariamente a quanto avveniva in passato, quando i
partiti al potere erano accusati dalle opposizioni di presentare la
legge finanziaria senza aver ascoltato e analizzato i loro punti di
vista oggi, per la prima volta, tutti i consiglieri non sono solo
al corrente del documento, ma soprattutto hanno già avuto modo di
formulare le loro valutazioni.
In effetti, dal punto di vista pratico, "Omnibus" riunisce in un
solo testo le modifiche a più leggi vigenti, per renderle più
chiare e trasparenti con alcuni aggiustamenti che non gravano sul
bilancio e sulla spesa prevista.
La speranza è che questa nuova metodologia di lavoro alla base
della politica di questa Giunta, che - seguendo un modello
decisionale condiviso, ha posto al centro delle decisioni le
Commissioni e il Consiglio della Valle - permetta di evitare
ostruzionismi e discussioni demagogiche.
Entrando nel dettaglio, il disegno di legge che oggi ci
accingiamo a votare, consta di 41 articoli. Di questi nella loro
articolazione 5 riguardano la Presidenza della Giunta, 8
l'Assessorato dell'istruzione e cultura, 4 l'agricoltura, 9 il
territorio, ambiente e opere pubbliche, 3 il bilancio, finanze,
programmazione e partecipazioni regionali, 9 il turismo, sport,
commercio, trasporti e affari europei, 5 le attività produttive e
politiche del lavoro, 2 la sanità, salute e politiche sociali,
mentre l'articolo 40 prevede l'abrogazione di 6 leggi e
l'abrogazione di 4 disposizioni.
In particolare, per quanto attiene alla Presidenza della Giunta,
le manutenzioni consentiranno di: migliorare la tempestività
dell'azione delle singole strutture dell'Amministrazione regionale
attraverso il riconoscimento dell'efficacia delle deleghe
rilasciate dagli amministratori ai dirigenti senza attendere la
pubblicazione dei relativi atti nel bollettino ufficiale della
Regione; migliorare l'operatività della Consulta permanente per la
salvaguardia della lingua "walser" grazie ad un concorso
finanziario della Presidenza della Giunta; rispondere alle
necessità manifestate dagli Enti locali di prevedere una proroga
nei tempi di adozione dei regolamenti e di rivedere le forme
associative, consortili, delle aziende speciali e delle istituzioni
esistenti; includere anche il profilo professionale di accudiente
nella graduatoria regionale unica e permanente riguardante le
istituzioni scolastiche ed educative dipendenti dalla Regione; di
semplificare la procedura di determinazione e di aggiornamento dei
compensi da corrispondere al presidente e agli altri componenti del
Comitato direttivo dell'Agenzia regionale per le Relazioni
sindacali.
Per quel che riguarda l'Assessorato dell'agricoltura, risorse
naturali e protezione civile, l'"Omnibus" stabilisce che: i Piani
annuali e poliannuali di intervento concernenti le opere di
sistemazione e manutenzione del patrimonio forestale, sentieristico
e ambientale siano approvati con deliberazione della Giunta
regionale; il Parco del Gran Paradiso, del Mont Avic, l'area del
Mont Mars, le fondazioni, i comuni e le Comunità montane inclusi
totalmente o in parte nelle aree protette figurino tra i
beneficiari degli incentivi per la promozione di turismo
naturalistico e culturale di queste zone; è responsabilità del
dirigente del Corpo forestale di disporre d'ufficio il
trasferimento del personale quando ricorrano esigenze organizzative
o situazioni di incompatibilità ambientali; gli atti degli Enti
locali relativi alle utilizzazioni forestali devono essere
preceduti dal parere conforme della struttura regionale
competente.
Per ciò che concerne l'Assessorato delle attività produttive e
politiche del lavoro, i 5 emendamenti inseriti nel disegno di
legge, prevedono: misure per consentire l'operatività
dell'intervento regionale di riduzione degli interessi a carico
delle imprese artigiane e per armonizzare il metodo di calcolo
relativo all'abbattimento del tasso di interesse a carico delle
stesse; l'inasprimento del regime sanzionatorio conseguente al
mancato rispetto dei turni lavorativi prescelti dai panificatori;
l'innalzamento del numero dei titolari di imprese artigiane,
designati dalle organizzazioni regionali dell'artigianato facenti
parte della Commissione regionale per l'artigianato, nella quale
entrerà a fare parte un rappresentante della Direzione regionale
del lavoro; l'allargamento degli incentivi alle imprese artigiane
anche ai consorzi iscritti nella separata sezione dell'Albo
regionale delle imprese artigiane; la possibilità per gli
installatori di impianti a gas in possesso di particolari requisiti
di ottenere l'iscrizione all'Albo regionale delle imprese
artigiane.
Riguardo all'Assessorato del bilancio, finanze, programmazione e
partecipazioni regionali, i tre emendamenti prevedono:
l'attribuzione al dirigente della struttura regionale competente in
materia di viabilità il rilascio delle concessioni e di ogni altro
atto autorizzatorio riguardanti le strade regionali e relative
all'esecuzione di opere; le necessarie disposizioni finanziarie,
specificando che gli oneri previsti trovano copertura negli
stanziamenti già iscritti nei pertinenti capitoli di bilancio; la
semplificazione delle procedure di alienazione dei beni immobili
appartenenti al patrimonio disponibile della Regione.
Sono 8 le leggi in vigore che hanno subìto delle modificazioni
per materie di competenza dell'Assessorato dell'istruzione e
cultura, riguardanti: il numero delle forniture gratuite annuali di
libri o di altri strumenti didattici ai singoli alunni delle scuole
elementari e secondarie della Regione; l'adeguamento dei requisiti
richiesti per la designazione dei membri dell'organo di
amministrazione e di quello di revisione della Fondazione "Istituto
musicale della Valle d'Aosta"; l'incremento degli importi massimi
dei contributi concedibili ai cori, ai gruppi folcloristici, ai
gruppi storici e alle bande musicali e la contestuale diminuzione
per quelle amatoriali; lo snellimento delle procedure inerenti la
valutazione delle richieste di finanziamento dei progetti bilingui;
la revisione delle percentuali nella ripartizione degli
stanziamenti di bilancio destinati al sostegno delle attività
teatrali, in considerazione dell'aumento delle compagnie
professionali; le sanzioni amministrative pecuniarie per violazioni
urbanistiche su immobili vincolati sono considerate alternative
rispetto al ripristino dello status quo ante, qualora inopportuno o
impossibile; l'ampliamento della destinazione d'uso di Maison
Barillier da sede museale a centro didattico-culturale; la
dotazione ordinaria e perequativa delle istituzioni scolastiche
autonome può essere utilizzata anche per attività di formazione e
aggiornamento professionale rivolte ai docenti.
Per quanto concerne l'Assessorato della sanità, salute e
politiche sociali, "Omnibus", oltre a abrogare leggi e disposizioni
regionali vigenti sul funzionamento dei presidi residenziali
socio-assistenziali, prevede una nuova composizione del Consiglio
dei sanitari dell'Azienda USL in modo da assicurare la piena
rappresentatività in tutte le componenti professionali sanitarie in
un'ottica di integrazione tra ospedale e territorio; l'inserimento
del servizio di medicina legale tra i servizi del Dipartimento di
prevenzione.
In riferimento all'Assessorato del territorio, ambiente e opere
pubbliche, il disegno di legge pone mano ad una serie di leggi con
l'intento di: definire la nozione di reddito ai fini
dell'assegnazione degli alloggi di edilizia residenziale pubblica,
facendo riferimento al reddito complessivo, ai fini fiscali,
anziché al reddito imponibile fiscale; salvaguardare un principio
di equità riguardante il meccanismo di formulazione del prezzo di
vendita degli alloggi di edilizia residenziale pubblica, stabilendo
il tetto massimo oltre il quale il prezzo di vendita dell'alloggio
non può essere determinato; di ripristinare per l'affidamento di
lavori pubblici di modesto importo pari o inferiore a 75.000 euro
una procedura di qualificazione semplificata, coincidente con
l'iscrizione nel registro delle imprese; di recuperare la validità
dei piani delle attività estrattive approvati prima della relativa
legge in vigore dal 1996; di attribuire al dirigente della
struttura regionale competente in materia di viabilità il rilascio
delle concessioni e di ogni altro atto autorizzatorio riguardanti
le strade regionali e relative all'esecuzione di opere; di
specificare e meglio disciplinare le attività ammissibili nelle
aree perimetrali ai sensi degli articoli 34-35-36 e 38 della legge
regionale n. 11/1998. Sono in particolare rese ammissibili alcune
tipologie di intervento che non aumentano il carico antropico, ma
che risultano necessarie per lo sviluppo socio-economico delle
comunità locali, previa specifica valutazione delle condizioni di
dissesto e di sicurezza nell'utilizzo delle opere; di accelerare
modalità e tempistiche per le procedure di variazione delle
cartografie degli ambiti inedificabili nei casi in cui i comuni
debbano procedere alla revisione delle cartografie; di
ridisciplinare compiti e funzioni del "BIM", al quale è attribuito
il ruolo di organo di impulso e di coordinamento delle attività
comunali per quanto di sua competenza; di allineare la disciplina
urbanistica alle indicazioni contenute nel Piano dell'assetto
idrogeologico in particolare, si stabilisce che le aree dissestate
siano classificate come aree ad elevato rischio e che su di esse
valgano i vincoli di destinazione d'uso previste dalla legge
regionale n. 11/1998, fino a quando i comuni non avranno provveduto
alla revisione della cartografia degli ambiti inedificabili; di
stabilire i meccanismi correttivi rispetto ai criteri di calcolo
delle superfici stabiliti dalla normativa nazionale sull'edilizia
abitativa convenzionata, e modificare le percentuali di erogazione
del contributo.
Infine, per quel che concerne l'Assessorato del turismo, sport,
commercio, trasporti e affari europei, "Omnibus" prevede, fra gli
altri, degli emendamenti che individuano: delle modificazioni alle
norme in materia di servizi di trasporto pubblico di linea, per
assicurare maggiore flessibilità rispetto a tutte le modalità di
trasporto di competenza regionale. Tra queste, in particolare,
l'assegnazione alla Giunta della responsabilità della decisione su
taluni contenuti del piano di bacino di traffico dalla valenza
essenzialmente gestionale e non strategica; la definizione dei
servizi atipici; l'obbligo degli impianti a fune che svolgono
funzioni di trasporto pubblico ad essere conformi al piano di
bacino di traffico; delle modificazioni in materia di interventi
regionali a sostegno delle attività turistico-ricettive e
commerciali; la definizione della capacità ricettiva complessiva e
di quali opere sono soggette al rilascio del titolo abilitativo; la
possibilità di consentire alle società sportive di beneficiare
delle due tipologie di contributo previste dalla legge, in
relazione allo svolgimento di attività sportiva di squadra, nel
caso in cui le medesime società svolgano, oltre all'attività di
rilievo nazionale, anche attività ordinaria; la struttura regionale
competente al rilascio delle abilitazioni all'esercizio della
professione di gestore di rifugio alpino; l'attribuzione alle
Comunità montane delle risorse mese a disposizione dal Fondo
nazionale per la montagna; l'integrazione, degli interventi di
sostegno al settore degli impianti a fune; infine, le modifiche
alla legge che disciplina la materia di elisuperfici.
Senza dubbio, si è trattato di un lavoro faticoso per la
quantità di emendamenti inseriti e per la loro portata.
Senza dubbio, si poteva fare ancora meglio, ma si è fatto bene,
soprattutto se si considera che questo è il primo "Omnibus"
presentato all'Assemblea con delle modalità diverse e
condivise.
Ma una cosa è certa. Questa metodologia di lavoro di
manutenzione e aggiornamento delle leggi non può che migliorare il
nostro impianto normativo e rispondere al meglio ai bisogni
rinnovati della società. Probabilmente, per essere ancora più
efficaci, è ipotizzabile nel corso dell'anno l'elaborazione di un
altro o di altri "Omnibus", con la consapevolezza che da questo
primo esempio potremo trarre delle utili indicazioni per fare
meglio nelle prossime occasioni.
Sia chi vi parla che gli altri colleghi relatori si riservano di
intervenire durante la discussione, se necessario, per eventuali
approfondimenti.
Président - La parole au Conseiller Praduroux.
Praduroux (UV) - Ci troviamo di fronte a uno strumento
normativo, che si pone l'obiettivo di introdurre modifiche,
proroghe di termini e abrogazioni di leggi.
Questo intervento si realizza mediante un atto unico che va a
toccare materie diverse.
Nel corso delle applicazioni delle leggi si registra sovente la
necessità di operare aggiustamenti dovuti al cambiamento del
contesto di riferimento o a problematiche che al momento
dell'approvazione del testo normativo non erano prevedibili o non
si erano manifestate.
L'unicità dello strumento che stiamo esaminando offre indubbi
vantaggi, che consentono così di evitare interventi sparsi nel
tempo e parcellizzati, che rischierebbero di complicare il quadro
complessivo, perdendo di vista i miglioramenti operativi introdotti
di volta in volta.
Degli articoli che compongono questo disegno mi soffermerò in
particolare su quelli più importanti di competenza della IV
Commissione consiliare permanente, da me presieduta.
Per esigenza di sintesi e per agevolare il reperimento delle
singole disposizioni, procederò per ordine progressivo citando solo
gli articoli principali.
L'articolo 10 introduce modifiche alla legge regionale n.
15/1996 in materia di cave e torbiere per il reperimento dei
materiali di cava e per il riassetto delle cave abbandonate, per
recuperare l'attività dei piani delle attività estrattive approvati
prima della entrata in vigore della suddetta normativa.
L'articolo 13 invece introduce modifiche alla legge regionale n.
29/1997 con l'obiettivo di assicurare maggiore flessibilità
rispetto a tutte le modalità di trasporto di competenza regionale.
Fra le modifiche si segnala quella relativa ad iniziative per la
divulgazione e la promozione del trasporto pubblico presso
l'utenza, quella che stabilisce più elevate agevolazioni tariffarie
per i residenti che usano i mezzi pubblici, con sconti fino al 40%
sugli abbonamenti.
L'articolo 16 interviene per le modifiche alla legge regionale
n. 30/1998 sulle agevolazioni creditizie per l'artigianato. In
questo modo si consente l'operatività dell'intervento regionale di
riduzione degli interessi a carico delle imprese artigiane non solo
per quelle operazioni effettuate con risorse messe a disposizione
dall'Artigiancassa, ma anche nel caso di finanziamenti attivati
dagli stessi istituti di credito.
Altra modifica da segnalare consente di armonizzare il calcolo
dell'abbattimento del tasso di interesse a carico delle imprese
artigiane.
Con l'articolo 20 che apporta modificazioni alla legge regionale
n. 27/1999 sulla disciplina della organizzazione del servizio
idrico integrato, viene ridisciplinata la materia che regola i
compiti e le funzioni del bacino imbrifero montano. Al "BIM" viene
così attribuito il ruolo di organo di impulso e di coordinamento.
Fra le altre cose si interviene per ridefinire i compiti dei comuni
e quelli del "BIM", dandogli dei veri e propri compiti di autorità,
condizione questa che gli permetterà di fornire le direttive e
definire gli obiettivi da perseguire.
Le modifiche sono finalizzate a rafforzare l'obbligo dei comuni
a costituirsi in sotto ambiti e, dall'altra, a definire meglio il
ruolo del "BIM".
Un'altra serie di modifiche riguarda la proposta per la
definizione della tariffa del servizio idrico integrato. L'articolo
29 modifica la legge regionale n. 8/2002 sui complessi ricettivi
all'aperto, vale a dire i campeggi, per ovviare alle problematiche
emerse nelle verifiche per l'accertamento delle caratteristiche
delle strutture esistenti. Una parte di revisione dell'articolato
riguarda una serie di modificazioni apportate in seguito
all'accordo con i gestori dei campeggi, gli aspetti più
significativi riguardano le roulotte targate ma per le quali
mancano le pratiche alla motorizzazione civile per le quali scatta
la proroga fino al 2008, periodo nel quale c'è tempo per mettersi
in regola.
L'articolo 34 apporta modifiche alla legge regionale n. 4/2004
sugli interventi per lo sviluppo alpinistico ed escursionistico e
disciplina della professione di gestore di rifugio alpino, in
particolare si interviene sulle disposizioni per l'abilitazione
all'esercizio della professione di gestore di rifugio alpino.
Infine, l'articolo 38 interviene con modifiche alla legge
regionale n. 8/2004 sugli interventi regionali per lo sviluppo
degli impianti a fune e delle strutture di servizio. Con questa
modifica si consente l'integrazione degli interventi di sostegno
già concessi in conformità alla nuova legge, al fine di alleggerire
la situazione economica finanziaria delle aziende funiviarie della
regione.
Président - Je déclare ouverte la discussion générale.
La parole à la Conseillère Squarzino Secondina.
Squarzino (Arc-VA) - Innanzitutto una premessa.
Questa Giunta ha scelto, anche dopo l'esperienza faticosa
dell'approvazione del bilancio 2004 nel 2003 e anche tenendo conto
di sollecitazioni che anche il nostro gruppo aveva fatto, di
separare il momento finanziario, il momento in cui vengono definite
le norme che stabiliscono quante risorse vengono attribuite ai
diversi capitoli, quante risorse vanno impiegate per attuare
determinate leggi, dal momento più prettamente legislativo in cui
si tende ad adeguare la normativa esistente alle situazioni che via
via si verificano.
Noi valutiamo interessante questo nuovo approccio, perché
consente di discutere separatamente prima le grandi scelte
politiche e le priorità da perseguire con il "PREFIN", poi
l'attribuzione di risorse ai vari settori, e infine questo terzo
momento alcuni interventi normativi per correggere e riformulare
parti di leggi di cui si sono evidenziati, nel corso della
traduzione in pratica, alcuni limiti o distorsioni.
Siamo quindi oggi di fronte alla terza tappa di questo
articolato processo decisionale, che dovrebbe caratterizzare il
momento del bilancio, sia la fase precedente che la fase
successiva.
Questa è la nostra premessa per contestualizzare il disegno di
legge che stiamo analizzando.
Qual è il contenuto di questo disegno di legge? Che valutazione
si può dare della traduzione concreta in questa legge "Omnibus" dei
principi sopra ricordati?
È chiaro che è difficile fare una valutazione di questa legge,
perché o si adotta il modello del relatore Rini, che prende ogni
settore e dice quali sono gli interventi che vengono fatti, oppure
necessariamente le nostre osservazioni saranno in questo momento
più generali, per poi scendere nei contenuti dei singoli articoli
nel momento in cui li andremo a votare. Però alcune cose generali
possono essere dette.
Innanzitutto riteniamo che il disegno di legge sia troppo
corposo: sono 43 articoli e sono veramente tanti, soprattutto sono
tante le leggi su cui si intende intervenire: 45 leggi interessate
da questo provvedimento.
Fra l'altro sappiamo che erano pronti altri articoli da
inserire, poi all'ultimo momento, nel rispetto del lavoro delle
commissioni, nella correttezza degli accordi presi, queste sono
state accantonate.
Ma quello che doveva essere il momento in cui separare il tipo
di interventi normativi è diventato invece uno spazio da dilatare
il più possibile, in cui poter cambiare le leggi quasi a
piacimento.
Perché uso questa espressione? Ed è questa la seconda
caratteristica di questa legge. Mancano dei criteri generali,
secondo cui decidere cosa mettere in questa legge.
Il relatore ha usato un termine dicendo: non possiamo chiamarla
legge guazzabuglio, perché non sta bene chiamarla così, ma credo
che possiamo chiamarla anche legge recipiente, una legge in cui
ogni Assessore mette le cose che interessano. Ma questa modalità
non consente di individuare dei criteri in base ai quali scegliere
cosa mettere e cosa non mettere, decidere cosa inserire
nell'"Omnibus".
Ci sono interventi minimi, penso all'inserimento di una nuova
parola, all'articolo 24 là dove si inserisce oltre alla parola
"bidelli" la parola "accudienti" ed è un adeguamento necessario
alla nuova normativa: è cambiata la figura professionale per cui si
aggiunge questo elemento; penso ancora all'articolo 34, dove si
sostituisce l'espressione generica "struttura competente", con
l'indicazione del nome della struttura regionale che si intende
competente in materia, quindi sono interventi di tecnica
legislativa quasi, di adeguamento ad alcune situazioni che sono
cambiate.
Ci sono anche alcuni tentativi di semplificazione
amministrativa, là dove all'articolo 36 si riconduce ad una
decisione di Giunta quello che prima era deciso da un
regolamento.
Interventi di questo tipo sarebbero più coerenti con un disegno
di legge che ha il compito di adeguare la normativa esistente ai
cambiamenti minimi che si sono verificati.
In questa legge "Omnibus" però ci sono interventi che
stravolgono la logica della legge su cui intervengono. Faccio due
esempi di temi discussi in V commissione, naturalmente.
Se prendiamo l'articolo 16, comma 13, là dove si interviene su
come vengono affrontate alcune violazioni che riguardano immobili
con vincoli paesaggistici, vediamo che nella legge attualmente in
vigore si dice: "a fronte di alcune violazioni l'assessore
competente ordina di restituire in pristino l'opera che è avvenuta
la violazione, in modo da ricostituire l'originario organismo
edilizio", e poi viene irrogata una sanzione pecuniaria. Era chiara
la logica della legge: chi è venuto meno ad alcuni vincoli
paesaggistici è tenuto per legge a ripristinare quello che ha
modificato e a pagare una pecunia per non aver ottemperato la
legge.
Adesso la modifica sembra minima, nel senso che si sostituisce
una congiunzione "e" con un'altra congiunzione "o", che però
stravolge completamente la legge, perché mentre prima erano
previsti due tipi di interventi (quello di ripristino e quello
sanzionatorio), adesso si fa l'uno o l'altro, e dato che in genere
è difficile fare il ripristino, tanto che abbiamo sentito che sono
addirittura migliaia di casi, si ricorre alla sanzione, che fra
l'altro è anche minima (da 600 a 6.000 euro), cambiando così la
logica della intera impostazione della legge.
Questo è uno degli esempi in cui gli interventi normativi
previsti nella legge "Omnibus" stravolgono la logica della legge su
cui vanno ad operare.
Altro tipo di esempio che vorrei fare. A volte non si capisce
bene qual è la logica degli emendamenti che vengono proposti, in
alcuni casi è una volontà generica, teorica, di regolamentare tutti
i possibili casi che possono presentarsi, ma senza calcolare,
verificare quanti casi si vogliono andare a regolamentare e se vale
la pena di procedere a questa regolamentazione. Nell'articolo 2 si
introducono nuove norme per quanto riguarda la gratuità dei libri
di testo; nella nostra impostazione generale i libri di testo sono
gratuiti, è una scelta fatta, quindi o si cambia l'intera scelta
altrimenti non si capisce perché si vuole intervenire correggendo
il tiro. Dicevo, nel nostro sistema i libri di testo sono gratuiti,
qui si dice: abbiamo visto che ogni tanto c'è qualcuno che cambia
scuola, per cui bisogna ricomprare i libri, allora è il caso che
siano gratuiti o meno anche la seconda, la terza o la quarta volta?
Noi decidiamo che è possibile solo una seconda volta.
Fra l'altro nel testo primitivo, che poi è stato corretto in
commissione, si introduceva un elemento nuovo rispetto alla logica
complessiva, che era il bisogno della famiglia: se la famiglia era
bisognosa, si accettava di pagare la seconda fornitura di libri,
diversamente no.
Introduciamo così, con un emendamento che può sembrare banale,
due distorsioni: una che è quella di valutare il censo della
famiglia per assegnare i libri di testo, quindi il concetto di
gratuità non si capisce più dove va a finire; l'altra che si va a
verificare come mai la famiglia si trasferisce. Cioè qui si vuole
decidere che si danno i libri di testo solo la prima o al massimo
la seconda volta; se poi la famiglia per motivi diversi deve
cambiare sede più volte, la Regione non provvede più, come se ci
fosse una volontà punitiva della Regione nei confronti della
famiglia o come se la famiglia si divertisse a trasferirsi da una
parte all'altra della regione. Tutto questo senza avere un dato
preciso su quanti sono i possibili utenti che sono interessati da
questa normativa. Non si sa neanche quanti sono i ragazzi che in
passato hanno chiesto più volte la fornitura dei libri di testo e
si interviene ugualmente. Mi chiedo quale logica c'è dietro. Non
c'è molte volte dietro a queste proposte di modifica uno studio
approfondito dei dati con cui si affronta il problema.
Ripeto, l'affrontare il singolo aspetto senza tener conto
dell'insieme della legge in cui si vuole intervenire, rischia di
stravolgere l'intera logica della legge e questo è un limite grosso
della impostazione di questa legge "Omnibus".
Un secondo limite di questa legge è che viene a mancare il
confronto con le persone interessate, con le associazioni e i
gruppi interessati.
In genere, ogni provvedimento legislativo è accompagnato dalla
audizione in commissione delle categorie coinvolte dal
provvedimento; in questo caso non si è riusciti ad organizzare tali
audizioni. Si è riusciti sì a far valutare da ogni commissione gli
articoli concernenti gli ambiti di competenza, ma su questi
articoli non si è avuta la possibilità di sentire i soggetti
interessati. Faccio alcuni esempi.
Ci sono nell'articolo 27 dei cambiamenti rispetto alle
competenze attribuire al dirigente del corpo forestale sulla
mobilità dei dipendenti. Ma questo è stato concordato con il corpo
forestale? Il problema non è che la Giunta lavori e interpelli, la
commissione non ha avuto tempo, non è riuscita ad organizzarsi in
modo tale da sentire gli interessati.
Faccio un secondo esempio. All'articolo 12 vengono modificate le
procedure per definire i finanziamenti a progetti delle scuole. C'è
una procedura in cui passava l'analisi attraverso un organismo
rappresentativo, elettivo, adesso questo passaggio è soppresso; può
darsi che sia una cosa importantissima, può darsi che l'Assessore
abbia sentito i sindacati ed abbia avuto la loro approvazione, ma
di fatto la commissione non ha avuto modo di approfondire la
valutazione che i soggetti interessati danno rispetto al
provvedimento che viene messo in atto.
Altro esempio: anche all'articolo 26 l'Assessore ha detto di
aver avuto il benestare dai sindacati, però se fosse sufficiente
che l'Assessore venisse in commissione e dicesse che i sindacati
sono d'accordo, la commissione potrebbe chiudere i propri lavori.
Dicevo all'articolo 26 si introduce un elemento che mi sembra
grave, cioè la chiusura dell'impianto di panificazione se i gestori
di questo impianto non rispettano alcune regole e chiusure
programmate. A me sembra un intervento molto pesante e la
commissione per poter dire sì o no in modo consapevole a questo
intervento, avrebbe dovuto sentire i diretti interessati, cosa che
non è avvenuta. Ed è difficile che questo possa avvenire, a meno
che ogni commissione sugli articoli dell'"Omnibus" che la
riguardano non dedica un mese di tempo per sentire tutte le diverse
categorie.
Questo non è avvenuto ma è difficile che possa avvenire per
articolazione della legge.
Concludo dicendo che credo che occorra ripensare con molta
attenzione le caratteristiche di questa legge "Omnibus", bisogna
ripensare a questo tipo di intervento normativo, forse occorrerebbe
lavorare in modo diverso. Ma lascio al collega Curtaz continuare le
riflessioni da me iniziate.
Président - La parole au Conseiller Curtaz.
Curtaz (Arc-VA) - Voglio intervenire per fare alcune
considerazioni di carattere generale sullo strumento che è stato
scelto, perché è uno strumento che costituisce un cambio di rotta
significativo rispetto alle modalità di legiferare rispetto al
passato.
Quello che ci dobbiamo chiedere, anche alla luce della prima
esperienza, è se questo modo di legiferare è positivo o è
negativo.
Non credo che ci siano da ricavare da questa prima esperienza
degli elementi di ottimismo, credo il contrario, e cerco di
argomentare.
Forse non è male fare un salto indietro e individuare la genesi
di questa "Omnibus".
L'"Omnibus" nasce per certi versi da una protesta che lo scorso
anno le opposizioni fecero alla Giunta quando venne presentata la
legge finanziaria. Si disse giustamente, da parte delle
opposizioni, che nella legge finanziaria c'erano delle norme, che
nulla avevano a che vedere con le questioni finanziarie; noi
contestavamo che la legge finanziaria venisse utilizzata a scopi
non propri.
Credo che quella critica fosse fondata e la legge finanziaria
evidenziava una patologia normativa. La soluzione che è stata
adottata apparentemente potrebbe risolvere il problema, ma lo
risolve solo dal punto di vista formale, perché quest'anno
correttamente si sono scisse le norme di carattere finanziario (che
sono andate in finanziaria) dalle norme di carattere generale (che
sono finite in questa "Omnibus"). Ma questa soluzione ha il pregio
di far diventare la finanziaria più corretta, ma non ha
assolutamente il pregio di far diventare la legislazione ordinaria
migliore. Anzi, al contrario. Perché?
Abbiamo visto quanto difficile e farraginosa sia stata la
discussione su questa materia di carattere generale, e buon per noi
consiglieri che i presidenti di commissione, adottando molto buon
senso e rispetto delle prerogative consiliari, hanno consentito un
esame dettagliato della normativa, cosa che non era scontata.
Cos'è che non va? Secondo me non va questo sistema di voler
intervenire con un unico atto normativo addirittura su 45 leggi,
perché rischiamo di non ragionare più in materia generale, di non
fare più interventi organici. Questo è un pericolo.
Ma quante volte in passato ci siamo detti in quest'aula e fuori
che è necessario agire dal punto di vista legislativo con testi
unici, che è necessario ragionare sui problemi nel loro complesso,
che è necessario razionalizzare le materie? Questa "Omnibus" fa
tutto il contrario, tanto che per chi utilizzerà la materia sarà
sempre più difficile orientarsi, perché dovrà trovare in
continuazione delle modifiche nelle varie leggi "Omnibus" che si
sono fatte e che (secondo qualcuno) si andranno a fare. Io spero
che non se ne facciano più o che vengano utilizzate in maniera
parsimoniosa, altrimenti questi rischi si moltiplicano.
Quindi a me sembra che questo tentativo, che abbiamo visto
quanto sia difficoltoso dal punto di vista della organizzazione dei
lavori, non sono non centra gli obiettivi di politica legislativa
generale che sembrano condivisi, anche se poi questo Consiglio
regionale non è che abbia brillato in questo senso. Anche nella
scorsa legislatura ricordo con quanta enfasi la I Commissione
iniziò un lavoro che doveva fare una pulizia formale di tutte le
leggi ormai abrogate per arrivare alla realizzazione di testi
unici. La prima parte del lavoro, facilissima perché l'hanno fatta
gli uffici, è stata fatta, mentre la seconda parte del lavoro è
stata solo annunciata, perché è mancato qualcuno che lavorasse
dietro questo modo nuovo di concepire. Bisogna andare alla legge
proposta da Riccarand in materia di urbanistica del 1998 per
trovare una legge significativa di questo Consiglio in una qualche
materia, che abbia fatto ordine abrogando 11 leggi e facendone una
nuova che disciplinasse tutta la materia. Sono passati 7 anni, non
mi sembra che si siano fatti passi avanti.
Dunque rilevo questa contraddizione: da un lato si dice che
dobbiamo lavorare organicamente su certi problemi, che dobbiamo
risolverli tenendo conto di tutta la complessa realtà, predichiamo
bene ma razzoliamo male perché facciamo un disegno di legge in cui
si fanno i correttivi degli articoli, con un fritto misto da cui
già per noi è difficile districarsi ma in cui credo che l'utente
avrà ancora maggiore difficoltà ad orientarsi.
Da qui una perplessità forte che avanzo nei confronti di questo
metodo. La collega Squarzino diceva: manca un criterio generale;
certo che manca un criterio generale ma è un po' nelle cose perché
una legge "Omnibus" per forza è priva di un criterio generale,
perché la regola è che si inserisce tutto, ma questo non va bene.
Non va bene soprattutto per il consiglio, forse va bene per la
giunta, tanto che abbiamo visto nel corso dei lavori che l'appetito
veniva mangiando, che gli assessori quando hanno capito che era
così facile approvare delle norme di legge hanno cominciato a
presentare articoli su tutto lo scibile! Tutto più semplice; ma è
un modo serio questo? Credo di no.
Fra l'altro non escludo che questa legge, che già è stata
approfondita nelle commissioni, dove si è cercato di rimediare ad
alcune sviste..., che questo modo superficiale di legiferare ci
obbligherà a fare delle "Omnibus" non tanto per delle scelte nuove,
ma per rimediare agli errori.
Forse oggi non ci accorgiamo che modificando un articolo, questo
va ad incidere su un'altra norma prevista nella stessa legge e in
altre leggi e questa modifica ha delle conseguenze, di cui oggi non
abbiamo tenuto conto, quindi dovremo intervenire nuovamente.
È un modo di ragionare che non ci porta da nessuna parte, è un
sistema di legiferare che porta ad una italianizzazione del metodo
di legiferare in questa Regione, che per fortuna non conoscevamo,
come non conosciamo le finanziarie fatte da un articolo e non so
quante centinaia di emendamenti. Cose illeggibili! Non sono cose da
paesi seri, sono cose da "repubblica delle banane"!
Credo che la Regione con questo atto si sia incamminata su un
modello che non è il nostro, che avremmo fatto bene ad usare in
maniera molto parsimoniosa, invece già l'utilizziamo in maniera
significativa. Mi auguro che ci sia un ripensamento da parte della
Giunta rispetto a questo modo di procedere, perché se si tratta di
fare alcuni correttivi, lo posso anche capire, ma l'"Omnibus" non
può diventare il recipiente in cui inserisco tutto quello che
voglio, altrimenti non faccio più una sana legislazione ma faccio
una cattiva legislazione.
Questo vuole essere il mio personale contributo su una modalità
nuova, secondo me affatto entusiasmante, e credo che sia necessaria
una riflessione, quindi mi auguro che anche la Giunta la faccia, in
modo che la nostra Regione sia non in retroguardia per quanto
riguarda le procedure legislative che formalmente potranno essere
abbreviate e più facili, ma che portano a un risultato pessimo.
Facciamo uno sforzo tutti quanti per fare una legislazione
organica, ragioniamo su tutto un problema, facciamo delle leggi che
siano leggibili, ma evitiamo di fare questi fritti misti e 40 e
oltre articoli che modificano 45 leggi, perché facciamo un cattivo
servizio alla nostra regione.
Si dà atto che dalle ore 18,11 presiede il Vicepresidente
Lanièce.
Presidente - La parola al Consigliere Tibaldi.
Tibaldi (CdL) - Alcune considerazioni di carattere generale,
perché ci riserviamo di entrare nel dettaglio delle norme nel
momento in cui verranno affrontati i singoli articoli.
Ho ascoltato la relazione del Consigliere Rini che esordisce con
tutta una serie di note di elogio ad una metodologia che questo
Consiglio intende adottare, con l'approvazione di questo monumento
legislativo che si chiama "Omnibus", da questo momento in avanti
per perseguire gli obiettivi di questo governo.
Se questo è uno strumento indispensabile al dinamismo di questo
governo, riassume bene lo stato confusionale che sta vivendo la
Giunta in questo momento, perché avete proposto un assembramento di
norme in maniera raffazzonata e con una tempistica ridotta: volete
modificare 45 leggi regionale con 43 articoli di questo disegno di
legge.
Sembra quasi che 45 norme non fossero idonee al perseguimento
degli obiettivi di politica sociale, economica di questa regione,
quindi è indispensabile intervenirci.
L'"Omnibus" è stato presentato dalla Giunta il 15 ottobre
scorso, oggi non siamo neanche al 15 gennaio, di conseguenza
nell'arco di tre mesi pensate a quale analoga confusione si sia
creata nelle cinque commissioni consiliari che facevano a gara per
rapinarsi le competenze sulle singole materie. Disponibilità degli
Assessori ad intervenire nelle singole commissioni per dare le
spiegazioni del caso, ma è una metodologia che a nostro avviso, se
deve coniugarsi con la modalità di interpretare e di condurre la
politica da parte della Giunta. Questo comportamento suscita in noi
forti preoccupazioni.
Siamo fortemente preoccupati perché questi aggiustamenti in
corso d'opera non possono essere etichettati con l'elogio che il
Consigliere Rini o il Consigliere Praduroux in sede di relazione
hanno voluto dare a questo monumento normativo; la speranza - dice
Rini - è che questa nuova metodologia di lavoro alla base della
politica di questa Giunta, che seguendo un modello decisionale
condiviso ha posto al centro delle decisioni le commissioni e il
Consiglio della Valle permetta di evitare ostruzionismi e
discussioni demagogiche.
Io penso che rischi di perseguire l'obiettivo opposto. Abbiamo
visto che in commissione c'è stata una forte difficoltà nel
rapportarsi a questo insieme di norme, perché sono stati chiamati
in causa i vari organi che sono deputati a fornire dei pareri, uno
per tutti il consiglio permanente degli enti locali, e questo ha
comportato lentezze, ma soprattutto nella presentazione a
ripetizione da parte degli assessori di emendamenti uno dietro
l'altro, tanto che se guardate il disegno di legge come oggi ci
viene proposto, c'è la versione iniziale, la versione modificata
dalla II commissione, gli emendamenti e sub-emendamenti dove
addirittura non ci si riesce neppure a ragguagliare per quanto
riguarda la numerazione degli articoli.
Penso che tutti i colleghi abbiano avuto un momento di
difficoltà nel trovarsi di fronte a questa articolazione complessa
e molto confusa.
Anche i destinatari delle norme avranno qualche immediato
scossone; solo ieri, nel corso di una riunione fra i Capigruppo e i
vari rappresentanti dell'imprenditorialità valdostana veniva
rilevata la difficoltà nell'applicare le norme in Valle d'Aosta,
oltre al fatto che ci sono norme che sono rimaste inapplicate e
cito la n. 1/1998, la legge sugli immobili regionali, che è l'unica
norma definita intelligente dagli imprenditori è stata abrogata da
questa Giunta. Una norma che prevedeva sgravi a livello di
locazione di immobili di proprietà regionale. Altre leggi, come
quella sullo sportello delle imprese, come quella sulla camera di
commercio, che è oggetto di modifica in questa "Omnibus", sono lì
che o stentano ad essere applicate per le note difficoltà di
interazione politica fra le parti in causa, o perché
macchinose.
Ne cito un'altra: la legge sulla delocalizzazione, dopo gli
eventi connessi all'alluvione dell'ottobre 2000, è rimasta lettera
morta.
Siamo in presenza perciò di leggi che non sono attuate, leggi
che sono inapplicate, leggi che sono cancellate nonostante servano;
oggi 45 leggi in un colpo solo vengono modificate. Chissà le
imprese e i cittadini come riescono ad approcciarsi con quello che
sta proponendo oggi la pubblica amministrazione. Di punto in bianco
si cambiano 45 norme: alla faccia della semplificazione normativa!
E tornando al metodo, alla faccia di quel percorso di
semplificazione normativa che questo Consiglio ha votato alla
unanimità, che è stato completato nel corso della legislatura che
si è conclusa nel 2003. Fra il 98 e il 2003 la I e la II
Commissione hanno abrogato molte leggi, hanno redatto dei testi
unici, ordinando la materia; oggi questa Giunta la rende di nuovo
disordinata.
Quindi una inversione di tendenza che trova l'elogio di un
Consigliere come Rini, che è stato membro della I commissione che
nella scorsa legislatura ha portato avanti un certo percorso
giuridico e che oggi dice: stiamo facendo un buon lavoro, stiamo
lavorando per evitare ostruzionismi, è una nuova metodologia che ci
permette di conseguire i nostri obiettivi politici. Ci piacerebbe
sapere quali sono: se volete scavalcare la competenza del Consiglio
regionale in materia di pianificazione come si evince da numerose
norme, sarà divertente ricordarvelo, soprattutto a voi consiglieri
di maggioranza, Union in testa, che dopo aver rivendicato il ruolo
del Consiglio che viene spogliato di competenze, oggi sottoscrivete
una ulteriore attribuzione di funzioni al solo esecutivo. Possiamo
citare il piano di bacino di traffico, dove si concede che ci sia
una sommatoria nei dieci anni di vigenza del piano di piccole
modifiche, che messe insieme possono portare a un cambiamento
sostanziale pari al 30% nei dieci anni.
È vero che bisogna seguire i cambiamenti della società e quindi
le richieste dei cittadini e delle diverse utenze, ma è vero anche
che si possono rispettare gli organismi che devono decidere, nella
fattispecie il Consiglio regionale.
Oggi no, si decide che in questo caso non sia il Consiglio a
decidere, ma che venga assunta in via esclusiva tale decisione
dall'Assessore che poi la porta all'esame della Giunta.
Bisogna dire che in quanto Regione ad autonomia speciale non
penso che dimostriamo grande originalità; questo è il fatto forse
più deteriore, perché non riusciamo a far altro che copiare quello
che è già stato fatto male a livello nazionale. Lo dico con una
critica ampia che non vuole esimere alcuna parte politica, né il
centro sinistra né il centro destra, perché se copiamo il "DPEF"
istituendo un "PREFIN" come atto preventivo al bilancio finanziario
che viene approvato a fine novembre, e adesso copiamo Roma anche
per questa sommatoria confusa di norme, che devono essere proposte
in pacchetti unitari all'esame del Consiglio, penso che non si dia
una dimostrazione di specialità rispetto alla stessa capitale, ma
che poi si vada ad incentivare questa tendenza a svilire i compiti
legislativi di questa assemblea con l'avallo di molti di voi,
questo non qualifica né voi che lo portate avanti, né l'assemblea
che dovrebbe esaminare a fondo i vari argomenti.
È stato ricordato che è scandaloso che con un maxi-emendamento
di 572 commi sia stata approvata la finanziaria del 2005; ma è
altrettanto scandaloso quando lo faceva Prodi, che proponeva 700 e
oltre emendamenti. Questi mali italiani sarebbe opportuno evitarli,
se vogliamo conservare quel particolarismo che ci potrebbe anche
distinguere per quanto riguarda la scrittura delle norme.
Così non è stato fatto, quindi assolutamente non ci sentiamo
sulla vostra lunghezza d'onda, consiglieri Rini e Praduroux, per
quanto riguarda la metodologia e gli obiettivi e soprattutto per
questo entusiasmo che questo disegno di legge non merita.
Forse ce ne sono altri che meriterebbero un'enfasi che è stata
manifestata per l'occasione, ma certo non questo disegno di legge,
che è censurabile.
E la censura la dimostreremo con il voto che daremo a questo
disegno di legge.
Valuteremo articolo per articolo le modifiche che vengono
apportate, molte delle quali peggiorative rispetto al passato per
le ragioni che ho spiegato, riservandoci su alcune di presentare
emendamenti.
Presidente - La parola al Consigliere Comé.
Comé (SA) - Anche io voglio fare alcune brevi riflessioni di
ordine generale.
Rispetto alla impostazione dell'anno scorso, il giudizio da
parte della "Stella Alpina" rispetto a questo provvedimento, è
positivo, in quanto c'è la volontà di separare dalla legge
finanziaria le norme di carattere finanziario da quelle di ordine
generale e quindi dare seguito a una richiesta presentata lo scorso
anno dalle opposizioni, si dà quindi alla minoranza la possibilità
di andare ad analizzare nelle varie commissioni le modifiche di
legge presentate.
Quindi questo processo innovativo, che parte dal "PREFIN" e
arriva all'"Omnibus", è un procedimento che è visto positivamente
dalla "Stella Alpina".
Tuttavia, e qui mi riallaccio alle preoccupazioni che sono state
sollevate dai colleghi che mi hanno preceduto, questa legge va ad
incidere su 45 leggi, per cui occorre trovare dei criteri, anche se
concordo con il collega Curtaz che non è facile, e quest'anno devo
dire che c'è stata una certa correttezza da parte della
maggioranza, in quanto, dopo il primo tentativo di presentare più
emendamenti rispetto al testo originale, si è poi trovato un
accordo fra le parti e non si è più proceduto a presentare altri
emendamenti.
Per evitare di trovarci di fronte a situazioni dove potremmo
avere dei testi "Omnibus", fra l'altro un termine che è stato
utilizzato fino a quest'anno sempre da una legislazione più statale
che regionale, dobbiamo mettere dei paletti e dei criteri,
altrimenti corriamo il rischio di dovere ogni anno trovare degli
accordi per far sì che in questa legge si possa mettere di tutto e
di più.
Questa è una legge, dicevo, che incide su 45 leggi; vi assicuro
che ho avuto grosse difficoltà ad esaminare questa legge, quindi mi
sono chiesto: ma se un qualsiasi cittadino dovesse prendere in mano
il testo di legge 51, povero cittadino, perché non riuscirebbe a
capire più niente.
Quindi qui lancio un invito al presidente della I commissione
sulla questione della semplificazione legislativa di andare alla
formulazione di testi unici, perché nella passata legislatura si
era già proceduto ad abrogare diverse leggi. Mi pare che la prima
tranche avesse abrogato 130 leggi e 4 regolamenti, la seconda 295 e
2 regolamenti, e l'ultima tranche 712 leggi e 6 regolamenti. Questa
era la parte più semplice, perché si sono cancellate tutte quelle
leggi che non avevano più una grossa validità.
Ma la I Commissione già allora aveva concordato di iniziare a
ragionare su dei testi unici, cosa che poi non è avvenuta. La cosa
non è semplice, ma invito il presidente della I Commissione a
rimettere in gioco la riflessione su questa proposta che era emersa
allora.
Noi riteniamo, sebbene questa legge abbia delle necessità di
manutenzione, che vi sia bisogno di concordare sui criteri e di
procedere in questa direzione.
Per entrare nel merito della legge, annuncio fin d'ora la
presentazione di alcuni emendamenti, che poi illustreremo quando
passeremo ad analizzare la legge.
Presidente - La parola al Consigliere Salzone.
Salzone (FA) - L'"Omnibus" è alla prima esperienza, quindi come
tutte le primogeniture necessita di aggiustamenti per il
futuro.
Non vorremmo in questa fase entrare nel merito di tutti e 43
articoli della legge, in quanto riteniamo opportuno dare un
giudizio complessivo nel merito dello strumento.
Devo dire peraltro che l'impianto che questa maggioranza ha
predisposto, che prevede il "PREFIN", la legge di bilancio, e a
supporto la legge "Omnibus", ci trova particolarmente soddisfatti
per l'impianto che è stato messo in atto, anche perché consente al
Consiglio di avere i necessari strumenti.
Nel complesso è un atto positivo che tende a sburocratizzare
l'apparato legislativo, riteniamo quindi necessario mantenere vivo
questo strumento che trova nelle commissioni il suo momento di
approfondimento, di sviluppo e di miglioramento delle diverse
materie.
Non possiamo dire di condividere tutti gli articoli, anche
perché per ognuno si potrebbe migliorare alcuni aspetti, ma
prescindendo da questo aspetto diamo un giudizio positivo
sull'intero strumento e quindi sul disegno di legge.
Presidente - La parola al Presidente della Regione, Perrin.
Perrin (UV) - Je voudrais intervenir en conclusion de ce débat
général avant tout pour dire que le projet de loi aujourd'hui à
l'examen de cette Assemblée est la concrétisation de l'engagement
pris par le Gouvernement lors de l'approbation de la loi de
finances 2004, notamment pour ce qui concernait le Titre III de
ladite loi, qui portait des dispositions modifiant diverses lois
régionales, ainsi que la méthode de rédaction et d'examen de ces
textes.
C'est un engagement qui a été maintenu et je dirais même une
tentative qui a été faite, une tentative partagée un peu par tous
les groupes politiques présents dans cette Assemblé. J'ai perçu des
positions critiques, des positions souples, des positions
positives, si je devais synthétiser mon impression sur ce projet de
loi, je dirais qu'il s'agit d'un modeste optimisme. Je
m'explique.
Je n'ai pas l'intention de revenir sur le long et laborieux
débat qui s'est engagé à l'époque et qui concernait essentiellement
le rôle des commissions du Conseil et le devoir qu'ont ces
dernières d'approfondir les textes normatifs présentés par
l'Exécutif.
A la suite de ce débat, nous avons jugé qu'il y avait lieu de
lancer, par le biais du Service législatif et observatoire, une
initiative législative afin de répondre aux demandes des
différentes structures de l'Administration régionale en matière de
législation, demandes de toutes sortes, qui relèvent des domaines
les plus variés et concernent des besoins spécifiques à certains
secteurs.
Donc la nature même de ce dessein de loi est une nature
complexe, et qu'il y a une difficulté à trouver une trace commune
et à donner une architecture à ce projet de loi.
Mais vous avez quand même devant vous le résultat de ce travail:
un projet de loi qui se caractérise comme une action d'entretien du
système normatif régional, c'est-à-dire un texte unique qui évite
la prolifération des lois régionales, puisqu'il porte les
modifications - telles que la prorogation de délais ou l'abrogation
de lois régionales - grâce auxquelles des problèmes imprévus
peuvent aussi être résolus, sans pour autant altérer
fondamentalement la législation en vigueur dans les différents
secteurs.
J'ai perçu quelques critiques dans ce sens, probablement
quelques propositions sont allées au-delà du système d'entretien,
c'est vrai, mais il y a aussi la nécessité parfois de donner des
réponses, parce que l'objectif des lois c'est aussi celui de donner
des réponses ponctuelles, donc certaines exigences ont été saisies
par ce projet de loi.
L'élaboration de ce projet de loi a été relativement longue,
parce que cela a demandé un grand travail de la part des
commissions et je crois que trois mois sont un temps tout à fait
normal et légitime pour le travail des commissions. Mais tout a été
fait pour qu'il soit complet et que tous ses aspects soient
approfondis, tant lors de sa rédaction que par la suite, au fur et
à mesure de son étude par les commissions du Conseil: chacune de
celles-ci l'a examiné du point de vue de ses compétences et le
texte définitif a été rendu par la 2e commission le 27 décembre
dernier. Donc un travail aussi collégial des commissions, qui les a
vues toutes engagées: donc je crois qu'il y a un élément positif à
relever et de la part de l'engagement et de l'apport constructif
qui a été apporté.
Je veux remercier le Service législatif et observatoire du
Département législatif et légal, car il s'agit d'un instrument
nouveau et donc difficile à mettre en ordre, ainsi que les
différentes commissions du Conseil pour le travail qu'ils ont
effectué. Je remercie les rapporteurs et tous ceux qui sont
intervenus pour donner des indications. Je vous assure que je ne
serais pas si pessimiste sur ce projet de loi. Il s'agit d'une
première tentative, qui peut être amélioré, mais il faut avouer que
ce projet de loi ne s'arrête pas seulement à un dépoussiérage, mais
à une mise à jour de certaines dispositions législatives, pour
répondre parfois à des exigences aussi ponctuelles d'efficacité des
lois.
Donc là c'est une action positive du projet de loi que nous
allons voter.
Je ne voudrais pas tomber dans la fable de l'âne qui va au
marché, parce que si on avait persévéré à travers la loi de
finances, ça n'aurait pas été bien; si on avait présenté une
myriade de petites lois aussi on aurait eu des critiques, donc on a
tâché de trouver un instrument pour donner des réponses concrètes
et on a trouvé une solution.
Quant aux réflexions de nature générale qui ont été faites, je
les partage. Nous sommes d'accord mais je crois que cette assemblée
aussi devra se prendre en charge une analyse profonde de la
législation régionale, étant donné qu'il lui revient à plein titre
de légiférer et donc surtout de donner des adresses quant à la
législation et aux critères dont on veut se douer.
Voilà quelques considérations, pour dire que ce projet de loi
donne des réponses, que je ne crois pas qu'il soit si négatif:
faisons une réflexion pour le futur et je crois qu'une réflexion
sereine pourra être faite.
Presidente - Se nessuno chiede la parola, dichiaro chiusa la
discussione generale.
Si procede all'esame dell'articolato. Ricordo che il
provvedimento è stato approvato in tutte le commissioni a
maggioranza con alcuni emendamenti ed è pervenuto anche il parere
del consiglio permanente degli enti locali.
Si analizza il testo predisposto dalla II Commissione
comprensivo degli emendamenti presentati dalle Commissioni III, IV
e V.
Propongo di effettuare una piccola sospensione per controllare,
mettere in ordine e poi distribuire tutti gli emendamenti
presentati.
Si dà atto che la seduta è sospesa dalle ore 18,52 alle ore
19,00 e che alla ripresa dei lavori presiede il Presidente
Perron.
Presidente - Ricordo che stiamo votando sul nuovo testo
predisposto dalla II Commissione.
È stato ottenuto il parere favorevole del Consiglio permanente
degli enti locali e le commissioni tutte a maggioranza hanno dato
parere favorevole.
Vi è il primo emendamento presentato dal gruppo "Arcobaleno"; ne
do lettura:
Emendamento
Il titolo del disegno di legge è così sostituito:
"Provvedimento omnibus. Modificazioni e abrogazioni di leggi
e disposizioni regionali".
La parola al Consigliere Riccarand.
Riccarand (Arc-VA) - Chiediamo di modificare il titolo di questo
disegno di legge, per vari motivi.
Come abbiamo avuto modo di osservare in altre occasioni, non ci
sembra affatto insignificante il titolo di una legge perché è il
modo in cui si presenta, e deve essere immediatamente leggibile il
contenuto della legge e deve essere attinente al contenuto del
dispositivo e infine deve essere sufficientemente breve per non
creare problemi nell'utilizzo del titolo della stessa legge.
Qui il titolo del disegno di legge dice: disposizioni per la
manutenzione del sistema normativo regionale, modificazioni ed
abrogazioni di leggi e disposizioni regionali. A noi sembra che
intanto non vada bene dire disposizioni per la manutenzione del
sistema normativo regionale, perché di primo acchito sembrava che
si trattasse di normative di carattere generale che disciplinavano
come deve essere impostato il sistema normativo generale e come si
deve procedere per la sua manutenzione. In realtà qui si tratta di
disposizioni semmai di manutenzione, cioè che vanno ad intervenire
direttamente sul contenuto delle leggi. Quindi parlare di
disposizioni per la manutenzione è del tutto improprio, perché sono
disposizioni di manutenzione semmai.
Poi perché si parla di sistema normativo regionale? Possiamo
usare qualsiasi termine ma in realtà sono leggi, non vediamo perché
si deve introdurre una dizione così impropria.
Poi c'è un altro concetto. Qui si dice che il concetto è la
manutenzione, ma se andiamo a vedere tutte le normative che sono
contenute, in alcuni casi si tratta di semplice manutenzione anche
di carattere ordinario, ma in altri casi si tratta di modifiche
sostanziali, faccio un esempio se vogliamo banale, ma ne parleremo
più avanti nella normativa di carattere urbanistico, si va ad
intervenire sulla disciplina che riguarda le fasce dei cento metri
di inedificabilità che adesso esistono per i laghi, siano essi
naturali che artificiali, ed è un principio dell'attuale normativa,
non solo della "11" ma prima ancora della "11".
Adesso con questa disposizione si dice che per quanto riguarda i
laghi artificiali questo vincolo di inedificabilità non esiste più
e provvedono i comuni.
Ora, si può discutere nel merito, a me sembra che sia una scelta
sbagliata, ma certamente non è una manutenzione, è una
modificazione sostanziale di un impianto normativo.
Quindi secondo non va usata questa espressione.
Infine, l'ultimo argomento, cioè questo provvedimenti tutti lo
chiamiamo "Omnibus", perché contiene all'interno tante cose anche
disparate fra di loro, quindi ci chiediamo per quale motivo non gli
diamo il nome per il quale è da tutti conosciuto.
Quindi la nostra proposta è di chiamarlo semplicemente
provvedimento "Omnibus", modificazioni e abrogazioni di leggi e
disposizioni regionali.
Presidente - La parola al Presidente della Regione, Perrin.
Perrin (UV) - Il me semble que dans le titre il y a tout ce
qu'on a voulu démontrer à travers le projet de loi, car je crois
qu'il avait été bien convenu qu'il s'agissait d'une "manutenzione
del sistema normativo regionale". C'est dans les faits.
L'autre remarque: on parle aussi de "modificazioni", car c'est
écrit dans le sous-titre: "Modificazioni e abrogazioni di leggi e
disposizioni regionali", donc il me semble qu'il y a tout pour
définir ce texte de loi, qui à mon avis est mieux compréhensible
que le résumer dans le "Omnibus". Je ne crois pas que face à
l'opinion publique l'"Omnibus" soit si évident, donc il me semble
que le titre est un titre approprié.
Presidente - Pongo in votazione l'emendamento n. 1 del gruppo
"Arcobaleno":
Consiglieri presenti: 28
Votanti: 24
Favorevoli: 6
Contrari: 18
Astenuti: 4 (Lanièce, La Torre, Lavoyer, Stacchetti)
Il Consiglio non approva.
Presidente - Pongo in votazione l'articolo 1:
Consiglieri presenti: 29
Votanti e favorevoli: 26
Astenuti: 3 (Frassy, La Torre, Tibaldi)
Il Consiglio approva.
Presidente - All'articolo 2 vi sono gli emendamenti nn. 2, 3, 4
e 5 presentati dal gruppo "Arcobaleno"; ne do lettura:
Emendamento
Articolo 2
Abrogare comma 2.
Emendamento
Articolo 2
Al comma 3, abrogare, al comma 1 del nuovo articolo 3
riformulato, la parte finale da "nonché".
Emendamento
Articolo 2
Al comma 4, abrogare il comma 2 del nuovo articolo 1
riformulato.
Emendamento
Articolo 2
Al comma 4, abrogare, al comma 3 del nuovo articolo 1
riformulato, la parte finale da "nonché".
La parola alla Consigliera Squarzino Secondina.
Squarzino (Arc-VA) - Illustrerei congiuntamente tutti gli
emendamenti all'articolo 2, perché c'è una unica logica.
La logica dell'articolo 2 è quella che ho tentato di esprimere
nell'intervento precedente. Ci troviamo di fronte a delle modifiche
sul modo in cui vengono erogati i contributi per i libri di testo
degli alunni. Vorrei partire dall'emendamento n. 4, che rende
meglio il senso dei nostri emendamenti. Si parla dei libri gratuiti
agli alunni delle scuole primarie, paritarie e sussidiate, siamo
alla scuola elementare. Nella scuola elementare in genere viene
dato il contributo alla scuola per i libri degli alunni, e una
grossa fetta di questo contributo viene trattenuto dalla scuola per
comprare le schede, per fare le fotocopie, cioè a livello di scuola
primaria non siamo di fronte a tanti libri come capita nella scuola
media o superiore, ma siamo di fronte a pochissimi libri che
vengono forniti gratuitamente perché la maggior parte della spesa
viene utilizzata dalle scuole come materiale didattico e non come
libri. Allora ci si chiede: che senso ha la modifica proposta? Un
bambino si sposta da Aosta a Gressoney o da Verrès a Courmayeur, e
supponiamo che rientri nei casi previsti dalla legge: in caso di
necessità, trasferimenti per documentati motivi. Supponiamo che la
scuola non consideri documentato motivo quel trasferimento, cosa
deve fare il ragazzino? Deve pagarsi non solo quei libri lì, ma
anche eventuali schede, eventuale materiale? Non capisco il senso
di questo intervento per gli alunni della scuola primaria, non ha
senso, tanto più che la cifra complessiva che riguarda la fornitura
dei libri della scuola primaria è di 242.000 euro. Quanti saranno i
bambini che si sposteranno? Fra l'altro non abbiamo nessun dato,
non sappiamo se sono meno di dieci, se sono decine o centinaia, non
abbiamo neanche i dati per capire quanto incide su questa cifra. Ma
su una cifra così bassa rispetto a quella delle secondarie mi
chiedo che senso ha prevedere che la famiglia paghi i libri. E lo
stesso discorso vale anche per il comma 2 dell'articolo 2.
Seconda osservazione, che riguarda sia l'emendamento 3 che
l'emendamento 5, a questo punto è chiaro che la Giunta non deve
individuare i criteri in base ai quali viene assegnata la seconda
fornitura gratuita. Cioè qui da una parte diciamo che solo in base
a documentati motivi viene assicurata la seconda fornitura
gratuita. Poi diciamo che la Giunta deve fare l'elenco di questi
motivi che la famiglia deve documentare. Ma gli uffici hanno fatto
il calcolo di quanti sono gli alunni che si spostano, di quanto
costa all'amministrazione regionale pagare la seconda distribuzione
di libri gratuiti, di quanto tempo ci vuole per adottare i
provvedimenti di Giunta, per trasmetterli agli uffici, alle scuole,
per informare le famiglie che devono documentare, per portare i
documenti, per scrivere le loro motivazioni, per valutare? Mi
chiedo se ha senso aumentare così il carico burocratico. Se voi mi
dite che tutto questo ci consente di risparmiare 100.000,00 euro in
un anno, allora possiamo ancora fare una valutazione costi
benefici, ma visto che non abbiamo nessun dato neanche dell'ordine
di grandezza di questo fenomeno, ci mettiamo a regolamentare e
quindi a rendere più pesante una procedura senza sapere l'entità
del fenomeno a cui questa procedura viene applicata. Questo proprio
non lo capisco, cioè questa assenza di logica nelle scelte
normative.
Questi sono i motivi per cui presentiamo questi emendamenti, in
cui chiediamo di abrogare sia la parte in cui si prevede che viene
limitato solo ad un trasferimento degli alunni la gratuità, sia
conseguentemente la necessità da parte della Giunta di indicare i
criteri in base ai quali va valutato se i motivi per cui la
famiglia si trasferisce sono gravi.
Presidente - La parola all'Assessore all'istruzione e cultura,
Charles Teresa.
Charles (UV) - Nous avions longtemps parlé dans les commissions
de ce problème, j'ai accepté bien volontiers les propositions de
modification de la Ve Commission, que le gouvernement a décidé
d'accepter et que propose à la votation du Conseil.
Les déplacements on a dit déjà en commission sont toujours plus
nombreux, il est difficile de les évaluer, parce qu'il aurait fallu
que toutes les institutions scolaires puissent, et il y a des
phénomènes qui sont plus forts d'un côté plutôt que de l'autre;
tout de même, s'ils se déplacent cinq fois, faut-il payer cinq
fois? L'administration est un peu le centre de la région, mais son
puits n'est pas sans fond non plus, donc il ne faut pas exagérer,
il y a même des lois de dépense auxquelles il faut penser.
Donc la proposition est de garder la modification proposée par
la Ve Commission.
Presidente - Pongo in votazione l'emendamento n. 2 del gruppo
"Arcobaleno":
Consiglieri presenti: 27
Votanti: 23
Favorevoli: 4
Contrari: 19
Astenuti: 4 (Frassy, La Torre, Stacchetti, Tibaldi)
Il Consiglio non approva.
Presidente - Pongo in votazione l'emendamento n. 3 del gruppo
"Arcobaleno":
Consiglieri presenti: 27
Votanti: 23
Favorevoli: 4
Contrari: 19
Astenuti: 4 (Frassy, La Torre, Stacchetti, Tibaldi)
Il Consiglio non approva.
Presidente - Pongo in votazione l'emendamento n. 4 del gruppo
"Arcobaleno":
Consiglieri presenti: 27
Votanti: 23
Favorevoli: 4
Contrari: 19
Astenuti: 4 (Frassy, La Torre, Stacchetti, Tibaldi)
Il Consiglio non approva.
Presidente - Pongo in votazione l'emendamento n. 5 del gruppo
"Arcobaleno":
Consiglieri presenti: 27
Votanti: 23
Favorevoli: 4
Contrari: 19
Astenuti: 4 (Frassy, La Torre, Stacchetti, Tibaldi)
Il Consiglio non approva.
Presidente - Pongo in votazione l'articolo 2:
Consiglieri presenti: 27
Votanti: 23
Favorevoli: 20
Contrari: 3
Astenuti: 4 (Frassy, La Torre, Salzone, Tibaldi)
Il Consiglio approva.
Presidente - La parola al Consigliere Curtaz sull'articolo
3.
Curtaz (Arc-VA) - Abbiamo delle perplessità su questo articolo,
peraltro già manifestate in sede di commissione. Non riteniamo che
le argomentazioni date dal governo regionale in commissione siano
condivisibili.
Voglio chiarire una cosa. Non è che siamo sempre contrari
all'utilizzo degli elicotteri, crediamo che l'utilizzo degli
elicotteri sia utile quando si tratta di interventi della
protezione civile, ivi compreso il salvataggio di alpinisti o di
sciatori in difficoltà. Riteniamo anche che l'elicottero possa
essere utile nella conduzione di cantieri in alta montagna. Siamo
invece contrari all'utilizzo dell'elicottero a scopi sciistici;
siamo contro l'"Eliski" per ragioni che abbiamo più volte
esplicitato in quest'aula.
A noi pare che questo articolo, che tende ad ampliare senza
limiti la costituzione di elisuperfici, non prevedendo alcuna
limitazione rispetto alla quota, perché in ipotesi le elisuperfici
possono essere costituite anche a 3.500-4.000 metri, non ci sono
più le limitazioni che c'erano in passato, sia un modo per
incrementare l'utilizzo dell'elicottero anche per fini che non
condividiamo.
Sappiamo che ieri l'Assessore Caveri, come si era impegnato a
fare in commissione, ha portato all'attenzione della Giunta una
deliberazione in cui tende a limitare le zone in cui si potrà
praticare l'"Eliski", ma questo non fa venir meno il giudizio
negativo che diamo su questo articolo, e soprattutto non siamo
oggi, non avendo ancora in mano la deliberazione, in grado di
valutare se questa limitazione delle zone in cui si potrà praticare
l'"Eliski" è una limitazione negativa oppure è una limitazione
modesta, fatta per abbonire gli ambientalisti in considerazione
della approvazione dell'articolo sottoposto al nostro esame.
Presidente - Pongo in votazione l'articolo 3:
Consiglieri presenti e votanti: 28
Favorevoli: 25
Contrari: 3
Il Consiglio approva.
Presidente - Pongo in votazione l'articolo 4:
Consiglieri presenti: 29
Votanti e favorevoli: 24
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - All'articolo 5 vi è l'emendamento n. 6 presentato
dal gruppo "Arcobaleno"; ne do lettura:
Emendamento
Art. 5
Abrogare art. 5.
La parola alla Consigliera Squarzino Secondina.
Squarzino (Arc-VA) - Qui mi sembra che rispetto alla "Fondazione
Istituto musicale" si è voluto applicare a questo ente la
definizione dell'organo di amministrazione, quindi della dirigenza,
la norma più generale sulle nomine, senza ricordare che questo
istituto musicale è una fondazione, che ha una caratteristica sua
ben precisa, che riguarda un settore particolare.
La legge che ha istituito l'istituto musicale si è preoccupata
di mettere nell'organismo che doveva amministrare la fondazione, da
cui dipende l'istituto, delle persone competenti in materia. A me
sembra normale, mi sembra che nessuno metterebbe a dirigere un
ospedale un ingegnere o un insegnante di filosofia anche se
laureato; si dà per scontato che deve essere competente in materia.
Nessuno mette a dirigere una scuola una persona che non abbia
nessun titolo per poter intervenire, né insegnare nella scuola.
Qui è la stessa cosa, qui c'è un settore specifico: La legge
prevedeva che le persone componenti dell'organo di amministrazione
avessero delle competenze specifiche nel settore ed erano persone
in possesso del diploma di laurea, di conservatorio o di istituto
musicale della Valle d'Aosta e che presentavano caratteristiche di
esperienza specifica nel settore. Ora, togliendo questa
specificità, rinunciamo a mettere persone a dirigere l'istituto
competenti in materia.
È vero che adesso c'è la logica del manager che passa oggi dalla
scuola, domani va alla industria, e poi va in una banca e poi va in
qualunque altro posto; ma io mi chiedo se questa è la logica che
vogliamo importare nella nostra regione nell'istituto musicale.
Credo che questo tipo di emendamento non tenga conto di tali
competenze e questo soprattutto in previsione di quelle che saranno
le modifiche forti a cui sarà sottoposto l'istituto musicale.
Nell'ambito della riforma i conservatori sono collocati nell'ambito
universitario, quindi addirittura in un ambito che nulla ha a che
fare con l'attuale istituto, per cui dovrà esserci una
trasformazione radicale.
Allora, in attesa di trasformare completamente l'istituto,
interveniamo per modificare questo piccolo elemento?
Oppure, visto che non trovo nessuna giustificazione logica, non
mi resta che ipotizzare che la Giunta abbia pensato quale tipologia
di persone vanno bene per questo istituto e metta le mani avanti
per poter avere una gamma più ampia nell'ambito delle scelte da
operarsi all'interno della fondazione.
Presidente - La parola al Consigliere Frassy.
Frassy (CdL) - Alcune considerazioni sulla norma così come viene
modificata, considerazioni che peraltro dovremo ripetere su altre
norme che vengono modificate da questo disegno di legge, nel senso
che vediamo come una parte di queste modifiche siano caratterizzate
da un eccesso di dirigismo. C'è, non so se in maniera consapevole o
inconsapevole, ma emerge in maniera chiara la presenza spesso fuori
luogo delle strutture regionali.
Nella norma che ci apprestiamo a votare, che modifica l'articolo
4, al comma 1, lett. d) leggiamo che l'organizzazione in Valle
d'Aosta di manifestazioni di particolare rilevanza è da concordare
con la struttura regionale competente.
Allora la domanda che ci poniamo, fra l'altro sono contributi
esigui perché hanno un massimale annuale di 3.100,00 euro, e noi
riteniamo che le corali esprimano un aspetto della nostra cultura,
e arrivare a ipotizzare che debbano subire, per poter ottenere
questo contributo....
Presidente - ... siamo all'articolo 5, lei credo si stia
riferendo all'articolo 6...
Frassy (CdL) - ... sono andato avanti... finisco l'intervento,
così l'ho già fatto.
Comunque la norma sulle corali che andremo a votare dopo ma che
discutiamo prima prevede la presenza della struttura regionale
nella scelta delle manifestazioni di particolare rilevanza, e ci
sembra di voler sottoporre a una "diminutio", una umiliazione
queste stesse corali, che per ottenere questo contributo che nel
caso delle manifestazioni regionali di particolare importanza è
modesto, perché ammonta a 3.100 euro.
Normalmente nei vari settori sportivi o culturali le
associazioni, le società organizzano i momenti sportivi piuttosto
che culturali e in base a una legge di principio regionale
ottengono il contributo. Qua ci sembra di capire che non sia
sufficiente organizzare la manifestazione, ma che debba essere
concordata con la struttura regionale e questo ci sembra un
appesantimento gratuito, perché esula dalla funzione della
struttura regionale, cioè di definire se c'è importanza o meno in
questa manifestazione per la quale si va a chiedere il contributo.
Queste sono le perplessità sull'articolo.
Presidente - La parola all'Assessore all'istruzione e cultura,
Charles Teresa.
Charles (UV) - Pour revenir à l'article 5, vous avez raison,
nous avons bien voulu suivre les normes générales sur les
nominations et donc suivre les mêmes règles.
Il est vrai, toutes les institutions ont des finalités, celle-ci
a une finalité musicale, mais il y a les finalités éducatives,
financières, pédagogiques, sociales et la loi sur les nominations
est égale pour tout le monde, sauf que pour celle-ci. Qui
administre doit savoir d'abord administrer et après doit connaître
aussi les problématiques de l'institution qu'il administre, ça va
sans dire, mais justement nous avons cru opportun mettre en ligne
les nominations de cette institution avec les autres.
Presidente - Pongo in votazione l'emendamento n. 6 del gruppo
"Arcobaleno":
Consiglieri presenti: 26
Votanti: 25
Favorevoli: 6
Contrari: 19
Astenuti: 1 (Stacchetti)
Il Consiglio non approva.
Presidente - Pongo in votazione l'articolo 5:
Consiglieri presenti: 27
Votanti: 25
Favorevoli: 20
Contrari: 5
Astenuti: 2 (Salzone, Stacchetti)
Il Consiglio approva.
Presidente - La parola all'Assessore all'istruzione e cultura,
Charles Teresa.
Charles (UV) - Je réponds au collègue Frassy. Il m'est en doute
le fait que le développement de l'activité est subordonné à la
participation d'une manifestation.
Je crois qu'il est juste qu'un groupe qui exerce une activité,
doit se mesurer avec les autres...
(interruption du Conseiller Frassy, hors micro)
... oui, mais ça se rapporte tout de même... c'est-à-dire que
les chœurs, les groupes folkloriques pour avoir
les contributions, doivent d'abord se mesurer et participer aux
manifestations, afin de se mesurer avec les autres.
Alors je n'ai pas bien saisi parce que je n'ai pas compris de ce
que vous parliez au début, je me disais à quel article vous étiez,
je vous demande de reformuler votre amendement.
Presidente - La parola al Consigliere Frassy.
Frassy (CdL) - In estrema sintesi, la lettera d) dice che
l'organizzazione in Valle d'Aosta di manifestazioni di particolare
rilevanza è da concordare con la struttura regionale. Noi
intendiamo - forse malamente - che l'organizzazione di momenti di
recita corale che non siano concordati e che siano organizzati
autonomamente non danno diritto al contributo, che ha il tetto
annuo complessivo massimo di 3.100,00 euro. Ci sembra di aver
capito che la corale non possa organizzare un evento in autonomia,
senza passare al vaglio della struttura competente. Normalmente il
suo Assessorato eroga in base ad altre leggi contributi a varie
associazioni culturali, che organizzano in totale autonomia delle
iniziative, che possono essere dei convegni, delle conferenze o
quant'altro. Ci sembra paradossale che in questo caso invece ci
debba essere l'accordo con la struttura, ci sembra un eccesso di
burocrazia.
Presidente - La parola all'Assessore all'istruzione e cultura,
Charles Teresa.
Charles (UV) - Là on parle de manifestations "di particolare
rilevanza", donc de manifestations remarquables. Alors là aussi je
dis ce que j'ai déjà dit: pour pouvoir profiter de la subvention,
il est nécessaire de se confronter avec une coordination, si on
veut le faire, on peut le faire sans jouir du subside.
Presidente - Pongo in votazione l'articolo 6:
Consiglieri presenti: 26
Votanti e favorevoli: 20
Astenuti: 6 (Curtaz, Frassy, Riccarand, Squarzino Secondina,
Stacchetti, Tibaldi)
Il Consiglio approva.
Presidente - All'articolo 7 vi è l'emendamento n. 7 presentato
dal gruppo "Arcobaleno"; ne do lettura:
Emendamento
Articolo 7
Al primo comma, abrogare la lettera a) del comma 1
dell'articolo 1, riformulato.
La parola alla Consigliera Squarzino Secondina.
Squarzino (Arc-VA) - La modifica che è stata apportata per certi
aspetti è condivisibile, là dove si vuole estendere la normativa a
cui si riferisce non solo al parco nazionale Gran Paradiso, ma
anche alle aree naturali protette, ai siti Natura 2000 e via
dicendo. Quindi questa parte dell'articolo la condividiamo.
Non condividiamo l'aggiunta alla lettera a) che è stata
inserita, cioè là dove si dice che le risorse esistenti vengono
utilizzate anche per acquistare, costruire o recuperare strutture
destinate ad uffici operativi e di coordinamento.
Perché non condividiamo questo inserimento? Perché è scritto
nella motivazione che non è che l'inserimento di nuove destinazioni
per i finanziamenti comporta un aumento dei finanziamenti, ma dice
la spiegazione che: "gli ulteriori oneri derivanti
dall'applicazione del presente articolo" - e quindi gli uffici
operativi e di coordinamento, che non c'erano nella precedente
legge - "trovano copertura negli stanziamenti già iscritti nel
bilancio triennale, pertanto non alterano l'equilibrio del
bilancio".
In tal modo la stessa somma che finora era stata destinata per
acquistare, costruire, recuperare strutture ad uso pubblico,
destinate a centri visita, a centri di accoglienza, a punti di
informazione o di divulgazione didattica e scientifica sulle
caratteristiche del parco e delle aree naturali protette, quindi
con finalità di servizio per i pubblico, questa somma viene in
parte devoluta per fare uffici operativi e di coordinamento. Mi
chiedo se l'intervento relativamente ad uffici operativi e di
coordinamento sia così importante, da sottrarre risorse a quella
che dovrebbe essere invece l'attivazione di servizi per i
fruitori.
Presidente - La parola all'Assessore all'agricoltura, risorse
naturali e protezione civile, Vicquéry.
Vicquéry (UV) - Mi pare di capire che la preoccupazione è quella
che vengano distolti i finanziamenti ad altri interventi. Posso
rassicurare la collega che così non è.
Fra l'altro è una sorta di sanatoria di un'intesa siglata nel
1997 fra la Regione, Piemonte e Ministero, è un atto dovuto il
finanziamento. Nel caso specifico stiamo parlando della struttura
di Degioz. Ma voglio assicurare che nella programmazione degli
interventi nulla viene tolto, anzi, il bilancio di previsione
approvato da questa assemblea dimostra il contrario, sono stati
aumentati i finanziamenti all'ente parco.
Presidente - Pongo in votazione l'emendamento n. 7 del gruppo
"Arcobaleno":
Consiglieri presenti: 25
Votanti: 21
Favorevoli: 3
Contrari: 18
Astenuti: 4 (Frassy, Salzone, Stacchetti, Tibaldi)
Il Consiglio non approva.
Presidente - Pongo in votazione l'articolo 7:
Consiglieri presenti: 26
Votanti e favorevoli: 21
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 8:
Consiglieri presenti: 28
Votanti e favorevoli: 23
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 9:
Consiglieri presenti: 28
Votanti e favorevoli: 23
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 10:
Consiglieri presenti: 27
Votanti e favorevoli: 24
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 11:
Consiglieri presenti: 28
Votanti e favorevoli: 25
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 12 vi è l'emendamento n. 8 presentato
dal gruppo "Arcobaleno"; ne do lettura:
Emendamento
Articolo 12
Abrogare articolo 12.
La parola alla Consigliera Squarzino Secondina.
Squarzino (Arc-VA) - Credo che la modifica di questo articolo
esprima quell'atteggiamento un po' dirigistico a cui accennava il
collega Frassy, cioè qui c'era una procedura per stabilire come, a
chi, quanto dare alle scuole per i progetti bilingui che le scuole
presentavano e ad un certo punto si cambia totalmente la procedura:
non c'è più una valutazione di questi progetti formulati dalla
sezione orizzontale della scuola secondaria di II grado del
consiglio scolastico regionale, cioè un organismo elettivo che
condivide con tutto il consiglio scolastico regionale le grandi
scelte della scuola, ma si passa direttamente al governo che decide
come attribuire i finanziamenti e si dà al dirigente della
struttura l'incarico di definire l'entità di questi finanziamenti,
sulla base di una valutazione fatta solo dall'ispettorato tecnico,
senza che ci sia la possibilità da parte di chi nella scuola lavora
di dire la propria idea.
Presidente - La parola all'Assessore all'istruzione e cultura,
Charles Teresa.
Charles (UV) - Ce choix a été fait pour rendre plus légère la
procédure, c'est-à-dire que parfois la section horizontale de
l'école secondaire avait même des problèmes pour évaluer ces
projets. Donc ce n'est pas avec une philosophie autoritaire et de
direction qu'on a décidé de faire cette modification, mais c'est au
contraire dans l'attitude de servir l'autonomie scolaire, parce
qu'au fond avec l'autonomie la procédure la plus légère mais aussi
la plus fédéraliste est vraiment celle qui a été formulée.
Presidente - Pongo in votazione l'emendamento n. 8 del gruppo
"Arcobaleno":
Consiglieri presenti: 30
Votanti: 27
Favorevoli: 6
Contrari: 21
Astenuti: 3 (Lanièce, Lavoyer, Stacchetti)
Il Consiglio non approva.
Presidente - Pongo in votazione l'articolo 12:
Consiglieri presenti: 30
Votanti: 28
Favorevoli: 23
Contrari: 5
Astenuti: 2 (Lanièce, Stacchetti)
Il Consiglio approva.
Presidente - Pongo in votazione l'articolo 13:
Consiglieri presenti: 30
Votanti e favorevoli: 25
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - All'articolo 14 vi è l'emendamento della "Casa
delle Libertà"; ne do lettura:
Emendamento
Articolo 14, comma 9, sostituire la lett. d) del comma 2
dell'articolo 39 con:
"d) gli ambiti dei comprensori sciabili suscettibili di
infrastrutturazione".
La parola al Consigliere Frassy.
Frassy (CdL) - L'articolo 14 è un articolo complesso perché
modifica svariate norme, che hanno sempre a riferimento la politica
del trasporto pubblico su gomma piuttosto che trasporto
funiviario.
Prima di illustrare l'emendamento intendo sviluppare alcune
considerazioni sintetiche sull'articolo 14. È questo un altro di
quegli articoli che mira a spostare una parte delle competenze del
Consiglio all'Esecutivo regionale, di conseguenza, Presidente
Perron, questo è uno di quegli articoli che va nella direzione
opposta a quella auspicata, anche da lei, centralità del Consiglio,
perché qui la programmazione che per norma statutaria prima ancora
che per norma legislativa di ripartizione delle competenze è di
spettanza dell'assemblea regionale, con un escamotage viene
trasferita alla Giunta.
Certo che viene trasferita, Assessore Caveri, perché quando voi
nel comma 2 modificate il comma 4 dell'articolo 6 della legge n.
29/1997, dite sì che il piano è decennale e lo approva il Consiglio
regionale, ma poi introducete la novità della modifica a pezzettini
nell'ambito del decennio da parte della Giunta, a condizione che la
percorrenza chilometrica non sia superiore al 3%. Fra l'altro
questo 3% da come è scritto riteniamo che si riferisca non alla
percorrenza globale del piano, ma alle singole percorrenze delle
singole tratte o dei sub-bacini di traffico che sono indicati nel
piano. Sarebbe interessante sentire dall'Assessore la sua
interpretazione autentica, perché la terremmo per buona nel caso
auspicabile che fosse restrittiva e che il 3% fosse a riferimento
della intera misura del piano e non delle singole tratte. In
sostanza il 30% del piano, cioè 1/3 del piano decennale, può essere
modificato nel decennio dalla Giunta e non pensiamo che sia poco e
ci domandiamo qual è il senso di mantenere in capo al Consiglio una
pianificazione, che nel decennio viene, se non stravolta,
significativamente modificata dall'organo esecutivo.
Se la programmazione compete all'Assemblea regionale, la
modifica della stessa programmazione in misura significativa o in
misura poco significativa deve permanere nella competenza
dell'organo originario che è appunto il Consiglio.
Perciò questo sicuramente è uno di quei sotterfugi che tendono a
svilire ulteriormente la funzione di indirizzo e di programmazione
del Consiglio regionale.
Andando a ragionare sugli impianti a fune, in particolare
sull'emendamento che presentiamo, anche qui vige quella
impostazione dirigistica, Assessore, cara a quella Sinistra
parlamentare che lei ha a lungo frequentato e praticato anche nelle
vesti di sottosegretario, dove il governo dello stato da una parte
e della Regione dall'altra deve essere sempre il soggetto che mette
l'ultima parola anche sulle cose che dovrebbero essere private.
Faccio un esempio: quando si dice che il programma regionale per
gli impianti a fune individua le situazioni di criticità "nulla
quaestio", va bene che riesca dalla analisi dei bilanci economici a
individuare le situazioni di criticità. La situazione di criticità
è un valore aggiunto allo strumento di piano.
Però poi si dice che il programma indica i dati dell'ultimo
triennio su conti economici e frequentazioni, e siamo contenti che
si abbiano in chiaro questi dati.
Dice la lettera b) che vi sono i dati relativi alle
caratteristiche di un impianto, e ci sta bene l'aggiornamento del
patrimonio infrastrutturale; dice come sono raggruppati i
comprensori e anche questo ci sta bene; riteniamo che sia
incomprensibile invece e inaccettabile la lettera d), dove si dice
che nel piano sono indicati i comprensori o le parti di
comprensorio che necessitano, per una serie di motivi, di
ampliamento, nonché gli impianti da realizzare, da mantenere in
servizio, da potenziare o da smantellare. Questo allora non è più
un piano, ma è uno strumento rigido che impedirà da qui agli anni a
venire, fintanto che non cambieranno queste norme, a una
imprenditoria privata di crescere nel settore degli impianti a
fune.
È vero che la realtà degli impianti a fune è sovvenzionata dai
bilanci regionali, perché tutte o la maggior parte delle S.p.a.
sono partecipate in misura superiore al 50% quando non al 100%
dall'amministrazione regionale o da Finaosta, ma andare a dire che
nel piano dobbiamo individuare i singoli impianti dicendo quelli
che sono da mantenere, quelli che sono da smantellare e quelli che
sono da potenziare, colleghi della maggioranza, è come se
pretendessimo in un piano regolatore generale di un qualsiasi
comune - e qui ci sono diversi colleghi che hanno fatto i sindaci e
che hanno avuto esperienza in amministrazione comunale - di dire
che quella zona è destinata ad edilizia pubblica o residenziale, ma
ci spingessimo al paradosso di dire che l'edilizia residenziale lì
costruita deve essere realizzata con immobili che abbiano 4 stanze
e 1 bagno, 5 stanze e 2 bagni, arrivando cioè a una rigidità di
dettaglio che contrasta con lo strumento di piano.
Questo non è più un piano che programma le potenzialità di uno
sviluppo, ma diventa un piano esecutivo ed un piano esecutivo che
non capiamo come possa nascere, perché non essendo individuati
quelli che sono poi i soggetti protagonisti, le S.p.a., è evidente
che queste S.p.a. non avranno mai un futuro da privati. E non ci
stupiamo che società come la "Cervino", che una volta erano una
delle poche società che funzionava in questa Regione con capitale
prevalentemente privato, con il passare del tempo sia diventata una
delle tante società a partecipazione pubblica, perché alla fine le
S.p.a. sono chiamate a realizzare gli impianti che il centro
politico e dirigistico ha deciso che si debbono fare.
Con il nostro emendamento mettiamo in condizione le società, se
un domani la società "Cervino" tornerà in mano ai privati, se un
domani "La Pila" piuttosto che le "Funivie del Piccolo San
Bernardo" torneranno con prevalenza di capitale privato, potranno
decidere nell'ambito dei comprensori che vengono individuati nel
piano, che impianti fare, che impianti dismettere o
quant'altro.
La programmazione deve individuare l'area da infrastrutturare,
ma è aberrante che la programmazione si spinga a dire quale sciovia
costruire o quale sciovia smantellare. Questa non è più
programmazione ma è dirigismo - sarà abusato il termine -
vetero-socialista o vetero-comunista. Sicuramente non va nello
spirito liberale, che noi sosteniamo e difendiamo.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Intanto per essere storicamente esatti, certi
eccessi di dirigismo riguardano tutte le dittature e non solo
quelle comuniste, quindi se uno proprio avesse voglia avrebbe la
possibilità di approfondire il tema...
(interruzione del Consigliere Frassy, fuori
microfono)
... no, riguardo ai suoi trascorsi...mi stupisce che lei, che è
sempre così pronto, non abbia colto la battuta.
Per quel che riguarda il 3% del sub-bacino, come lei sa il
bacino di traffico è diviso in sub-bacini però si tratta di fatti
assolutamente secondari; non credo che al Consiglio regionale possa
interessare il fatto che ad esempio la linea di pullman
Aymavilles-Aosta abbia un allungamento fino a Saint-Pierre perché
c'è una richiesta dei cittadini di Aymavilles di andare al
poliambulatorio di Saint-Pierre. Si tratta di piccolissime
modificazioni, che non turbano la capacità programmatoria che resta
in materia di trasporto su gomma in capo al Consiglio.
Per quel che riguarda invece la questione degli impianti a fune,
voglio essere estremamente rassicurante. A parte che noi siamo
dirigisti con quelli che chiedono i finanziamenti pubblici, cioè se
domani un imprenditore privato decide di acquistare un certo tipo
di comprensorio sciistico e nei limiti degli aspetti urbanistici e
del "PTP" regionale vuole realizzare delle cose realizzabili, noi
sulla finanziabilità di quegli impianti non mettiamo naso.
Naturalmente in questo caso si tratta di un programma fondamentale
per ottenere dei finanziamenti cospicui da parte dell'ente
pubblico.
Quindi la semplificazione che lei propone con la cancellazione
del punto d) scrivendo gli ambiti dei comprensori sciabili
suscettibili di infrastrutturazione, è troppo semplicistico, mentre
la dizione da noi proposta - a parte che noi non potremmo accettare
questo punto d), perché darebbe quasi l'impressione della
possibilità di aprire nuovi comprensori sciistici, cosa che
personalmente non condivido - dà alla programmazione una logica,
perché si capisce per ogni singolo impianto di un comprensorio
quali sono gli esiti e i risultati, le ragioni per le quali
all'interno dello stesso comprensorio ci possono essere eventuali
modifiche.
Presidente - Pongo in votazione l'emendamento della "Casa delle
Libertà":
Consiglieri presenti: 30
Votanti: 26
Favorevoli: 3
Contrari: 23
Astenuti: 4 (Lanièce, La Torre, Salzone, Stacchetti)
Il Consiglio non approva.
Presidente - Pongo in votazione l'articolo 14:
Consiglieri presenti: 30
Votanti: 29
Favorevoli: 24
Contrari: 5
Astenuto: 1 (La Torre)
Il Consiglio approva.
Presidente - Con l'approvazione di questo articolo interrompiamo
la votazione, per riprenderla domattina.
La seduta è tolta.
---
La séance se termine à 20 heures 6.
