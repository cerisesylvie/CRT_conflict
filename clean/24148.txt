Classificazione
BILANCIO E CONTABILITA' REGIONALE



Oggetto del Consiglio n. 3131 del 4 dicembre 2007 - Resoconto
OBJET N° 3131/XII - Continuation et clôture de la discussion
générale sur les lois de finance et de bugdet pour l'année
2008.
Président
- Nous reprenons nos travaux. Je rappelle que
nous sommes toujours en discussion générale sur le budget de la
Région et sur la loi de finances: la discussion des 2 arguments est
conjointe. Je rappelle également qu'avant 16,00 heures tous les
amendements qu'on veut déposer à la Présidence doivent être
consignés.
La parole au Conseiller Bortot.
Bortot (Arc-VA)
- Abbiamo sentito ieri sia la relazione
del collega Praduroux che dell'Assessore Marguerettaz, in cui si
diceva che questo non è un bilancio elettorale: ci mancherebbe
altro! Non è però un bilancio che fa scelte, non è elettorale, nel
senso che è la ripetizione del bilancio dello scorso anno, ossia il
bilancio dell'anno scorso viene modificato perché abbiamo delle
maggiori entrate che sono state spalmate su un paio di capitoli.
Stamani ho sentito anche il collega Lattanzi che si rifaceva, con
tutta una serie di dati, al poco bel periodo che stiamo
attraversando: mi riferisco alla crisi economica che attraversiamo
non solo come Italia, ma anche come Europa; mi riferisco alla crisi
delle fonti energetiche finite (petrolio, metano, carbone); mi
riferisco anche a crisi più generali di insicurezza e di identità
che sta attraversando soprattutto in questo caso la nostra Regione.
Rispetto a questa situazione, si presupponeva che il nostro
bilancio facesse delle scelte più coraggiose e strategiche, anche
perché - voi che avete più esperienza di me! - le scelte
strategiche che la maggioranza avrebbe potuto fare in questi giorni
potevano tracciare il solco per la nuova legislatura, di fatto
invece perderemo un altro anno. Il guaio è che perderemo un altro
anno dal punto di vista della competizione. Lo dice uno come me e
come noi che di competizione non ce ne può fregare di meno, sono
stufo di correre a competere con Eddy Ottoz, che è più veloce di
me, o con altre persone, sono una persona che ha diritto a vivere
dignitosamente e, se il sistema, la Regione, le aziende passano la
vita a competere, ci sarà sicuramente qualcuno che è più bravo a
competere con noi, dato che siamo una piccola "mosca". Pensavo che
non trattassimo i bilanci di un'azienda privata, ma quelli di
un'amministrazione pubblica. Mi rifaccio allora alle affermazioni
finali della relazione di ieri sera dell'Assessore, quando afferma:
"direi che è ora di finirla con la descrizione del libro dei
sogni". Assessore, lei può anche non sognare, io invece sono
abituato a sognare e ad avere degli ideali e l'ultima cosa che mi
interessa sono i beni materiali, perché lavoro quel tanto che mi
serve per vivere dignitosamente in questa bella Regione e ai sogni
seguono i progetti. È proprio lì che entro in conflitto con molti
della mia parte politica: ai sogni e agli ideali seguono i
progetti, Assessore, e allora un Governo che si rispetti -
giustamente - non deve sognare, ma se mancano i sogni e mancano
anche i progetti, il bilancio che ne deriva è una copiatura di
quello dello scorso anno. Ci va solo bene che non dobbiamo fare
delle scelte, abbiamo un ulteriore incremento delle entrate e
riusciamo - ma solo in un certo senso, perché poi entriamo nei
numeri - ad accontentare un po' tutti, per un verso, in base al
peso politico all'interno della maggioranza, per cui qualcuno viene
accontentato un po' meno e, per un altro verso, accontentiamo tutti
nella "routine" quotidiana, perché, mancando dei progetti, ci sono
dei denari in più che si spalmano a 360 gradi. Un bilancio a 360
gradi lo si può fare nella misura in cui non siamo chiamati a fare
delle scelte di tipo strategico, mentre io continuo ad insistere su
questo, sui progetti e sulla strategia, perché condivido quello che
ha detto il collega Vicquéry. Faccio solo un esempio: l'idea dei
supermercati, rispetto alle botteghe nei paesi di montagna. Pensate
a quanto sprecano i supermercati solo per vendervi un cacciavite o
45 televisori sintonizzati sullo stesso programma, poi noi facciamo
le campagne moralistiche - purtroppo anche il mio Governo - su come
aprire o chiudere il rubinetto per lavarsi i denti, su come
accendere o sostituire una lampadina in casa per risparmiare
energia. Mi sembra la storia dei lavavetri rispetto alla Mafia,
alla Sacra Corona Unita o alla Camorra, che hanno ridotto il Paese
come sappiamo, ma poi ce la prendiamo con l'ultimo lavavetri. Noi
nella nostra Regione facciamo la campagna per indicare come
risparmiare energia ed acqua, ma poi vediamo che altri danno la
stura all'energia e all'acqua senza nessun tipo di criterio,
bell'esempio che diamo noi!
La mia intenzione è di seguire la falsariga della relazione
dell'Assessore, ad esempio a pagina 4 le previsioni di
indebitamento futuro: sono state ridotte in maniera significativa
per il 2008 rispetto alle previsioni iniziali di 10 milioni. Alla
pagina seguente è scritto:
"... ciò permette di disporre, come
evidenziato in precedenza, di una capacità di indebitamento pari a
702 milioni..."
, ossia abbiamo una capacità di indebitamento di
700 milioni più 200 milioni di utili della "CVA". Io non sono per
fare debiti, a casa mia non c'era la cultura del debito, se non
quando ce n'era bisogno, ma, quando occorre fare scelte strategiche
e non si ha il coraggio di tagliare settori di bilancio per
investire in altri settori, allora si può dare mano a fare degli
investimenti, con la possibilità di 900 milioni che abbiamo a
disposizione. Di cosa parlo? Parlo di 3,6 milioni... mi interrompo,
perché, se devo parlare per conto mio... questa cosa me la sono
metabolizzata ieri e oggi, se non ve ne frega niente, non me ne può
fregare di meno a me! Vi interessa sapere quanto spendiamo di
bolletta energetica per riscaldare i nostri immobili? Sono 3,6
milioni di euro ogni anno. Vi ho spiegato l'altra volta che se vi
fosse un capitolo di bilancio per il risparmio energetico... è qui
che manca di fantasia l'Assessore, addirittura non riesce neanche a
mettere una carta carbone fra un bilancio e l'altro per dire:
"copio quello che sta succedendo alla Provincia di Milano o da
altre parti per investire soldi e "dare lavoro e professionalità
alle nostre imprese", se avesse messo un po' di carta carbone,
poteva aggiungere un capitolo copiando da qualche altra
parte...
(interruzione dell'Assessore Marguerettaz, fuori
microfono)
... mi interessano le imprese, perché, da una parte, riceviamo
lettere di lamentele delle associazioni di artigiani che dicono che
le tasse sono alte, che la burocrazia è onerosa, che i soldi non
bastano, eccetera, dall'altra...
(nuova interruzione dell'Assessore Marguerettaz, fuori
microfono)
... ma non è un buon motivo! Noi dovremmo essere quegli
amministratori che a casa propria guardano anche in avanti,
Assessore! Un amministratore che a casa propria guarda in avanti
dice: "abbiamo un sacco di milioni da investire nella formazione,
abbiamo la possibilità con un piano decennale di mettere a
risparmio energetico tutti i nostri edifici pubblici, sappiamo che
tramite questo investimento abbiamo un ritorno in pochi anni,
immettiamo in atmosfera meno inquinanti". Credo che non occorra
essere né idealisti, né sognatori, basterebbe essere un po'
pragmatici e pensare alle nostre aziende artigianali; questo perché
- l'ho detto in Commissione - a Plane, che è vicino a casa mia, a
Marsan, stanno costruendo una casaclima. Sabato mattina sono
passato di là, c'erano 7-8 persone che lavoravano, vado a "ficcare
il naso", incontro 2 operai, chiedo: "come va che state costruendo
una casa passiva?" Hanno alzato le mani dicendo: "noi non ne
sappiamo niente, non abbiamo ammazzato nessuno"...
(interruzione del Presidente della Regione, fuori
microfono)
... no, è giusto prenderla con un po' di ironia, ma è anche un
risvolto drammatico. Queste 2 persone alle quali mi sono rivolto
che mi hanno risposto dicendo: "non c'entro niente, non ho fatto
niente, sono innocente" mi dicono che devo andare da "quei Signori
là", i quali non erano dei marziani, erano degli Austriaci che
parlavano tedesco. Io il tedesco non lo so, ma un po' a gesti ci
siamo capiti, in sostanza stavano costruendo una casa sul nostro
territorio, una casa passiva a costo zero. Il succo è per dirvi che
i manovali che ho incontrato parlavano italiano e ci siamo capiti
al volo, mentre quelli delle nuove tecnologie e delle
professionalità avanzate venivano da un'altra parte, non dobbiamo
aspettare 10 anni come abbiamo fatto per l'impianto di biogas a
Plane, (per combinazione attaccato all'impianto di biogas). Abbiamo
aspettato 10 anni come Consiglio prima di andare a vedere
l'impianto di biogas a "Casa DuPont", stavolta invito le
Commissioni ad andare a vedere non a Bolzano, perché questa volta
lo stanno costruendo a 15 chilometri da casa nostra, una casaclima
costruita sul nostro territorio. Torniamo allora al discorso che
qualche volta sognare fa bene.
Arriviamo alla finanza locale, pagina 6. Abbiamo il 14,4%, con
un notevole aumento del bilancio regionale che diamo alla finanza
locale, e fin qui ci mancherebbe altro: vi sono delle leggi e dei
criteri da rispettare. Credo però - è un invito al Governo e al
Consiglio - che occorra ridefinire le linee guida con una prossima
"omnibus" o non so con quale altro provvedimento: linee guida per
la finanza locale su come utilizzare queste risorse economiche. Non
possiamo continuare a dare risorse economiche agli enti locali, che
riproducano modelli di lavoro e di sviluppo vecchi e obsoleti...
banalizzo un po'... evidentemente queste linee guida bisogna
definirle con loro, non possiamo calargliele dall'alto. Se
continuiamo a dare soldi per rifare marciapiedi, che già esistono,
o ripetere cose che continuano a farsi ciclicamente e non si danno
linee guida su come investire questi soldi con modifiche dei piani
regolatori, innovazioni - e torniamo alla casaclima che vi dicevo
prima - che facciano da volano alle nuove tecnologie e alla nuova
economia, evidentemente per questo anno e per i prossimi ne abbiamo
abbastanza di soldi e diamo da mangiare a tutti, però riduciamo -
ed ecco qui che torna un termine che non mi piace - la nostra
competitività di stare sul mercato, di attrezzare le nostre
aziende. Finiremo per fare quel che è successo con la "Balteadisk"
e che adesso sta succedendo con la "Olivetti Jet"; poi forse
succederà anche ad altre aziende e capiterà che succederà ad altri
comparti del nostro settore produttivo, ossia andremo fuori
mercato. In questo senso sono d'accordo con l'opposizione che sta
dall'altra parte: la Regione non può sempre intervenire con criteri
non selettivi, ma piuttosto con criteri selettivi che finanzino
degli orientamenti e le linee guida dei nostri comparti
produttivi.
Un'altra chicca, mi riferisco sempre al Governo, a pagina 7
leggiamo:
"... quasi 7,7 milioni sono destinati all'edilizia
abitativa e 30 milioni alla viabilità..."
. Assessore, non
ripeto quello che hanno detto i nostri colleghi: evidentemente c'è
uno squilibrio. Mi risulta - lo dico senza cattiveria - che c'è
molto meno bisogno di strade e di viabilità; forse ci sarà bisogno
di manutenzione, ma non è che possiamo costruire al ritmo degli
ultimi 20 anni. Vorrei qui rispondere ad un collega - forse il
Consigliere Vicquéry -, il quale dice che abbiamo risolto il
problema, che non ci sono problemi di emergenza abitativa nella
nostra Regione. Le ricordo che c'è una graduatoria di 400 domande,
si chiede che vengano costruite delle case popolari - se non è
emergenza quella! -, magari si sono messi in graduatoria perché non
riescono a pagare l'affitto. L'Assessore poi si ripete, in questo
senso ha messo la carta carbone, sempre a pagina 7:
"... 15,7
milioni, pari all'1% del bilancio, per i programmi di
informatizzazione di interesse regionale..."
. Io avevo già
chiesto l'anno scorso se vi è un riscontro di come vengono spesi
questi quattrini. Abbiamo approvato una proposta di legge nazionale
sulla montagna, il Presidente ha parlato, in relazione a quella
proposta di legge, di informatizzare i piccoli comuni, i villaggi,
alfabetizzare le persone anziane affinché si possano collegare ed
interagire e quest'anno rispendiamo 15 milioni di euro e dalla
relazione non appare che sia stato fatto un solo passo avanti.
Veniamo al capitolo dell'Assessore Isabellon: l'agricoltura. Qui
abbiamo una riduzione del numero degli animali, abbiamo una
riduzione delle aziende, abbiamo una concentrazione di aziende,
abbiamo tutto un microsettore di agricoltura a cui fa riferimento
la nostra civiltà che viene espulso dai centri abitati. È stato
costruito un gruppo di lavoro che ci sta lavorando, quindi si spera
che se ne venga a capo e si fermi questo esodo. Sono stati
stanziati 6 milioni di contributi per le strutture agricole e 9,5
per il riordino fondiario, può anche darsi che io abbia un
conflitto di interessi, perché sono quasi 17 anni che faccio parte
di un gruppo promotore di un riordino fondiario, ma dico solo che,
a parte la qualità dei riordini fondiari, 7 milioni di euro sono
pochi, perché lei ha lavorato ed è l'Assessore e sa benissimo che,
se non vanno avanti i riordini fondiari, non riusciamo a rispondere
appieno alle esigenze dei giovani agricoltori di avere aziende
agricole basate su una ricomposizione della proprietà. Non sto
parlando del sottoscritto, perché non ho intenzione di fare
l'agricoltore; dico solo che questo è uno di quei settori dove
bisogna investire di più per offrire anche ai giovani che escono
dall'"Institut agricole" la possibilità di gestire aziende con la
proprietà ricompattata. Quando abbiamo votato la famosa Agenzia per
anticipare i contributi agli agricoltori, pensavo che si trattasse
di 2 persone in un bell'ufficio della "Finaosta", invece scopro che
questa Agenzia ci costa 900mila euro; pensavo che si trattasse di
ricevere delle pratiche, anticipare dei quattrini...
(interruzione dell'Assessore Isabellon, fuori
microfono)
... allora ho capito male, Assessore.
Veniamo al capitolo Aeroporto "Corrado Gex". Mi dispiace che non
vi sia il Presidente: sembra quasi che sia una questione personale
questa dell'aeroporto! Tutti i dati usciti sui giornali da "Il Sole
24Ore" in avanti - vedo che l'Assessore Pastoret c'è - sembra che
siano tutti indicatori negativi e noi persistiamo nel voler
ampliare l'Aeroporto "Corrado Gex"! Lì si trovano pacchi di
quattrini, invece sulla ferrovia, dove forse ci sarebbe più
unanimità da parte del Consiglio e delle Commissioni, le risorse
finanziarie non riusciamo a trovarle e anche questa, Assessore
Marguerettaz, è una bella contraddizione...
Pastoret
-
(fuori microfono)
... anche se le
avessimo, Consigliere Bortot, sai che non le potremmo investire
perché non ci appartiene...
Bortot (Arc-VA)
- ... ma abbiamo una Paritetica per
discutere di queste cose. Non potremo andare avanti a creare un
disservizio con poste, ferrovie e altre cose di settori statali
privatizzati che non hanno più stimoli, perché non guadagnano. Si
tratta insieme di accelerare e qui ho sentito nuovamente 2
riferimenti all'importanza di ridurre le tasse: nessuno però ha
spiegato che sarebbe importante ridurre le tasse intanto a chi le
paga, ossia a noi lavoratori dipendenti (mi ci metto anch'io perché
l'ho fatto fino all'altro giorno). Sarebbe interessante entrare poi
nel merito di "a chi ridurre le tasse" se vi fosse ancora questa
unanimità. Continuo a dire che il problema non è la riduzione delle
tasse, ma è la qualità dei servizi che si danno, perché, dal punto
di vista dei lavoratori dipendenti, paghiamo tante tasse e si
privatizzano sempre più i servizi, mentre, dal punto di vista delle
aziende, il problema è snellire l'apparato burocratico, creare reti
di sinergie, dare servizi: è questo che interessa alle aziende, non
è tanto avere una riduzione, perché con 20-30mila euro portati a
casa alla fine dell'anno un'azienda non va da nessuna parte, quello
che interessa invece è migliorare la qualità dei servizi da mettere
a disposizione, quindi snellire la burocrazia.
Ieri volevo intervenire sulle comunicazioni del Presidente, il
quale ha detto "in punta di piedi", lui che è sempre un po' "sopra
le righe", che è stata firmata una convenzione con l'Università e
la "Brambilla" di Verrès su un progetto di ricerca. Avrei voluto
che ci desse maggiori informazioni, perché, se va in porto quel
progetto, evidentemente gli interventi regionali a favore della
ricerca e dello sviluppo, 5,1 milioni di euro, non sono sufficienti
per fare della ricerca, facciamo dell'elemosina! Anche qui, non so
se l'Assessore La Torre o le tasche dell'Assessore alle finanze
fossero "cucite": non si è fatto un passo avanti rispetto allo
scorso anno!
Per la promozione razionale dell'energia sono iscritti 3,3
milioni, 2 milioni di contributo per l'installazione di impianti
dimostrativi... io vado avanti basta che ve ne sia uno che mi
ascolta...
Presidente
- ... confido che l'Assessore stia ascoltando,
vero Assessore Marguerettaz?
Bortot (Arc-VA)
- ... sì in questo caso riguardava
l'Assessore Marguerettaz, che è venuto alla "Hostellerie du Cheval
Blanc" a presentare un progetto sulla sperimentazione dell'idrogeno
da fare in quel di Chamois assieme a "CVA" e non ne sappiamo più
nulla. Stiamo parlando di impianti dimostrativi per 1 milione di
euro, non parlo di fotovoltaico o di solare: parlo dell'idrogeno.
Di quel progetto non sappiamo niente: se è andato a buon fine e se
è da rifinanziare, salvo poi aprire "La Repubblica" di oggi e
scoprire che all'"
Environment Park
" di Torino c'è
un progetto dove hanno aperto un distributore di idrogeno e stanno
alimentando tutta una serie di "scooter": questo per dire che gli
impianti dimostrativi sul Piano energetico devono essere finanziati
e andare in quella direzione, ma non sappiamo quel progetto che
fine ha fatto, mentre altri ci stanno passando avanti e anche qui
non si va da nessuna parte con 1 milione di euro.
Ho quasi finito di "rompervi le scatole", tanto questo bilancio
è "blindato". Stiamo preparando tanti emendamenti, ma ai miei
colleghi è scappato da ridere quando gli ho detto: "guardate, che
facciamo la fine dell'anno scorso, non ne passerà neanche uno!",
staremo a vedere.
L'ultima notazione è a pagina 12. Qui c'è proprio una chicca,
Assessore - non so se si è messo d'accordo con l'Assessore Cerise
-:
"per la costruzione e sistemazione di acquedotti, fognature
ed altre opere di risanamento igienico degli abitati..."
, qui
sono proprio dimenticati i depuratori e sono previsti 5,1 milioni
di euro. Non so se è una dimenticanza o se sono in qualche altro
capitolo, però, siccome da qualche parte mancano ancora i
depuratori, salvo rifare i marciapiedi di tutta la Valle d'Aosta,
non so se è un "lapsus" freudiano o se si ha intenzione...
(interruzione dell'Assessore Cerise, fuori microfono)
... ma Assessore non è un problema mio! Se non è un problema del
Governo... noi facciamo l'opposizione.
Proprio l'ultima domanda è riferita al Presidente: volevo
chiedere se la protezione civile la faremo tutta con gli
elicotteri...
Caveri
-
(fuori microfono)
... ormai sì...
Bortot (Arc-VA)
- ... almeno ho avuto una risposta.
Finisco dicendo che questo bilancio è la ripetizione corretta,
perché abbiamo avuto un aumento delle entrate, del bilancio dello
scorso anno, se non peggio dal punto di vista di certi capitoli...
peggio sicuramente, perché abbiamo buttato via un anno di tempo per
le scelte strategiche che questa Regione deve fare. Continuiamo "a
mettere la testa sotto la sabbia", a non vedere i sintomi, a non
vedere gli indicatori, non so come ne verremo fuori quando saremo
alla fine di determinati percorsi. Si può anche far finta di non
vedere, ma questo comportamento può andare bene nelle persone
comuni, ma non va bene per il Governo, per la maggioranza e per
questo Consiglio.
Presidente
- La parola al Consigliere Rini.
Rini (FA)
- Ce budget, comme quelqu'un a déjà rappelé,
est le dernier de la législature et relève de conséquence une
valeur très importante, qui nous permet de vérifier si le programme
de majorité a été respecté et si le même a produit les fruits que
l'on attendait. Certes, nous devons constater, comme d'ailleurs
nous avons pu et dû constater à la fin de la XI
e
législature, qu'aussi cette dernière n'a pas été très facile.
L'autre législature a été marquée par la tragédie du Mont Blanc et
l'effet dévastant et même funeste de l'inondation. Aussi pendant
ces moments on a eu la force de réagir et dépasser de très graves
difficultés et cela aussi merci à l'obstination et à la dignité et
au travail des Valdôtains, qui, comme d'habitude, dans les moments
difficiles s'unissent et réagissent avec toute la force qu'ils
possèdent. La législature qui va terminer a eu aussi elle des
moments délicats, mais nous avons eu la force de réagir et
respecter les engagements pris envers les Valdôtains, nous avons eu
la force malgré tout de mettre avant tout le bien de notre petite
patrie.
Per questa legislatura avevamo prospettato ai cittadini un
programma che ha avuto il consenso e che sta per essere portato a
termine, quindi sono stati onorati gli impegni presi. La
legislatura che sta per terminare non è stata priva di
problematiche e difficoltà. Abbiamo dovuto purtroppo superare un
momento congiunturale difficile, dove l'effetto euro ha purtroppo
inciso negativamente sul benessere dei cittadini, come pure non
hanno prodotto benessere e serenità le turbolenze politiche a
livello nazionale e i rapporti con l'Europa, ma dobbiamo ammettere
che le difficoltà maggiori sono derivate dalle turbolenze politiche
di casa nostra. Non dimentichiamoci che questo quinquennio è stato
segnato da episodi politici che non hanno certamente aiutato a
lavorare con la dovuta serenità e non sto qui a rivangare nel
passato. Certamente malgrado tutto possiamo con orgoglio affermare
che consegniamo alla prossima legislatura una situazione
economico-sociale positiva, tanto più se andiamo a fare il dovuto
paragone con quella nazionale ed internazionale. Vedi per esempio
l'indagine della Banca d'Italia che, come ha giustamente ricordato
il Capogruppo dell'"Union Valdôtaine", ci pone a livelli di tutto
rilievo in quasi tutti i settori produttivi, quindi questa è
l'occasione non solo per analizzare il bilancio di previsione, ma
possiamo azzardarci di fare un bilancio di legislatura che
personalmente ritengo più che sufficiente, soprattutto alla luce
delle difficoltà incontrate. Qualcuno da tempo voleva e sognava la
caduta di questo Esecutivo e di questa maggioranza, purtroppo per
loro ciò non è avvenuto e un forte segnale è arrivato anche in
occasione del referendum, che, come ben sappiamo, aveva come scopo
principale quello di delegittimare tale maggioranza. Bene, la gente
ha dato un segnale opposto, ha capito che non era più tempo di
scherzare e con l'astensione ha dato fiducia e più forza a questa
maggioranza, che con tale bilancio, oltre che completare il
programma di legislatura, dà degli indirizzi per i prossimi anni. I
Valdostani non si fidano più degli speculatori, ma sono sempre più
attenti alla concretezza. Ebbene in concreto hanno verificato che
quanto promesso 5 anni fa è stato mantenuto e lo ha dimostrato
anche in occasione del referendum: hanno detto chiaramente in
quella occasione "sì" alla scelta dell'Ospedale nuovo in Viale
Ginevra, "sì" soprattutto a questa maggioranza, "sì" alla legge
elettorale voluta non solo dalla maggioranza, ma anche da altre
importanti forze di opposizione; legge elettorale che darà una
maggiore stabilità governativa, basata su un programma condiviso
anche dalla popolazione che chiede e pretende serietà.
Tornando al documento programmatorio, possiamo rilevare che ci è
stato presentato in tempi utili, che ci ha permesso di lavorare in
modo proficuo nelle Commissioni consiliari, favorendo una più
puntuale partecipazione delle componenti sociali ed economiche. Non
starò a ripetere quanto già evidenziato, in modo particolare
dall'Assessore e dal relatore, che bene hanno messo in luce gli
aspetti positivi del documento, che poggia su pilastri portanti che
sono a mio avviso solidi: il non aumento del prelievo fiscale, la
chiara volontà di dare agli enti locali le risorse necessarie a
garantire efficienza ed erogazione di tutti i principali servizi di
base, la previsione del mantenimento dei livelli essenziali di
assistenza, lo sviluppo economico, la tutela dell'ambiente,
l'assetto del territorio, la promozione dell'istruzione e della
cultura, la riduzione dell'IRAP per le aziende virtuose in termini
di crescita del valore della produzione e del costo del lavoro, gli
investimenti rivolti al rinnovo tecnologico del parco auto per un
minore inquinamento, maggiore attenzione verso le famiglie, la
concreta volontà di aiutare le imprese che abbiano delle
prospettive di sviluppo, evitando lo spreco di denaro per quelle
senza futuro, l'impegno finanziario rivolto all'agricoltura e alla
produzione agroalimentare e questi sono gli aspetti qualificanti
del bilancio ma, malgrado il grande lavoro fatto negli ultimi anni,
esistono ancora tante criticità e tanti problemi da risolvere. Pur
avendo una disoccupazione bassa rispetto al resto d'Italia e pur
avendo investito non indifferenti somme per interventi nel settore
delle politiche del lavoro, i disoccupati sono ancora troppi e, se
per chi ha un lavoro è difficile arrivare a fine mese, chi non ha
un lavoro muore di fame.
Le spese correnti sono ancora troppo alte, anche se, rispetto ad
altre Regioni, abbiamo tutta una serie di spese sulle quali non
abbiamo discrezionalità e che per altre Regioni sono a carico dello
Stato. Abbiamo una linea ferroviaria con tempi di percorrenza
assurdi, abbiamo delle buone leggi ma, a causa di una burocrazia
ancora troppo accentuata, non danno i risultati auspicati. L'"area
Cogne" purtroppo stenta a decollare, il Casinò non rende quanto
potrebbe, il settore agricolo attraversa un momento difficile.
L'attenzione alle piccole imprese, ai piccoli commercianti, agli
artigiani, pur essendo notevole, non è ancora sufficiente. Dovremmo
stoppare la grande distribuzione che porta alla morte naturale
delle piccole attività soprattutto nelle valli laterali e che come
conseguenza accelera lo spopolamento con tutte le ricadute negative
che tutti conosciamo. Dobbiamo investire di più nei settori che
prevedono possibilità di lavoro, ancora troppe aziende non trovano
le professionalità in Valle. Dobbiamo creare delle prospettive di
lavoro certe per i giovani, lavoro che possa produrre reddito e non
occupazione cosiddetta "leggera". Dobbiamo avere il coraggio e la
forza di rimuovere chi non è adeguato al posto che occupa. Dobbiamo
aiutare le iniziative serie e saper dire anche "no", soprattutto ai
faccendieri e ai chiacchieroni. Abbiamo poi il grave e principale
problema della povertà sempre più presente in Valle, povertà legata
all'abitazione, legata all'inadeguatezza dei servizi, all'aumento
dell'indebitamento delle famiglie, alla psicolabilità, ai problemi
relazionali, all'abbandono scolastico, a difficoltà familiari,
all'alcolismo e alle dipendenze dalle sostanze stupefacenti.
Viviamo in un territorio con grande solidità, ma con tanta
fragilità.
Ho voluto soffermarmi soprattutto sulle cose da fare, perché
questa è l'occasione per rendersi conto che di problemi irrisolti
ce ne sono e che non dobbiamo "mollare il tiro". Nei programmi che
le forze politiche sottoporranno alla popolazione l'anno prossimo
dovranno essere presenti delle iniziative atte a risolvere almeno
in parte gli aspetti negativi che ho cercato di evidenziare. In
conclusione ritengo che questo bilancio sia serio, prudente,
realistico, equilibrato e responsabile, che non lasci spazio, è
vero, ai sogni, ma che dia delle risposte concrete per favorire
ulteriore sviluppo e ulteriore benessere. Sono certo che i
Valdostani troveranno in questo documento contabile delle risposte
adeguate e che l'economia della nostra Valle potrà ancora crescere
e svilupparsi nell'interesse generale per un futuro migliore. Gli
amministratori che gli elettori sceglieranno l'anno prossimo
troveranno delle condizioni strutturali, economiche e finanziarie
solide, che sono alla base di un futuro sereno per i Valdostani che
andranno a rappresentare.
Président
- La parole au Conseiller Fiou.
Fiou (PPD-VDA)
- Come è stato dimostrato fin da ieri
sera, la discussione del bilancio è un'occasione importante per
riflettere sull'adeguatezza del progetto di governo in atto e per
tracciare percorsi per il futuro, con scelte o di consolidamento
delle iniziative fin qui risultate adeguate a risolvere i problemi
dei cittadini o con scelte correttive di quelle non più in sintonia
con un percorso che garantisca alla Comunità valdostana un futuro
di certezze riguardo ai grossi problemi dell'economia, dello stato
sociale, il lavoro, dei servizi alla persona... in generale
riguardo alla qualità della vita. Questa riflessione però per
essere utile dovrebbe avere come riferimento un progetto di governo
che guardi allo sviluppo futuro della nostra realtà, progetto con
cui la maggioranza attuale, o una coalizione che si candida per
diventarlo, si propone al Paese per guidarlo o per continuare a
guidarlo facendosi carico delle innovazioni che premono. Ma qui si
evidenzia tutta la debolezza della nostra situazione, perché non
c'è finora aggregazione politica che si sia cimentata con un
progetto che proponga per la Valle un nuovo modello di sviluppo,
visto che quello che sin qui ha garantito un interessante benessere
alla nostra Comunità sta mostrando crepe in quasi tutti i settori.
Caro Assessore, non c'è una percezione negativa del futuro così
tanto perché qualcuno vuole fare lo scontento a tutti i costi, ma
questa percezione c'è perché ci sono fatti concreti che la
motivano; credo che difficilmente potrebbero essere ottimisti
coloro che perdono il posto di lavoro nelle fabbriche che chiudono
o coloro che non arrivano alla fine del mese visti i livelli degli
odierni. Siamo a 6 mesi da un voto grazie al quale i Valdostani
dovrebbero esprimersi sul loro destino futuro e nessuno propone
loro un progetto in base al quale responsabilmente possano
scegliere. Infatti l'attuale maggioranza si autolimita a gestire
una situazione che ormai chiamiamo da molto tempo di
"galleggiamento", lasciando al fato sciogliere i nodi riguardo il
futuro sviluppo, posizione questa dichiarata esplicitamente nel
momento in cui la maggioranza ha deciso di annullare la discussione
sul "PREFIN", giustificando tale decisione con il fatto che non
riteneva utile parlare di impegni che andassero oltre il 2008.
Ritengo questa un'abdicazione ad un ruolo che qualsiasi
aggregazione politica dovrebbe svolgere. Per contro l'aggregazione
del "Galletto", antagonista all'attuale maggioranza, anziché
scegliere la strada realmente alternativa al pericoloso immobilismo
in atto, proponendo un progetto di sviluppo innovativo per la
Valle, ha scelto la strada di tentare semplicemente la distruzione
dell'avversario, per sostituirsi a lui con una pura operazione di
potere lanciata sull'onda di una mobilitazione populista.
L'episodio che giudico devastante dei referendum ha rappresentato
il culmine di questa operazione, i cui risultati sono una comunità
più disorientata - direi addirittura sull'utilità del voto - e
sfiduciata nei confronti della politica; ci lascia una maggioranza
di Governo, che se non rafforzata, perlomeno non stimolata ad
uscire dallo stato di immobilismo; ci lascia l'aggregazione del
"Galletto" che si sta disgregando e una situazione di rapporti
politici allo sbando. Siamo a 6 mesi dal voto, dicevo, che vuol
dire che per costruire qualcosa di mesi ne rimangono al massimo 3,
gli altri sono di pura campagna elettorale. Come classe politica
avevamo il compito di costruire percorsi di governo, dei processi
che coinvolgono la Regione, magari percorsi diversi perché
influenzati da filosofie politiche diverse per permettere però ai
cittadini di scegliere, non lo abbiamo fatto. Probabilmente ci
ridurremo a mettere insieme qualche alleanza un po' raffazzonata,
il cui "appeal" sarà legato a questo o all'altro personaggio,
oppure alleanze, per le quali chiederemo ancora una volta il
supporto della fedeltà dell'elettorato al di là dei progetti.
Quale ruolo gioca il bilancio in discussione, bilancio così
simile ai precedenti, in un contesto così poco edificante?
Certamente gioca un ruolo positivo nel tentare di mantenere
continuità dell'attuale situazione, che non sarà idilliaca, ma non
è del tutto da buttare. È l'unica considerazione da condividere di
quelle ultime 2 pagine provocatorie della relazione dell'Assessore.
Nel bilancio troviamo una serie di impegni che vanno nella
direzione di sostenere il lavoro, lo stato sociale, i servizi così
come li stiamo vivendo, però molti di quegli impegni cominciano ad
apparire sempre più come puntelli o rattoppi per tenere in piedi un
modello di sviluppo obsoleto, piuttosto che configurarne uno nuovo.
La debolezza più problematica del nostro bilancio sta nel fatto che
è troppo condizionato da una pletora di leggi e leggine, il cui
numero è cresciuto a dismisura negli ultimi anni - ma anche negli
anni precedenti - per rispondere a richieste o ad esigenze troppo
particolari. Quando si parla di clientelismo, si parla del costume
di assecondare magari troppo certi corporativismi per legarsi
elettoralmente a qualche categoria (oppure di battagliare per far
riconoscere l'accesso ai vantaggi pensati per i lavoratori che
hanno operato in ambienti inquinati dall'amianto, anche a chi
l'amianto non lo ha mai visto). È vero che questo modo di procedere
ha nel tempo garantito a qualche forza di maggioranza un
radicamento sul territorio invidiabile, ma è anche vero che ha
messo in moto una rincorsa di richieste particolari, a cui diventa
impossibile continuare a dare risposte, creando quindi situazioni
di scontento, di contraddizioni che ricadono su chi ha avviato
questi processi, oltre ad essere un meccanismo paralizzante
riguardo la possibilità di introdurre cambiamenti di strategia che
guardino oltre il contingente. Immaginate cosa vorrebbe dire, dal
punto di vista del rapporto con la gente, mettere seriamente in
discussione una serie di flussi e di risorse per indirizzarle a
sostegno di un processo di innovazione: questo lo sottolineo
proprio per dire la difficoltà di mettere le mani in un bilancio
fatto di scelte di interventi a pioggia. Stiamo quindi vivendo una
situazione di impiego di risorse con finalizzazioni distorte, su
cui non è facile fare marcia indietro. La domanda se questo stato
di cose può ancora durare a lungo però è inevitabile, a mio avviso
la risposta deve poggiare su 3 aspetti: il primo, le finalizzazioni
distorte stanno facendo diventare distorto l'intero sistema, il
quale sta evidenziando segni di implosione, perché l'offerta di
soluzioni particolari, come dicevo, non può stare al passo con la
domanda, la crisi di qualche forza politica credo inizi a fare i
conti anche con questi elementi; il secondo, forti elementi di
rigidità potrebbero affacciarsi perché le entrate, che fin qui
hanno beneficiato di una crescita continua, vedano questa crescita
rallentare. Negli ultimi anni qualcosa è già avvenuto, inoltre se
si realizza, come probabile, il federalismo fiscale, potrebbe
succedere che, in nome di una maggiore equità nei trasferimenti di
risorse alle varie realtà, la nostra Regione rimanga penalizzata;
il terzo, i cambiamenti economici in atto, così come l'esigenza di
ripensare come ammodernare il nostro tessuto produttivo o di
riprogettare probabilmente anche i servizi alla persona richiede
uno spostamento cospicuo di risorse dallo "status quo"
all'innovazione. Occorre in definitiva una consistente riforma
riguardo l'accesso e l'utilizzo delle risorse. Tale ripensamento va
fatto con ragionevole gradualità, non potendo stravolgere di colpo
un modello a cui abbiamo abituato i cittadini, ma questo
ripensamento va fatto. La strada è quella di sostituire al
populismo imperante la ricerca di una vera partecipazione quale
percorso in grado di spiegare in profondità ai cittadini i pro e i
contro di ogni decisione, capace di creare comunità, invece che di
dividere, capace di far uscire dal personale, dai soli propri
interessi specifici per costruire una rinnovata coesione sociale;
bisogna far passare il messaggio che è più vantaggioso per la
coppia con bimbi piccoli avere un posto economicamente accessibile
in un asilo nido, piuttosto che il favore di un piccolo
trasferimento monetario, come allo stesso modo è più vantaggioso
per una famiglia con uno o più anziani non autosufficienti la
disponibilità a costi accessibili di un servizio di assistenza
domiciliare o di un posto in una casa protetta.
L'attuale modello di società valdostana è stato un riferimento
per queste mie riflessioni, intanto perché il bilancio che stiamo
discutendo ne rappresenta lo strumento operativo di governo, ma
anche perché non ci sono altri progetti a cui fare riferimento.
Ribadisco poi che questo modello per debole che sia, con tutti i
suoi pregi e difetti, è quello da cui qualsiasi progetto deve
partire, perché non è proponibile uno stravolgimento "tout court",
ci sono equilibri che vanno messi in discussione, ma senza creare
insopportabili traumi. Questo modello però va rinnovato per
adeguarlo alle sfide future, non si può, rispetto a tale impegno,
indugiare oltre, altrimenti lasciamo ampliare le aree di sfiducia e
di disagio in cui si annida facilmente l'antipolitica. Ci sono
investimenti che fanno pensare a passi verso il futuro, qualcosa
sul Casinò, ferrovia, nuovo Piano di sviluppo rurale, ma sono come
tessere di un "puzzle" confuso; fra l'altro, tessere piazzate a
caso, senza poter contare su uno schema che ne giustifichi la
presenza e la posizione.
Questo mi sembra lo stato di cose che la classe politica è
impegnata a dipanare. Tale riflessione ovviamente mi porta a dare
un giudizio non positivo del bilancio per l'incapacità di guardare
verso il futuro, per questo motivo il nostro gruppo esprimerà un
voto di astensione.
Président
- La parole au Conseiller Viérin Marco.
Viérin M. (SA)
- L'appuntamento annuale per
l'approvazione del bilancio di previsione costituisce un momento di
approfondimento politico-amministrativo importante, ma il bilancio
che segna la fine di una legislatura merita una riflessione più
ampia che travalica il significato della manovra finanziaria
contenuta nei documenti che la Giunta ci ha sottoposto per
l'approvazione in legge. Ritengo infatti che al termine di un
quinquennio di gestione delle finanze pubbliche sia doveroso un
esame di quanto è stato fatto e della traccia che l'azione di
governo ha lasciato nel tessuto socio-economico della Valle d'Aosta
e contestualmente possa rappresentare una traccia per le azioni che
dovrebbe o, meglio, che potrebbe compiere la prossima compagine
governativa. In primo luogo bisogna dare atto della corretta
gestione delle entrate pubbliche e della rilevanza che assume la
categoria dei tributi propri che passano tra il 2004 e il 2008,
rispettivamente primo e ultimo bilancio di questa dodicesima
legislatura: da 1.151 milioni a 1.355 milioni di euro, con un
aumento del 17,72%, mentre il contesto generale delle entrate
effettive, al netto ossia delle partite di giro e contabilità
speciali, passa da 1.437 milioni a 1.625 milioni di euro, con un
aumento del 13,08%. Nell'ambito delle entrate proprie le entrate di
specifica competenza regionale rappresentano solo il 16,78% del
totale, mentre la categoria delle compartecipazioni ai tributi
erariali ammonta al l'83,22% delle risorse disponibili. Siamo ossia
decisamente dipendenti dalla legge sul riparto fiscale con i
possibili rischi connessi alla difficile situazione nazionale.
Sebbene la Regione tragga beneficio dal trasferimento dei 9/10
delle imposte e tasse che lo Stato italiano incassa in Valle
d'Aosta, è doveroso puntualizzare l'eccessiva onerosità del sistema
tributario nazionale, che mortifica a vantaggio delle economie
dell'Est europeo le iniziative imprenditoriali e soprattutto
costituisce un peso eccessivo a carico delle famiglie. In tal senso
è positivo che la Regione abbia fatto valere i propri diritti e sia
riuscita ad incrementare le entrate regionali incassando anche il
90% dell'addizionale provinciale sull'energia elettrica, pari a 31
milioni annui di euro, ma contemporaneamente mi chiedo quale
effetto produrrebbe sulla competitività del nostro territorio il
mancato pagamento di tale balzello che, in definitiva, incide sul
costo dell'energia elettrica a carico delle famiglie e delle
imprese.
Sul fronte della spesa, nello stesso periodo quinquennale,
quella per il funzionamento della macchina regionale è passata da
308 a 357 milioni di euro con aumento del 15,96%, mentre la spesa
di intervento passa da 964 milioni a 1.046 milioni di euro con
aumento dell'8,50%. In questo contesto la spesa corrente è passata,
tra il bilancio di previsione del 2004 a quello del 2008, da 937
milioni a 1.085 milioni di euro, mentre la spesa di investimento è
aumentata da 448 milioni a 486 milioni nel 2008. È evidente una
progressiva erosione delle somme disponibili per la spesa di
investimento in relazione al normale incremento della spesa
corrente, ma condivido quanto sostiene l'Assessore delle finanze,
ossia che non è il caso di demonizzare la spesa corrente, perché
nella nostra realtà essa contribuisce ad alimentare il normale
processo su cui si basa l'economia di molte famiglie e di molte
attività quotidiane. Una caduta di tale aggregato di spesa si
rifletterebbe negativamente sull'economia regionale, non di meno è
necessario trovare il giusto punto di equilibrio per evitare di
"ingessare" pesantemente le risorse finanziarie disponili a scapito
della spesa di investimento, destinata questa allo sviluppo e ad
accrescere il patrimonio collettivo. Determinare il punto di
equilibrio costituisce il "clou" di una manovra finanziaria
corretta e in tal senso deve essere apprezzato il riscontro della
riduzione del peso dell'indebitamento, perché non dobbiamo crescere
trasferendo i nostri debiti sulle generazioni future e soprattutto
perché è stato generato un aumento dello spazio per il ricorso ad
entrate straordinarie da destinare a spese non prevedibili o,
comunque, per ulteriori programmi di sviluppo. La manovra che il
Governo regionale ha realizzato in questo quinquennio deve essere
valutata positivamente, soprattutto se confrontata alla situazione
nazionale, sebbene comincino onestamente ad emergere anche in Valle
d'Aosta posizioni di disagio sociale. Abbiamo un sistema sanitario
regionale che complessivamente risulta essere efficiente e
condivido l'obbiettivo previsto da questo bilancio di stabilizzare
il precariato. Anche il sistema scolastico risponde alle esigenze e
a tal riguardo intelligente è stata l'operazione attuata presso
l'ex cotonificio "Brambilla" destinata alla formazione e alla
ricerca.
Certamente, con coerenza, bisogna ammettere che c'è qualcosa che
nel "sistema Valle d'Aosta" non funziona così come si vorrebbe.
Dobbiamo lavorare sulla Casa da gioco, sulle società funiviarie per
le quali si dovrà fare una forte riflessione per garantirne la
sopravvivenza. Inoltre la crisi sul settore industriale è evidente
e la cassa integrazione - quando c'è - non risolve i problemi dei
lavoratori e delle loro famiglie. È giusto quindi che la Regione
cerchi di "tamponare le falle", ma il tutto andrebbe correlato ad
un schema di sviluppo predisposto in modo da porci al riparo, ove
possibile, da ricorrenti processi recessivi. Forse andrebbero
coordinate le sinergie per rispondere ai rischi di rallentamento
dello sviluppo della nostra economia, anche perché le azioni di
sostegno successivamente poste in essere si sono trasformate in
ingiuste accuse di un'eccessiva invadenza della Regione e di
soffocamento dell'iniziativa privata, quando invece si sono
rilevate indispensabili per la sopravvivenza di alcuni settori
dell'economia valdostana. Penso che in futuro nel destinare le
risorse di bilancio si dovrà necessariamente ragionare in modo da
privilegiare con più forza le azioni che vanno a favore della
gente, creando soprattutto occasioni di lavoro. In tal senso, il
movimento della "Stella Alpina" ha da anni presentato una proposta
di legge regionale rivolta al contenimento del costo dell'energia
elettrica per le famiglie valdostane, siano esse clienti della
"CVA", piuttosto che della "DEVAL", della Cooperativa "Forza e
Luce", dell'"ENEL" o dell'"Edison". Oggi l'obbiettivo resta
fondamentale per il nostro movimento e rappresenta la realizzazione
di uno dei punti del programma di maggioranza sui quali si fonda
l'alleanza di Governo regionale. Siamo a tale riguardo soddisfatti,
perché insieme alle altre forze della maggioranza si sta lavorando
con convinzione e determinazione per giungere alla definitiva
proposta da presentare a questo Consiglio regionale entro tale
legislatura, è infatti tempo che l'"operazione ENEL" porti i frutti
anche direttamente alla nostra gente. Sempre in quest'ottica è
stato molto positivo l'aver raggiunto l'obbiettivo degli sconti
autostradali per i residenti, un risultato che dovrà essere
potenziato e consolidato nella prossima legislatura. Nel contempo
l'energia può essere anche la chiave di volta per una maggior
competitività del "sistema Valle d'Aosta". Bisogna adattarsi
all'evoluzione dei tempi, studiare nuove formule, essere più
aggressivi in un mercato che non perdona le debolezze di un sistema
troppo ancorato ad un'economia che chiede un eccessivo sostegno dal
bilancio regionale.
Molto positiva è la riduzione dell'imposta IRAP, per cui bisogna
chiedersi se nei meandri della legislazione nazionale e comunitaria
esistono altri ambiti in cui la Regione possa esercitare la propria
autonomia per rendere più competitivo il "sistema Valle d'Aosta"
soprattutto sotto l'aspetto fiscale. Credo che questo sia un lavoro
da fare con molta attenzione, perché creerebbe quel valore aggiunto
o quelle condizioni aggiuntive che permetterebbero a tanti
imprenditori di venire a collocarsi nella nostra valle.
Positivo è l'aumento di 16 milioni di euro a favore degli enti
locali e la piena libertà agli stessi di aver deciso la relativa
ripartizione, che è sintomo di rispetto verso le autonomie locali
non solo a parole, ma anche nei fatti.
Voglio rilevare infine che con questo bilancio si completa per
oltre il 95% il programma di maggioranza approvato a febbraio del
2006 e pertanto si dimostra che si è lavorato per la Valle d'Aosta
senza ascoltare più di tanto le critiche strumentali, ma
perseguendo gli obbiettivi che ci eravamo prefissati, ma il
dibattito sul bilancio, in particolare sull'ultimo bilancio di
legislatura, deve essere anche l'occasione per fare alcune
riflessioni di tipo politico; riflessioni che, da una parte, devono
in qualche modo tracciare un consuntivo della legislatura e,
dall'altra, si spingano sul prossimo futuro. Una legislatura questa
che per un dato periodo ha incontrato delle difficoltà dovute a
certe "irrequietezze" che hanno poi portato alla costruzione di
nuovi progetti politici o presunti tali, una situazione che ha
portato, per la prima volta nella storia politica della nostra
Regione, le forze autonomiste ad unirsi. Alla base di questa unione
stavano e stanno una preoccupazione comune ed un desiderio: la
preoccupazione riguarda la possibilità che anche nella nostra
Regione si importi quel modello bipolare che già ha causato non
pochi danni a livello nazionale; il desiderio è quello di rimettere
al centro delle scelte la Valle d'Aosta, sostenendo davanti a tutti
e a tutto la sua autonomia e la sua specificità.
Di una cosa ritengo si debba dare atto alle attuali forze di
maggioranza: da quando è iniziato questo percorso, sono pressoché
spariti i franchi tiratori, le prese di distanza, i distinguo: in
una parola questa Regione ha avuto più stabilità politica; una
stabilità che voglio sottolinearlo è condizione indispensabile per
lo sviluppo della Valle e della sua economia; una stabilità che
nasce anche grazie al senso di responsabilità di "Stella Alpina",
che ha talmente investito su tale progetto da rinunciare, in questa
fase, ad assumere responsabilità di governo. Un progetto che vuole
dunque essere un investimento sul futuro, forte nei suoi fondamenti
e aperto al dialogo ed al confronto; in quest'ultimo anno e mezzo
esso ha avuto modo di mostrare le sue caratteristiche e la sua
validità. Al di là degli aspetti amministrativi, voglio qui
sottolinearne almeno 3 a mio avviso significativi: il primo, la
raccolta di firme per la petizione al Parlamento europeo in difesa
delle prerogative statutarie della Valle, questa è stata un'azione
che ad oggi ha evitato di perdere l'attribuzione del contingente
dei carburanti in esenzione fiscale e ha rappresentato la volontà
popolare di interloquire con l'Unione europea, come lo fu un tempo
con lo Stato, con il medesimo obiettivo di sempre: quello di
salvaguardare l'autonomia della Valle; il secondo: questa
legislatura, sotto la stessa ottica, ha visto riprendere con
serietà il lavoro per la revisione dello Statuto speciale, un
lavoro difficile che necessita di un ampio confronto istituzionale,
culturale, economico e sociale e a cui si dovrà dare conclusione
entro la fine di questa legislatura; il terzo aspetto che voglio
sottolineare è stata la capacità di giungere ad una nuova legge
elettorale, cogliendone in modo particolare l'aspetto politico che
ne è emerso, in tempi come questi, di difficili accordi tra le
parti, questo Consiglio ha votato la nuova legge elettorale.
L'approvazione, avvenuta anche con una parte significativa
dell'opposizione, ha rappresentato una capacità di dialogo e di
confronto della maggioranza a cui bisognerà continuare a dare
seguito. Questa legge elettorale, insieme alla decisione di
ampliare l'Ospedale di Viale Ginevra, sono recentemente passate al
vaglio dei referendum. L'esito ha voluto che questi 2 importanti
punti, fortemente voluti da tale maggioranza, ma non solo, fossero
confermati. Credo che, dal punto di vista politico, tale risultato
rappresenti un ottimo viatico affinché le forze di maggioranza
possano, in occasione delle prossime elezioni regionali, sottoporre
con fiducia agli elettori il progetto del centro autonomista; unica
alternativa ad un bipolarismo che ha fallito nell'esigenza sempre
più evidente di rilanciare la moderazione, il senso istituzionale,
il buon governo e soprattutto in sintesi l'amministrare con il buon
senso.
Président
- La parole au Conseiller Ottoz.
Ottoz (CdL)
- Abbiamo ascoltato con attenzione e con
interesse la relazione al bilancio dell'Assessore Marguerettaz,
però permettetemi prima di fare un rapidissimo passaggio sul quadro
che la Banca d'Italia e al momento della presentazione quest'anno
la "Chambre" e la "Confindustria" hanno fatto della situazione in
Valle. Premesso che il PIL in Europa si muove molto lentamente e
quello italiano è il penultimo di tutta l'Europa, quello della
Valle d'Aosta è ancora uno dei più lenti d'Italia, quindi siamo in
una situazione che non è di grande crescita, siamo in una
situazione nell'ordine dell'1,5% annuo, che è largamente inferiore
a quella normalmente ritenuta minima per poter creare nuova
occupazione. Il settore agricolo, secondo il rapporto della Banca
d'Italia, è calato nella sua attività economica, l'industria è
cresciuta, ma, come è stato fatto notare dal collega Lattanzi,
questo è avvenuto principalmente per le "performance" della
"Cogne", il numero delle imprese è stazionario, a dire il vero è
aumentato leggermente nel 2006, ma, andando a disaggregare i dati,
si scopre che sono calate le imprese intestate a cittadini
valdostani, mentre sono aumentate di molto (5%) quelle intestate a
cittadini extracomunitari, i quali non solo contribuiscono e
generano di fatto quello 0,7% di aumento del numero delle imprese,
ma con il 5% circa della presenza sul territorio producono il 7%
del PIL. Garantiscono quindi una produzione di ricchezza maggiore a
quello che è il loro peso percentuale, come dire che hanno scoperto
la buona vecchia utilità del lavoro, ossia lavorano: questo è
importante perché è il motivo per cui il ruolo degli
extracomunitari è importante per la nostra economia, ma per la
sicurezza dei cittadini è altrettanto importante che chi viene da
noi possa dare il suo contributo alla crescita della ricchezza e
non ad alimentare immigrazione clandestina o, peggio, delinquenza.
Dobbiamo quindi monitorare con attenzione la situazione dei flussi
degli extracomunitari, che non solo sono utili alla nostra
economia, ma si riveleranno indispensabili nel prossimo futuro, ma
controllando tutti i fenomeni connessi.
Il commercio era cresciuto nel 2006 dello 0,4%, largamente meno
del PIL, l'industria dei trasporti è cresciuta del 4,6%, quindi è
un settore su cui si investe tanto che questo è più del PIL della
Regione e il traffico sugli impianti a fune, così importante per il
nostro turismo soprattutto invernale, è cresciuto solo dell'1%,
malgrado sostenuti e costanti investimenti. Questo lo si ritrova
poi nell'analisi del turismo, dove gli arrivi e le presenze sono
cresciute dell'1,9, abbastanza in linea con la crescita di
ricchezza della Regione, ma in tutto il triennio e in modo
chiaramente tendenziale sempre molto meno di quanto aumentino nel
vicino Vallese e nella vicina Savoia. Dovremo quindi interrogarci
su cosa dovremmo fare diversamente e cosa potremmo fare meglio per
un settore essenziale come il turismo per noi. Le esportazioni sono
cresciute del 19%, le importazioni del 39% anche se qui,
disaggregando i dati, scopriamo che di nuovo la "Cogne" gioca un
ruolo fondamentale sia sull'esportazione dei prodotti, sia
sull'importazione delle materie prime. Resta il fatto che le
importazioni molto elevate sono un dato non simpatico quando sono
così sbilanciate rispetto alle esportazioni. Nel 2007 la situazione
non è migliorata; senza voler dare pagelle a nessuno, ma il
petrolio a 100 $ o quasi la dice lunga sulle difficoltà che si sono
verificate e che andremo a verificare nel futuro.
Quello che manca nella relazione dell'Assessore... lo ha detto
il collega Viérin, che ha considerato questo un bilancio di
legislatura, ma di fatto un bilancio di legislatura come
dichiarazione politica non c'è e soprattutto manca lo snodo verso
le eredità che questo Consiglio e questa Giunta lascerà alla
prossima legislatura, ossia quali sono le visioni per traghettarci
verso il futuro, per di più con le difficoltà che si sono
evidenziate, ricordo il petrolio a 100$ che alla fine tocca tutto:
dalle famiglie alle imprese, alla società. L'unica eredità positiva
che sarà lasciata è l'acquisto del "Billia", che chiude un'annosa
questione e quindi è un'operazione importantissima che sarà
sviluppata nella prossima legislatura, ma manca una descrizione
degli obiettivi politici dell'immediato futuro della nostra
Regione. Non ci sono quindi tutti gli elementi per valutare,
servirebbe conoscere il PIL senza il peso dell'Amministrazione
regionale come PIL, al netto dell'andamento dell'Amministrazione
regionale, disaggregare i dati e vedere come l'economia non
regionale si muove, va bene, è affannata, va male... disaggregare
un dato che è sempre positivo: quello che nel PIL sono i costi
dell'amministrazione, che, da un lato, soffriamo perché li
chiamiamo costi della burocrazia, costi della politica, costi del
sistema; dall'altro, ce li troviamo come ricchezza del sistema,
perché si traducono in posti di lavoro, però nulla ci dicono
sull'aumento di ricchezza dei cittadini e quindi della Regione.
Nel triennio tendenzialmente - perché questo sta scritto a
chiare lettere nella relazione - il rapporto spesa corrente e spesa
per investimenti peggiorerà: questo significa che gli investimenti
che sono scritti nel bilancio sono del tipo che, una volta andati a
regime, provocano costi correnti, non solo investimenti che
rientrano per poter fare altri investimenti. Non sono investimenti
che si traducono in un maggior benessere sociale, del tipo che non
genera costi; penso agli investimenti per le energie alternative,
una volta fatti producono risparmi, mentre altri tipi di strutture
una volta costruite generano spesa corrente, richiedono spese di
gestione personale... Fortunatamente migliorano di molto le
entrate: 94 milioni di euro e migliorano per i 9/10 prevalentemente
e quello che non è 9/10 è tutto o quasi tributi propri (8%), ma i
tributi propri sono di nuovo IRAP, sono di nuovo tasse, ossia sono
94 milioni di tasse che sono stati prelevati dalle tasche dei
cittadini valdostani e che vengono spesi in più sul bilancio.
D'altra parte è compito della politica prelevare i soldi dai
cittadini per fare degli investimenti che siano utili a tutti,
prelevarli in un modo equo per investirli per il bene comune, in un
modo che non sempre i privati si pensa potrebbero fare, ma cosa
sono questi 94 milioni di euro? Sono il nostro "tesoretto", ci
siamo trovati con 94 milioni di entrate in più. Avremmo voluto
vederlo - qui è il punto cruciale del bilancio - questo "tesoretto"
non spalmato come una sottile pellicola su tutte le voci dalla
prima all'ultima del bilancio, dove diventa un aumento non dico
impercettibile, ma un aumento modesto di tutte le poste, che non si
traduce in una significativa incisività in alcuni settori
fondamentali. Avremmo voluto vederlo concentrato su pochi, 1, 2,
massimo 3 obiettivi principali, per incidere significativamente in
modo da modificare il "trend" di questa Regione, perché spalmato su
tutto il sistema aumenta il benessere di tutto il sistema, permette
di dare più risorse a tutti i settori, ma in un modo che alla fine
non lascia il segno. Non solo, va a perpetuare e a clonare la
distribuzione per spesa corrente e spesa amministrativa, perché
viene messo su un sistema che già così funziona. Avremmo voluto
vederli concentrati ad esempio su 3 obiettivi: lo sviluppo
economico - poi vedremo perché -, che ha un effetto sociale
benefico successivo, aumento dell'attività economica, aumento dei
posti di lavoro non come hanno fatto i nostri governanti di Roma,
che per un malinteso senso di risarcimento sociale tanto caro alla
Sinistra radicale impediscono che vi sia la crescita economica del
Paese; avremmo voluto vederli concentrati sullo sviluppo turistico,
che è una risorsa produttiva fondamentale di questa Regione,
avremmo voluto vederli concentrati sul settore delle energie
rinnovabili, ma quelle direttamente rivolte ai privati, perché i
grandi esperimenti sulle strutture pubbliche, che sono previste
peraltro in questo bilancio, o le ipotesi del Consigliere Bortot di
"solarizzare" tutta l'amministrazione non portano grandi benefici
nelle tasche dei cittadini, mentre sarebbe opportuno un grosso
investimento che aiuti i privati nelle ristrutturazioni e
nell'utilizzazione delle energie alternative: solare tradizionale,
fotovoltaico e quant'altro, per diminuire i costi successivi di
esercizio nelle case dei nostri cittadini.
Servono quindi investimenti mirati e non nuovi costi
strutturali, perché i costi strutturali che difetto hanno,
avrebbero e avranno? Siamo davanti a 3 effetti fondamentali nel
Paese: l'effetto della triade Prodi-Visco-Padoa Schioppa, l'effetto
deprimente sull'economia a medio termine del petrolio a 100$ e il
rischio mai scomparso che la compensazione autoporto sia anche solo
progressivamente riassorbita e faccia diminuire in futuro le
risorse. Questi 3 fattori sono suscettibili di far diminuire le
risorse e consiglierebbero quindi le "over entratem" le
sovraentrate di investirle in settori che non vadano ad aumentare i
costi strutturali, per cui, nel momento in cui non vi fossero più
queste entrate, non creino problemi alla nostra economia, per
questo avremmo voluto vedere investiti questi 94 milioni di euro in
progetti precisi, mirati, a termine e a rientro: questo è tutto
quello che il PIL non dice. L'Assessore ci ha parlato con molta
chiarezza e approfonditamente dello "stock" del debito, un'analisi
dettagliata, vi è una buona diminuzione del debito globale della
Regione e ne utilizzeremo solo più 490 milioni di euro su 702, che
è la nostra possibilità attuale di indebitamento che è cresciuta
molto grazie alla situazione della Regione. Sommando la crescita
delle entrate alla diminuzione dello "stock" dovuta alle
restituzioni dei mutui in essere, potremmo indebitarci fino a 702
milioni. Questo è un fatto virtuoso, ma la non totale utilizzazione
l'Assessore ce l'ha presentata come una caratteristica che spiega
il fatto che tale bilancio non è bilancio elettorale, in quanto non
facciamo tutti i debiti che potremmo fare: "avessimo voluto maggior
consenso spalmando soldi fra i cittadini, avremmo fatto più
debiti"; questo dato è forse vero, salvo che andrebbe corretto e
l'Assessore ci dovrebbe dire quanto in più di quanto spendiamo ci
lascerebbe spendere il Patto di stabilità, perché a tale punto
sapremmo qual è la parte residua che avremmo potuto utilizzare come
debito addizionale. La domanda è: se ci indebitassimo per 702
milioni di euro, avremmo dei problemi con il Patto di stabilità, o
no? Perché allora vuol dire che potenzialmente la nostra capacità
di indebitamento presso la banca è 702 milioni di euro, ma presso
la CE no, quindi questo è un dato che manca in tale relazione. Se
così fosse, lo domando all'Assessore, probabilmente tale bilancio
non è un bilancio elettorale, ma è il più elettorale possibile, di
più non si poteva fare, tenuto conto delle "contraintes
communautaires". Se la capacità di indebitamento poi è la misura
dell'attività economica di una Regione come la nostra, questo
concetto non è che implichi che tutto il credito vada
necessariamente utilizzato. Non è infatti buona regola lavorare
"impiccati" al limite del fido, non si gestisce nessuna azienda a
cavallo del famigerato massimo scoperto.
Nell'analisi settore per settore effettuata dall'Assessore nella
relazione vi sono alcune voci che ritroviamo sparse in vari settori
che andrebbero forse riclassificate: mi riferisco alla spesa
sociale, piuttosto che alla formazione o alla protezione civile. Li
ritroviamo in vari settori e forse potrebbe essere più utile
evitarci questo lavoro di andare a riclassificare i dati. Rimane il
fatto che per l'agricoltura il bilancio sicuramente si giustifica
per i maggiori costi che comporta fare agricoltura in montagna in
un territorio come il nostro e lo sappiamo. Andrebbe però chiarito
che una parte delle risorse classificate come investimenti saranno,
dal punto di vista contabile, investimenti, ma forse sarebbero da
considerarsi nella realtà contributi perché sono da tempo entrati
nella struttura dei costi del settore: mi riferisco al risanamento
del patrimonio zootecnico, eccetera, e che saranno sì investimenti,
ma che alla fine sono diventati a tutti gli effetti contributi; mi
riferisco a quanto stanziato a favore di operatori agrituristici e
direi che l'investimento lo fanno gli operatori agrituristici, la
Regione dà un contributo all'investimento. Ora che il contributo ad
un investimento sia un investimento è anche possibile, ma
l'imprenditore che ha un agriturismo riceve un contributo per poter
fare la sua attività; quindi forse è più corretto chiamarli
contributi e non investimenti, ancorché siano necessari e da
condividere.
Sui trasporti avremmo gradito un accenno a qual è il modello di
trasporto che si ipotizza in futuro per questa Regione, una
dichiarazione di intenzioni su tale modello di trasporto, anche
solo un riallineamento degli obiettivi, invece che un elenco di
interventi preciso e puntuale, li conosciamo, sono in atto da
tempo: l'aeroporto, la ferrovia... avremmo gradito che vi fosse in
un documento politico e non in un documento contabile qual è la
relazione una dichiarazione su qual è il modello dei trasporti che
si vuole in questa Regione. Tutto ciò che contiene tale relazione e
tale bilancio è in linea con una buona amministrazione, ma la
politica deve precedere l'amministrazione e dettarne gli indirizzi,
l'amministrazione è l'applicazione della politica. Non dubito che
vi siano tutti questi indirizzi, ma sarebbe stato opportuno
trovarne una traccia precisa ed organica in tale documento poiché
il bilancio è il documento politico per eccellenza. Avremmo
preferito anche che qualcuno dicesse che facciamo un bel buco a
Acque Fredde, con una fresa usciamo a Cogne e facciamo una bella
strada che ci costerà enormemente di meno come gestione, farà
passare più gente, si eviterà di passare sotto Schiaffo e sotto
Franzoni, quella valanga sulla vecchia strada dove spendiamo decine
di miliardi... 22 chilometri e saremmo a Cogne, possiamo arrivare
con 2 strade ad Acque Fredde. Mi piacerebbe tanto vedere una fresa
che entra lì, allarga il buco a 15 metri, porta fuori il trenino,
poi possiamo fare il trenino da un'altra parte, però ripeto vorrei
tanto che questo problema del trenino di Cogne fosse risolto in un
modo radicale, ossia come piace tanto al collega Bortot su gomma!
Credo sia l'unica cosa in cui il collega Bortot preferisce la gomma
alla ferrovia... forse non è così, ma insomma...
Mi spiace che, data la nostra attività caratteristica produttiva
che è il turismo, i fondi sono insufficienti e gli obiettivi sono
insufficienti. La Regione fa molto bene per lo sport all'interno
del bilancio del turismo - e di questo il mondo sportivo è grato
alla Regione e in tutte le sedi viene detto -, ma è un settore che
solo in parte riguarderebbe il turismo, poiché lo sport lo troviamo
un po' dappertutto, anch'esso dovrebbe avere una certa
razionalizzazione. L'Assessorato competente non ha competenza sullo
sport scolastico, dove facciamo un po' meno bene; ci nascondiamo,
malgrado la nostra costante rivendicazione di autonomia, dietro i
regolamenti ministeriali centrali di Roma, che da aborriti perché
attaccano l'autonomia si tramutano in divini ogni volta che si
parla di campionati studenteschi: non riusciamo a fare un modello
di campionati studenteschi autonomo valdostano che funzioni, lì il
Ministero va bene. Abbiamo poi sport di competenza degli affari
sociali, c'è lo sport per i disabili, l'attività sport per tutti...
troviamo lo sport dappertutto. Sarebbe un impegno utile da
depositare all'attenzione della prossima legislatura quello di
avere, come in tutti i Paesi e le Regioni che sono attente a questo
problema, un Assessorato per la gioventù e per lo sport dove tutte
le attività siano affrontate con una visione di insieme
armonica.
Ci sarebbe da chiedersi, per rimanere nell'ambito della cultura,
se il modello delle tante piccole mostre sia sempre valido o se non
sia più opportuno dedicarsi ad organizzare poche grandi mostre. In
questi giorni siamo bombardati su tutte le radio "RAI" e non "RAI",
private importanti e meno, dalla mostra di Brescia di Via Musei
sull'America del 1800, abbiamo subito anni fa lo stesso "battage"
per una fantastica mostra sui Celti che si è tenuta a Venezia,
abbiamo a Martigny la Fondazione "Gianadda", che organizza delle
cose eccezionali, 1 o 2 all'anno. Bisognerebbe chiedersi se il
modello delle tante e tante manifestazioni che accontentano tutti
sia alla fine il più produttivo per la nostra cultura da promuovere
fuori dalla Valle e per fare del vero turismo culturale.
Anche per l'ambiente e il territorio - torno al tema iniziale e
concludo - si poteva fare di più concentrando gli investimenti,
quelli che dicevo prima bisognerebbe ridurre a 2 o 3 grandi
obiettivi per quei 94 milioni di euro, fissare per l'ambiente e il
territorio almeno uno di questi grandi obiettivi qualificanti, che
ripeto mi sembrerebbe importante identificare almeno come sviluppo
economico, turismo ed energie alternative. Uno "scatto di reni", un
deciso intervento sull'aiuto ai privati che hanno le case e che
pagano le bollette per il solare sia tradizionale che fotovoltaico
e per la ristrutturazione degli edifici ai fini del risparmio
energetico, non per i nuovi edifici solamente dove è anche più
facile e si può anche dimostrare che in una certa misura non è
neanche più costoso fare le cose bene, ma per l'enorme patrimonio
abitativo esistente che è dove si può fare il vero risparmio. Non
c'è dubbio che i nuovi edifici saranno realizzati con tecnologie
più moderne e risparmiose, con materiali più isolanti, il problema
è l'enorme patrimonio abitativo di cui dispone la popolazione
valdostana e che è dove si può fare il grande risparmio, ripeto non
solo sul pubblico e qui forse sono in contraddittorio con il
Consigliere Bortot. In sostanza credo che in questo bilancio o
quanto meno in tale relazione manchino le linee politiche,
l'esplicitazione chiara di linee politiche sulla volontà della
Giunta, che ha sotteso la redazione di questo bilancio e che con
questi 94 milioni di risorse provenienti da maggiori tasse sui
cittadini valdostani si sarebbe potuto fare di più e di meglio che
spalmare una sottile pellicola di risorse su tutti i settori del
bilancio. Pochi obiettivi, interventi significativi, in un certo
senso un'occasione perduta.
Président
- La parole au Conseiller Lavoyer.
Lavoyer (FA)
- Con questo bilancio si chiude una
legislatura piuttosto travagliata che a pieno titolo si è inserita
in una fase dove la società ha attraversato una fase di
disorientamento e piena di paure. Anche la Valle d'Aosta è stata
interessata da un disorientamento politico, da un disorientamento
economico, familiare, anche culturale; ebbene, questo bilancio crea
una svolta, pone fine a una fase di sbandamento; attorno alle forze
autonomiste si è ritrovata la rotta, si è ritrovata una maggioranza
che insieme a questa Giunta è riuscita a ricalibrare un bilancio di
ripartenza e un bilancio di rilancio, un bilancio che va contro il
disorientamento, che riparte da certezze, che rilancia l'identità
locale all'interno di un mondo invaso dalla globalizzazione, un
bilancio fortemente assato sulle cose da fare. Un bilancio con
voglia di discontinuità, di efficienza, di ascolto ai cittadini, un
bilancio permeato da una voglia di ripartire, un bilancio che va
oltre il 2008 e che crea una linea di orientamento anche nel
triennio, quindi guarda con attenzione alla politica di questa
maggioranza, che ha un riferimento che non si ferma nel breve. Su
tale bilancio vi è una forte impronta di questa maggioranza
politica, centrata sulle forze autonomiste, una maggioranza che
riparte da alcuni punti fermi. A quali paletti possiamo affidare le
certezze della nostra Regione? Anzitutto possiamo aggrapparci ad
alcune certezze, ogni anno il nostro PIL cresce; in Valle mai prima
d'ora la vita umana è stata così lunga, mai in Valle abbiamo potuto
produrre tanti beni e servizi con così poca fatica, mai tanti
cittadini sono stati inseriti nella gestione della cosa pubblica.
In questa nostra Valle quindi possiamo, dietro ogni motivo di
paura, trovare anche un'occasione di speranza e di sogno. Le paure
le conosciamo, sono le ondate migratorie, in Valle possiamo
regolarle e compensare un certo declino demografico; le nuove
tecnologie che possono provocare disoccupazione quando accolte
senza criteri, se disciplinate, possono aumentare il tempo libero e
il benessere; la globalizzazione realizzata in forme capaci di
evitare l'omologazione culturale e la colonizzazione economica può
migliorare la qualità della vita e rivalutare l'identità locale. È
importante quindi l'approccio autonomista a questi fenomeni,
importante è il ruolo delle forze autonomiste che sanno guardare ad
un'Europa che non deve essere basata solo sull'economia, un'Europa
che viene analizzata solo sui criteri economici è un falso
problema. L'economia è abbastanza grande e globale da badare a sé
stessa, su tutto il resto per quanto riguarda l'economia le
soluzioni sono le stesse per Destra e Centro-Sinistra. Dove si pone
la nuova sottile linea rossa che separa un potere efficace e
decisionista e un potere chiacchierone e demagogico senza autorità
sia nella politica che nello Stato? Questa linea sta nei valori di
buona vita, sta nel modo di organizzare il futuro compatibile con
le radici, con l'identità culturale di una civiltà: ecco, per certi
versi, caro Consigliere Fiou, qual è il nostro progetto. Non
possiamo pensare a progetti alternativi tipo quelli del "Galletto",
con la Sinistra estrema si può al massimo vincere, ma mai
governare; è necessario che il "PD" valdostano esca da questa
ambiguità. Riteniamo che le forze autonomiste abbiano un progetto
chiaro per il futuro della Valle che si basa sulla discontinuità,
ma anche sull'efficienza, snellezza politica, ascolto ai cittadini,
affrontare i problemi concreti, rompere gli schemi dal di dentro,
far sognare e curare il disorientamento. Bisogna saper distinguere
le pregiudiziali politiche dai problemi reali: ecco perché
riteniamo che questo bilancio guardi al futuro, dove pensiamo che
la centralità delle forze autonomiste si possa presentare unita al
prossimo appuntamento elettorale del 2008, pensando anche ad una
politica che ritorni a far sognare la Valle d'Aosta. Il nostro
sogno lo vediamo ben rappresentato in questo strumento finanziario,
dove ipotizziamo una valle che pensi più alla produzione di
benessere, piuttosto che al solo aumento del PIL, infatti le
ingenti risorse destinate a settori come quello della sanità vanno
in questa direzione. È necessario un metodo per misurare il vero
benessere, che consideri, oltre al reddito, altri parametri come la
fiducia, la qualità della vita la capacità di progettare delle
persone. Gli attuali modelli che regolano l'azione politica per lo
più contrastano con questo assunto. È necessario battere vie nuove,
infatti il PIL misura tutto tranne ciò che rende la vita meritevole
di essere vissuta. A noi pare che la relazione dell'Assessore abbia
superato questo parametro che si basa solo sulle cifre. È
necessario puntare sulla possibilità di governare attraverso nuove
idee e nuovi programmi che nascono dalla gente stessa. La Valle
d'Aosta possiede importanti settori imprenditoriali e finanziari
che vogliono l'elaborazione di nuove idee per segnare gli attuali
apparati venuti dal potere, è necessario ripartire e riportare al
potere le idee. Questa maggioranza crede in una Valle d'Aosta
moderna dalle grandi opportunità, che può guardare al futuro con
fiducia, dove nella quotidianità può tornare a regnare l'ottimismo,
dove una burocrazia efficiente possa tornare ad essere presa ad
esempio, dove l'ideologia si trasformi in una visione moderna
dell'autonomia. Attenzione quindi alle tutele delle minoranze
etniche e linguistiche, alle specificità culturali, ma anche una
grande attenzione ad una Valle d'Aosta come laboratorio di
innovazione utile a tutti. Questo bilancio contiene tali
presupposti, quindi annuncio il voto favorevole della "Fédération
Autonomiste".
Président
- La parole au Conseiller Maquignaz.
Maquignaz (UV)
- Voglio anch'io intervenire in questo
bilancio e in questa finanziaria. Inizierò dicendo che tale
bilancio è una finanziaria di buon senso, un bilancio equilibrato
che segna una continuità politica di questi anni, un bilancio che
marca dei risultati, ma che progetta altri importanti obiettivi per
i prossimi anni. È un bilancio che tiene in considerazione i
problemi della gente, che sono le cose più importanti in un momento
in cui l'economia passa momenti difficili e in cui le famiglie
italiane e valdostane stanno passando dei momenti di difficoltà.
Non dimentichiamoci l'innalzamento dei mutui, dei tassi di
interesse, le famiglie che hanno stipulato dei tassi variabili
negli ultimi mesi si trovano a pagare delle rate di mutuo molto più
alte, non dimentichiamoci delle problematiche che la nostra
economia sta passando. L'Assessore nella relazione diceva che
l'effetto dell'euro non è ancora passato, la nostra Comunità
risente ancora questa difficoltà, il potere di acquisto è sempre
minore, il costo della vita è più elevato, per cui riteniamo che
questo bilancio vada ad aiutare la nostra Comunità e al tempo
stesso vada a tracciare un futuro di sviluppo per la Regione. È
importante segnalare i fondi più importanti dove vengono stanziati,
nella sicurezza sociale il 19,8%, settore di intervento prioritario
per la nostra Comunità, 323 milioni di euro il 2008; trasferimento
all'USL 251 milioni di euro e tutto questo per garantire dei
livelli elevati nella sanità pubblica e per dare delle risposte ai
nostri cittadini. Tali risorse sono fondamentali per la salute dei
Valdostani, di conseguenza questo 19,8% stanziato per la salute
pubblica riteniamo sia importante. Parlando dell'assetto del
territorio e della tutela dell'ambiente, circa 100 milioni di euro
sono stanziati, 22 milioni all'ambiente e 16 alla difesa del suolo,
16 per la protezione civile, 7,7 all'edilizia abitativa, 30 alla
viabilità. Non sono qui per fare l'elenco della spesa, ma sono per
far notare ai colleghi "Verdi", che troppo spesso dicono che in
questa Regione si fanno troppi investimenti e noi non capiamo.
Riteniamo che una Regione che guarda allo sviluppo abbia bisogno di
infrastrutture per poter andare avanti. Il gruppo "Arcobaleno" ha
detto in varie occasioni che si fanno troppi interventi per opere
pubbliche, il Consigliere Bortot diceva prima che si fanno troppe
rotonde, troppi ponti, troppe strade; forse bisogna rendersi conto
che alcune opere sono necessarie per la nostra Comunità. Secondo
me, siamo in ritardo con alcune opere fondamentali per la vita
economica della nostra Regione, collega Bortot: abbiamo 2 visioni
delle cose diverse...
(interruzione del Consigliere Sandri, fuori
microfono)
... stiamo arrivando a questo punto probabilmente, bravissimo,
collega Sandri, al quale devo riconoscere di essere molto più
moderato delle Sinistre estreme e in effetti l'intervento che ha
fatto non mi è dispiaciuto. Torno al discorso delle opere, alla
viabilità soprattutto, ricordando quello che dicevano le estreme
Sinistre, non so se posso definire così i "Verdi", non volevo
offenderli, chiedo scusa, l'"Arcobaleno" e qui vorrei ricordare
alla Giunta, perché non sono solo qui solo per fare i complimenti
alla nostra Giunta, anche se, a dire la verità, è stato fatto un
buon lavoro qui, quello che va accelerato per dare quelle risposte
di cui parlavo prima che vanno in una direzione diversa da quella
auspicata dal gruppo "Arcobaleno", loro vogliono meno opere e noi
vogliamo più opere in meno tempo.
Ricordo la famosa legge sulle opere di rilevante interesse
regionale. Guardando il bilancio, ho notato che nel triennio
2008-2010 ci sono 2,5 milioni di euro stanziati, devo dire che mi
sembra una cifra un po' bassa perché sono per accelerare i tempi,
per cercare di portare delle risposte a quelle valli che hanno
bisogno delle varianti stradali. Suppongo che verrà approvato un
piano sulle grandi opere, sulle opere prioritarie; so che sono in
itinere delle progettazioni, ma è necessario trovare i fondi per
queste opere, prima di trovare i fondi bisognerà fare i progetti e
fare l'elenco delle opere da finanziare. Noto che 2,5 milioni di
euro non è che non sia nulla, sicuramente per il 2008-2009 le
progettazioni si potranno fare, ma ritengo necessario su questo,
avendo fatto quella legge, trovare dei fondi per finanziarle, come
non lo so. Mi sembrava di notare prima parlando che la Regione ha
ancora la possibilità di ricorrere ad un indebitamento piuttosto
ampio, come ricordava l'Assessore nella relazione: quasi 700
milioni, per cui qui sarà la Giunta a decidere quali saranno i modi
per trovare questi fondi. Si parlava di un tesoretto di "CVA", con
quel tesoretto più il possibile indebitamento della nostra Regione
il Consigliere Sandri invitava nel suo intervento a fare certe
scelte; noi diciamo che è meglio fare delle scelte più ponderate e
moderate. Cerchiamo di dare delle risposte anzitutto alle comunità
locali che hanno bisogno di queste opere importanti, come la
Valtournenche e le varie vallate che hanno bisogno di tali varianti
stradali, necessarie perché si possano presentare alla sfida dei
prossimi anni con un sistema della viabilità che sia
all'avanguardia, dove una Regione si possa presentare con delle
opere che riteniamo fondamentali per lo sviluppo. Continuerò in
tale battaglia per le opere che sono necessarie in questa Regione,
poi ognuno può pensare quello che crede, in politica ognuno fa le
proprie battaglie. Vi è una legge, vi sono dei fondi che sono
stanziati, vi sono delle scelte politiche da fare, vi è stato
sempre un impegno da parte dei vari Governi regionali di portare
avanti queste opere fondamentali. Vediamo già un segnale che va
nella direzione di poter almeno progettare tali opere, però ho
voluto segnalare questo perché mi sembrava opportuno.
Voglio ricordare anche lo sviluppo economico, che è un settore
fondamentale per la nostra Regione, qui devo dire che 245 milioni
di euro sono una cifra rilevante, 58 milioni di euro per
l'agricoltura, settore fondamentale per la nostra Regione, settore
che già negli anni è stato sostenuto e negli ultimi anni ancora di
più per cercare di preservare il nostro territorio; questo è un
settore che va ad aiutare l'economia turistica, perché, avendo un
bel territorio conservato, possiamo avere un turismo di qualità che
è fondamentale per il nostro futuro. Ancora: 43 milioni di euro
stanziati per i trasporti, non è anche questa una cifra piccola; 30
milioni di euro legati all'industria, artigianato e commercio, 24
milioni di euro alla formazione professionale, 22 milioni ai
programmi comunitari, 4 alla cooperazione, 58 milioni legati al
settore del turismo, che è il pilastro della nostra economia. Il
Consigliere Ottoz prima diceva che non è abbastanza, si può fare di
più sicuramente; sono di quelli che hanno sempre sostenuto che nel
turismo andava investito di più e negli ultimi anni sono stati
investiti più fondi rispetto al passato. Politicamente anch'io
voglio sollecitare la Giunta nei prossimi anni ad implementare
ancora questi fondi, perché non abbiamo grosse alternative
economiche allo sviluppo del turismo. Il turismo è ancora
un'economia che ci porta sicurezza, malgrado le difficoltà
economiche esistenti, malgrado la diminuzione delle presenze
alberghiere. È un problema che non esiste solo da noi, ma noi
dobbiamo lavorare per far sì che le presenze aumentino nei prossimi
anni. Il collega Sandri diceva che forse stiamo finanziando troppi
"bed & breakfast" e troppi affittacamere, ma questa è una cosa
non giusta; non è che non dobbiamo più finanziarli, però è vero che
dobbiamo fare in modo che vi siano più presenze affinché queste
aziende possano sopravvivere. Dobbiamo portare le presenze medie ad
una media più alta nell'arco dell'anno, perché un'azienda
alberghiera per stare in piedi deve fare un certo numero di
presenze; vi sono troppe località valdostane che sono in
difficoltà, che fanno 70 giorni di lavoro come media annuale.
Ditemi come è possibile tenere in piedi un albergo con 70-80 giorni
di lavoro all'anno, con gli investimenti sulla sicurezza; per far
sì che queste aziende stiano in piedi sarà necessario implementare
le presenze su scala annuale, dobbiamo fare questa battaglia e
crediamo che si stia andando in tale direzione. Sarà necessario
fare ulteriori sforzi per poter aumentare le presenze su media
annuale, lo dicevo prima: abbiamo un'estate che quasi non esiste
più in alcune località turistiche, abbiamo delle stagioni
difficili, c'è una crisi economica in atto, dobbiamo reagire e con
questo bilancio si sta lavorando per dare delle risposte. Ci tenevo
a dire che è necessario investire di più nel settore del turismo
nei prossimi anni, fare delle scelte politiche forti e forse
mettere di più. Se è una scelta politica di cui bisognerà discutere
in maggioranza, vedremo, però su questo bisognerà riflettere,
perché abbiamo tantissime aziende in difficoltà in valle che non
riescono più a fare nuovi investimenti perché le presenze non sono
abbastanza. Abbiamo località che vanno un po' meglio, altre che
faticano di più, ma anche la località che lavora di più in Valle fa
una media di presenze su base annuale che non è così elevata. Mi
ricollego al discorso del Consigliere Sandri: inutile finanziare
gli affittacamere se poi non c'è la gente; il Consigliere Sandri è
stato tragico, ossia dobbiamo aiutare la gente a fare i posti
letto, perché i posti letto sono importanti, forse dobbiamo fare
meno seconde case e più posti letto alberghieri per far sì che gli
impianti a fune possano lavorare di più e portare i bilanci in
pareggio o addirittura in utile. Il discorso di fondo sul turismo è
proprio questo: quello che tutti insieme con difficoltà dovremo
valutare di fare nuovi investimenti nei prossimi anni, ma voglio
ricordare le cifre che sono destinate alla promozione turistica e
qui devo fare un plauso all'Assessore competente perché aver
portato a casa 6,8 milioni di euro destinati alla pubblicità non
sono pochi. Sono somme che verranno dal programma della promozione
investiti sul mercato italiano, francese, spagnolo, giapponese,
russo, nelle fiere e nelle manifestazioni. Dobbiamo chiederci anche
se il metodo della pubblicità è un metodo giusto; diciamo che è un
metodo che ha portato dei risultati, però dovremo valutare più a
fondo in futuro come sta cambiando il modo di fare la promozione,
confrontarci con altre località che utilizzano metodo diversi.
Quello che possiamo dire di questo bilancio è che la cifra
stanziata per la promozione è una cifra di un certo rilievo, che è
aumentata negli ultimi anni, perché si è capito che occorre
investire nella promozione per far conoscere la nostra Regione e
per aumentare le nostre presenze, insieme ai servizi che si danno e
si sta lavorando per migliorare la qualità dei servizi, perché è
attraverso la qualità e il rapporto qualità-prezzi che si può
essere competitivi. Si sente spesso dire: "questo è caro", non è
quello il problema: il problema è spendere in proporzione a quello
che si riceve come servizio. Se uno va in un 5 stelle non può
pensare di pagare poco, paga tanto, ma ha dei servizi; se va in un
4 stelle, bisogna rendersi conto che si hanno dei servizi legati al
prezzo che si paga. Lo stesso vale per le 2 stelle e le 3 stelle,
per cui la politica di buttare giù i prezzi non è l'unica politica,
può anche darsi che si debbano abbassare i prezzi, ma bisogna
migliorare i servizi prima e pagare in proporzione al servizio che
si riceve. Quando si va in un ristorante a mangiare, siamo contenti
quando paghiamo in proporzione a quello che riceviamo. Continuo
parlando dello sviluppo o perlomeno di quelle scelte che condivido
personalmente, anche perché credo che solo attraverso i grandi
investimenti si possa tracciare un futuro turistico più forte.
Anche qui mi spiace, ma con i colleghi del gruppo "Arcobaleno"
siamo su posizioni diverse nel modo di vedere le cose. Quando sento
dire dal collega Bortot che è inutile investire i soldi
nell'aeroporto, mi preoccupo; quando sento dire che è inutile fare
i ponti, mi preoccupo anche lì, ma sull'aeroporto rendiamoci conto:
stiamo parlando di allungare la pista del nostro aeroporto,
aumentare i sistemi di radioassistenza, dare la possibilità a nuovi
aerei e più grandi di portare turismo, sono stati stanziati 24,2
milioni di euro, nel 2008 7,9, nel 2009 8,4, nel 2010 7,9 e
mettiamo ancora in discussione dei progetti di tale portata? Ma che
Valle d'Aosta vogliamo? Su questo voglio fare un dibattito con il
gruppo "Arcobaleno", perché continuate a criticare la politica
turistica, ma qual è la vostra politica turistica? Vogliamo
saperlo! Vorrei vedere i vostri programmi! Non vi dovete offendere,
abbiamo visioni diverse, ma dove sono i vostri programmi? Siete
riusciti a contestare anche lo sviluppo degli Svizzeri, bravi,
complimenti, sul piccolo Cervino! Volete anche fermare il volano
dello sviluppo in quelle Valli? Ridete pure degli Svizzeri, ma noi
non la vediamo così, sia chiaro! Tanto che nel bilancio ci sono i
soldi per l'aeroporto, sono modi diversi di vedere lo sviluppo,
bravi, molto diversi e presenterete i vostri programmi ai
Valdostani, voi, e direte cosa volete fare nel turismo, perché qui
non possiamo più avere strade, non possiamo fare l'aeroporto,
cancelliamo tutto! Non possiamo fare più ponti, abbiamo problemi a
fare gli impianti a fune e questi Signori vogliono togliere
l'innevamento artificiale! Tante volte ho sentito il collega Bortot
parlare del problema dell'innevamento artificiale, attenzione,
vogliamo anche impedire di innevare artificialmente le piste? Sono
curioso di sapere qual è la politica turistica che presenterete
voi, perché non basta criticare, bisogna fare delle proposte con
dei programmi! I Valdostani devono sapere da che parte si vuole
andare, che tipo di turismo per i prossimi anni. Vogliamo sapere se
si possono ancora fare delle strade poderali per andare in
montagna, sono modi diversi di vedere le cose, sono modi diversi di
vedere le cose, discutibili, nessuno ha la verità in tasca, però da
parte del gruppo "Arcobaleno" e dell'estrema Sinistra ho sentito
solo critiche! Tutto quello che è sviluppo e può portare ricchezza
alla nostra Regione viene criticato, vorrei sapere cosa proponete
voi, sono proprio curioso! Uso un po' di intuizione politica: "no
agli impianti a fune", "no all'aeroporto", "no alle strade", "no ai
ponti", "meno turismo, meno macchine", ma le macchine è vero che
inquinano, ma devono anche salire nelle Valli! Qui non si può
continuare a fare della demagogia pura, bisogna capire dove
limitare, ma anche dove bisogna avere il buon senso, perché sì
vogliamo preservare il nostro territorio, e il nostro movimento in
questi anni ha sempre cercato di tutelare il territorio, ma abbiamo
anche portato avanti un programma di sviluppo per tenere la nostra
gente in montagna, facendo degli investimenti che senza dubbio
vanno fatti. Non possiamo pensare di frenare lo sviluppo
totalmente, dobbiamo fare le opere necessarie per vincere la
concorrenza con l'Europa.
Noi possiamo fare i grandi investimenti, per questo motivo
riteniamo che saranno necessari nei prossimi anni; è bene che i
Valdostani sappiano che scelte si vogliono fare, è bene anche
sapere quello che proponete voi, perché criticare va bene, ma senza
proporre no: questa è la vostra politica: no, no, no! Ma quando
avremo meno gente nei paesi turistici perché continuiamo così e non
si potranno più neanche innevare le piste nei prossimi anni, non
potremo neanche rifare gli impianti nuovi, potremo avere il
coraggio in questa Regione di pensare a grandi progetti per
confrontarci con delle località turistiche che tali progetti li
hanno fatti da 10-15 anni? Io non dico che possiamo, ma noi
dobbiamo fare le grandi scelte politiche, per cui sono necessarie
le grandi opere, sono necessari i grandi investimenti negli
impianti a fune. Sulla politica degli impianti si può dire di
tutto, il collega Sandri oggi ha proposto un ragionamento legato a
creare un'unica società di impianti a fune, sono modi di vedere le
cose sui quali si può discutere, ma il problema è poter fare gli
impianti e fare gli investimenti. Il problema è che dovremo fare i
conti, e qui i nostri amici del gruppo "Arcobaleno" ce lo
insegnano, con il clima; anche noi siamo contro l'inquinamento, non
siamo contenti che si inquini di più e, per quel che concerne
l'energia, sappiamo che bisognerà fare delle valutazioni
importanti. Qui è da tempo che si dibatte sulla questione
dell'energia idroelettrica, sulle bollette dei Valdostani, sugli
sconti fatti e da fare e quant'altro, siamo proprietari
dell'energia, dobbiamo fare delle scelte politiche e si deve andare
in questa direzione, ma si deve anche andare in un'altra direzione:
quella di valutare la trasformazione di molti impianti in impianti
che vadano non più a gasolio, che inquina molto, e quanti impianti
ancora in Valle vanno ancora a gasolio? Sulle energie rinnovabili
quindi si giocherà il futuro della Regione senza dubbio e, oltre ad
abbassare la bolletta ai Valdostani, bisognerà fare delle scelte
per diminuire l'inquinamento nei prossimi anni, anche noi lo
sappiamo!
Voglio ricordare una cosa importante di questo bilancio, un
impegno che sembrerebbe che la Giunta ha preso: la questione della
conca di Cheney nel Comune di Valtournenche. È una situazione che
da anni si porta avanti, negli anni si sono fatti degli sforzi, ma
si devono trovare delle soluzioni e io, leggendo il bilancio, ho
visto che per gli interventi per la valorizzazione della conca di
Cheney vi sono 100mila euro nel 2008, per il 2009 1,5 milioni di
euro, per il 2010 1,5 milioni di euro, per cui 3,1 milioni di euro
in questi 3 anni che andranno a risolvere i problemi di questa
località molto importante, una località che potrà avere un certo
sviluppo. Tanto che questi fondi serviranno per trovare delle
soluzioni per l'accesso alla conca di Cheney, si è parlato di
strade, si sta arrivando ad un accordo di programma e so che si
stanno studiando vari progetti per fare un accesso che limiti le
autovetture, ma che consenta attraverso un ascensore inclinato
l'accesso alla conca di Cheney. Con questo investimento si andrà
avanti, come si auspica, e anche chi ha delle proprietà nella conca
di Cheney - e sono tanti cittadini di Valtournenche - potrà dare
vita a uno sviluppo sostenibile in quella zona, con degli
investimenti che verranno fatti nei prossimi anni. Qui volevo fare
un plauso al Presidente della Regione, all'Assessore
all'agricoltura Isabellon, alla Giunta che mettendo questi fondi
intende risolvere una volta per tutte la questione. Mi viene da
dire che la questione di Cheney è stata presa in mano, è una
questione che è seguita e che con tali fondi potrà essere risolta
una volta per tutte. Con queste parole, con contezza pertanto
ringrazio la Giunta per tali fondi che sono stanziati e dico che
voterò questo bilancio, perché alla fine di tutto è un bilancio che
va nella continuità, è un bilancio che traccia un lavoro fatto in
questi anni, è un bilancio che dà anche uno slancio per i prossimi
anni.
Président
- La parole au Conseiller Sandri, pour deuxième
intervention.
Sandri (PD)
- C'est quand même difficile après tant
d'heures de discussion d'être toujours à la une et en forme pour le
débat, mais quand même. C'erano alcuni punti che non avevo
affrontato nell'intervento precedente, che meritavano secondo me
qualche particolare riflessione. Dicevo stamani che vi è un
problema di entrate, di maggiori risorse che si possono reperire o
aumentando le tasse, o riducendo le tasse, o riducendo gli sprechi
e vi sono 3 settori che mi interessano particolarmente perché
riguardano temi che abbiamo affrontato varie volte in quest'aula
che, secondo me, meritano particolare attenzione: il primo è il
problema degli immobili industriali. L'Assessore si era detto una
volta disponibile a confrontarsi sul problema dell'agenzia, io
ripropongo il problema, perché la legge fatta un po' di anni fa che
stabiliva nel 2% gli affitti era una legge positiva che ha dato un
discreto aiuto agli imprenditori valdostani. Oggi abbiamo "VDA
Structure", che, essendo una s.p.a., fa pagare agli industriali e
quindi alla competitività, quindi ai lavoratori, quindi alla
società il proprio costo, che è molto superiore a quello di
un'agenzia regionale tipo AREV, agenzia come ente economico
funzionale della Regione ovviamente non a scopo di lucro. Non
avendo gli obblighi fiscali di avere un attivo a fine anno, può
fare una politica secondo i dettami della Giunta e del Consiglio,
quindi praticare non forme di aiuto di Stato illegali rispetto alle
prospettive europee, ma sicuramente una politica di affitti che non
sia da strozzinaggio, perché oggi ci sono degli imprenditori che
pagano il 7 - 8, e anche 9,5% del valore del valore dell'immobile
che occupano come affitto a "VDA Structure". Credo che questo sia
scorretto, allora, se vogliamo fare dei salti in avanti, troviamo
delle soluzioni; io ne propongo una che è quella di modificare la
legge, tornando a far rivivere la legge - la n. 1 o la n. 4 - del
1998, rifare anche partire una maggiore credibilità attraverso
un'agenzia di questo tipo.
Lo stesso discorso delle agenzie regionali credo si possa fare
anche in altri settori, per esempio quello dei beni culturali:
abbiamo un disastro dal punto di vista gestionale, perché abbiamo
il Forte di Bard, che è museo di serie A portato in palmo di mano,
che ha fondi a tutto spiano, poi abbiamo una serie di stupendi beni
culturali dai castelli ai palazzi importanti di Aosta, a tutta una
serie di strutture sul territorio che, essendo gestite in maniera
diretta, sono totalmente slegate uno dall'altra, non esiste una
politica dei beni culturali. Avevamo chiesto già nel 1998 e nel
2003, nei nostri programmi elettorali lo avevamo e poi avevamo
chiesto che vi fosse un inserimento nel programma di maggioranza,
ma una volta inserito non siamo riusciti ad ottenerne l'attuazione,
la fondazione di un ente museale, ossia un'agenzia regionale di
gestione di tutti i beni culturali, che risolverebbe il fatto che i
biglietti sono incassati dalla Regione, ma soprattutto
consentirebbe di fare economie di scala, di fare squadra, di fare
biglietti cumulativi, di fare una serie di promozioni che
consentono che tutti questi beni culturali in rete fanno turismo,
fanno produzione di ricchezza. La fotografia dell'oggi è il
contrario: abbiamo una serie di risorse sottoutilizzate e
sottopromosse, poi abbiamo il Forte di Bard che ci "succhia" una
quantità di soldi impressionante. Spero che sia solo per la fase
iniziale, che questo consenta di ottenere dei ritorni, ma di certo
vedere gli alberghi chiusi, il ristorante chiuso, vedere un
progetto che è partito, ma che non ha centrato tutti i suoi
obiettivi credo debba far riflettere.
Un terzo punto altrettanto importante è quello degli impianti
sportivi. Qui ci sono 2 emergenze: la prima è la mancanza di
palestre, enfatizzata già dal collega Ottoz, ma che ha fatto un
intervento centrato sul problema, noi vogliamo, al di là di come
coinvolgere chi doveva fare e chi non doveva fare - qui non importa
in quanto non stiamo cercando dei colpevoli -, evidenziare un
problema esistente: mancano una serie di strutture per l'attività
sportiva, per l'attività ricreativa, per l'attività di
riabilitazione - in questo momento sono particolarmente sensibile
al problema -, per attività ginniche in cui oggi, a causa della
chiusura della palestra dell'IPR, siamo all'emergenza totale. Per
fare questo dobbiamo rimanere nella situazione di cui prima, per
cui se il sindaco chiede, se la società sportiva chiede, se c'è
qualcuno che chiede, allora se è simpatico gli si fa il progetto,
lo si fa entrare in un particolare percorso, oppure vogliamo dare a
tutto questo settore una progettualità e anche qui capacità di
risparmiare dei soldi, facendo un'agenzia regionale degli impianti
sportivi, in modo che siano distribuiti sul territorio con
intelligenza, andando a modificare quelli esistenti. Abbiamo una
serie di campi sportivi che potrebbero essere specializzati
cambiando destinazione, magari uno può diventare un campo di rugby,
l'altro può essere campo di calcio, però più con i campi di tennis,
ma facendo in modo che l'offerta sia uniforme sul territorio. Oggi
invece è il caos totale per cui abbiamo alcune zone in cui ci sono
diversi campi di calcio nel giro di pochissimi chilometri, ma poi
mancano la piscina, le palestre, altri tipi di impiantistica. Per
fare tutto questo cosa occorre? Proposta: fare un'agenzia regionale
in cui vengono conferiti tutti gli immobili sportivi da parte dei
vari enti pubblici che ne sono proprietari in questo momento, con
del personale specializzato che si occupa intanto della loro
gestione ottimale, di andare a risolvere i problemi di
riscaldamento del "Palaindoor", piuttosto che di quelli della
piscina di Gressoney, perché si fanno appalti centralizzati e altri
risparmi di scala rispetto al tipo di investimento, ma anche si fa
una programmazione che consenta a tutti i cittadini valdostani,
indipendentemente dalla loro posizione sul territorio, di avere,
entro un certo limite di tempo, di percorso, a disposizione gli
stessi impianti, ossia la piscina, la palestra, il gioco delle
bocce, il campo da tennis o quant'altro si deciderà che debba
essere messo a disposizione. Questo è un modo diverso di progettare
il futuro, dandosi delle prospettive che hanno un loro perché, ma
che sono anche strutture predisposte alla progettazione, ad una
gestione ottimale e tutto questo consente dei grossi risparmi dal
punto di vista della gestione, che poi possono essere trasformati
da spese correnti in spese di investimento e questo fa crescere il
nostro benessere.
Vi è un ultimo punto che volevo toccare che è il discorso della
rottamazione. Vi è un unico emendamento di quelli presentati dal
"PD" che è stato accettato dalla Giunta, volevo ringraziare
particolarmente l'Assessore competente, perché è un piccolo segnale
di disponibilità che abbiamo colto e anche un piccolo segnale di
attenzione verso le famiglie numerose. Non è assistenzialismo a
pioggia, ma solo una tutela di giustizia perché, avendo messo nella
scorsa rottamazione il limite dei 140 grammi di anidride carbonica
per chilometri emessa dai motori come limite massimo per poter
avere il contributo, c'era una categoria, oltre all'altra che è
stata posta: quella dei veicoli per persone con difficoltà motorie,
che veniva pesantemente penalizzata: le famiglie numerose, mi
riferisco alle persone che hanno bisogno per trasportare i propri
3-4 figli di avere una macchina a 8-9 posti (cosiddetto
"monovolume"), purtroppo non c'era nessun modello di quelli in
vendita in questo momento che potesse rispettare il limite di 140
grammi di anidride carbonica. Abbiamo presentato un emendamento per
cui i nuclei familiari di 5 persone adesso potranno ottenere gli
incentivi regionali comprando un'autovettura che abbia un numero di
posti da 7 a 9. È un piccolo aiuto, ma le famiglie numerose non
sono tantissime in Valle, ma in questa maniera non sono
discriminate; fra l'altro, è una misura che è stata scopiazzata
dalla normativa nazionale perché a livello nazionale si prevedeva
la stessa cosa.
Chiudo con 2 osservazioni: una tecnica di settore e l'altra di
tipo generale. Quella tecnica è un invito all'Assessore ai
trasporti sul problema della sicurezza stradale. È molto importante
che nei ritagli di capitoli di bilancio che lei ha a disposizione
insieme al collega Viérin troviate il modo di finanziare un
ricambio totale degli scuola bus della valle, purtroppo oggi è un
giorno di lutto per noi, perché uno scuolabus ad Asti ha avuto un
grave incidente e un bambino è morto. Non so se c'erano le cinture
di sicurezza su quell'autobus, non so se c'erano i poggiatesta e
tutto quanto è previsto nelle normali autovetture e che dovrebbero
esserci anche negli autobus, so però che in Svizzera dopo incidenti
di questo genere hanno fatto una legislazione durissima - mi
riferisco al collega Maquignaz che si era riferito alla Svizzera,
bisogna saper copiare le cose buone che fanno - e da 2, 3 anni è
obbligatorio che tutti i bambini quando salgono su uno scuolabus
abbiano i dispositivi previsti per quella età per poter godere
della sicurezza che avrebbero nelle auto di tutti noi, non si
capisce perché, quando viaggiano con il mezzo del Comune, debbano
avere nessun tipo di sicurezza.
La seconda cosa è che, se è vero che la normativa nazionale non
impone, nulla vieta che noi Valdostani facciamo un passo avanti e
questo soprattutto perché da una mia verifica non c'è uno scuolabus
in valle che abbia quelle norme di sicurezza che sono le più
semplici, ossia le cinture di sicurezza e i poggiatesta. Quello
della città di Aosta non so se è stato costruito ai tempi del Sig.
Ford o del vecchio Giovanni Agnelli, ma ci sono questi sedilini di
formica con il bacchettino di acciaio, che, se succedesse mai
qualunque problema, diventerebbero delle armi micidiali nei
confronti dei bambini e questi compiono migliaia di chilometri
all'anno durante i quali i nostri ragazzi sono a rischio. L'invito
che faccio è nei prossimi mesi, prima che si chiuda la legislatura,
di trovare una soluzione a questo problema.
Una prima valutazione politica del dibattito odierno. Ho sentito
alcuni interventi, ho apprezzato un clima sereno e tranquillo, dove
non ci sono stati particolari momenti di scontro ed è positivo.
Dirò che anche il nostro voto su questo bilancio non so quale sarà,
perché dipende molto dalle risposte che ci darete e quindi le
ascolteremo con particolare attenzione per valutarne ovviamente
l'importanza, così come valuteremo il nostro voto sulla base di
come tratterete i nostri emendamenti, ne abbiamo presentati per il
"PD" una decina, spero che passino tutti il vaglio del parere
finanziario, dopodiché spero che il vaglio politico possa essere
positivo. Siamo disponibili a trovare le soluzioni per eventuali
modifiche degli emendamenti.
Depuis 18 heures 20 c'est le Vice-président Lanièce qui
remplit les fonctions de Président de la séance.
Presidente
- La parola al Consigliere Bortot, per il
secondo intervento.
Bortot (Arc-VA)
- Non voglio rispondere al Consigliere
Maquignaz, ma a sentirci continuamente accusare che non siamo
capaci di fare proposte "girano un po' le scatole", quindi provo a
riassumerle, probabilmente adottiamo un linguaggio poco
comprensibile, oppure ci sono orecchie che non funzionano. Quando
ce l'ho con i ponti, è vero, perché sono state fatte in Valle 2
passerelle pedonali inutili e dannose: una è stata fatta al mio
Paese, Mazod, a 100 metri di distanza da un ponte nuovo fatto dopo
l'alluvione. Sono Consigliere regionale della Valle d'Aosta, non
posso correre dietro ai campanili di qualsiasi parrocchia o ai
municipi di qualsiasi Paese, siamo fatti così, vogliamo avere delle
strategie! Non è possibile correre dietro a tutte le opere
pubbliche che chiedono i singoli comuni, ma occorre che la Regione
abbia dei piani strategici! Non è questa una proposta? Vogliamo
parlare di quella passerella inutile fatta nel borgo di Montjovet?
Andatela a vedere, decidete voi se quelle cose dovevano essere
fatte. Non parlo di Destra, Sinistra, "Arcobaleno", ecologisti,
sviluppisti, parlo di buon senso; tornate qui e mi dite se mi sono
preso una cantonata o se, tutto sommato, potevamo evitare di
buttare via qualche soldo, si può discutere, ma almeno che il
Consigliere Maquignaz vada a vedere. La neve artificiale: in piena
crisi di cambiamento climatico non possiamo evitare di innevare le
piste, ripeto: siamo per contingentare la neve artificiale. A
Breuil non possono esserci 25 piste tutte innevate se il numero
degli sciatori ne richiede 10! Siamo per contingentare
l'innevamento delle piste, non possono essere innevate
artificialmente tutte le piste della Valle d'Aosta, se il numero
degli sciatori presenti nelle nostre stazioni è inferiore alle
necessità, quindi buttiamo via acqua ed energia, sprechiamo i
soldi, non so come lo devo dire! Questo è il modello di sviluppo
sul quale non siamo d'accordo. Quando il Consigliere Sandri dice
che è ora di fare una società unica per gli impianti di risalita,
parla arabo? Non è una proposta? Penso sia una questione di buon
senso. Cosa vogliamo fare: continuare a ripianare i debiti di tutte
le stazioni sciistiche? Qual è il motivo? O raddoppiamo il numero
degli sciatori e allora va bene la neve artificiale, va bene tutto.
Quando chiediamo una moratoria nel costruire nuovi impianti di
risalita, non è una questione di buon senso se la moratoria è
accompagnata da scelta di investire in modo alternativo sul turismo
che non possa più essere legato solo alla neve, ma ad un modello
diverso distribuito su tutto l'anno? E basta andare a copiare
stazioni che lo hanno già fatto. Non ho i soldi, altrimenti
pagherei io un pullman per fare un giro in Germania, dove hanno
riconvertito stazioni di impianti di risalita sulla neve in
stazioni dolci, dove ci vanno le famiglie, i pensionati tutto
l'anno, sono modelli che funzionano e che esistono, basta che ci
degniamo di andare a vedere! Nessuno vuol chiudere alla Valle i
turisti... ad esempio, la dequalificazione dovuta ai bassi salari
negli alberghi fa sì che i livelli di accoglienza e di
professionalità nelle nostre strutture ricettive non siano
all'altezza, in altre aree turistiche i camerieri svolgono una
professione con pari dignità di qualsiasi altra professione, solo
noi abbiamo nella nostra Regione l'accoglienza che abbiamo, sarà
che paghiamo poco, oppure male sarà che non abbiamo i soldi, morale
c'è una dequalificazione professionale nelle nostre strutture
ricettive che fa paura, eppure abbiamo 20 milioni di euro a
disposizione per la formazione professionale. Consigliere
Maquignaz, glielo ho detto già lo scorso anno, non solo a lei, ma
alla maggioranza, all'Assessore e al Governo, ma si fa finta di non
sentire: c'è da "foraggiare" tutto l'impianto sulla formazione
professionale che tutto pensa meno che alla formazione
professionale. Mi rendo conto di quel che dico, mi farò anche dei
nemici, però bisogna piantarla! Quando dico qui dentro... siamo il
Consiglio regionale... e non siamo al servizio dell'amico o del
gruppo o della corporazione della cooperativa, è perché si deve
parlare degli interessi strategici di questa Regione, non del
comprensorio del Breuil o del gruppo di miei amici a cui magari sto
"calpestando i piedi" dicendo le cose che dico, non dei miei amici
di Mazod che pensano che voglia togliergli il ponte, non glielo
voglio togliere, è stato fatto e va bene, ma la ripetizione degli
errori mi sembra inverosimile. Vuol dire dare indicazioni, modelli
culturali di sviluppo alla nostra popolazione completamente
sbagliati! Evidentemente ognuno di noi si prenderà le proprie
responsabilità rispetto a quello che succederà in avvenire, magari
saremo tutti morti, io sono un catastrofico, meglio se mi sbaglio.
Quando sono d'accordo con il Consigliere Ottoz, che dice: "occorre
un piano strategico per il risparmio energetico non solo negli
edifici", io parlo di edifici pubblici per abbreviare e perché il
pubblico deve dare degli esempi, ma se introduciamo questo concetto
nel privato, quanto lavoro diamo? E torniamo ai 20 milioni di
formazione professionale, che non si sa dove vanno a finire, perché
vorrei fare un'indagine su quanti artigiani nostri sono in grado di
far fronte alle richieste del cosiddetto "mercato", o degli
abitanti, o delle persone che vogliono investire sul risparmio
energetico.
Parliamo dei trasporti. A Parigi hanno inventato il trasporto
collettivo, abbiamo tanti soldi sui trasporti, non siamo neanche
capaci di fare delle sperimentazioni e dire: "diamo due soldi al
comprensorio, alla frazione, al paese che deve raggiungere la bassa
valle o proseguire per Aosta perché comprino in mezzo collettivo e
di comune accordo". Proviamo, sarà socialismo, sarà la rivoluzione,
saranno 4 persone che dovranno rivolgersi la parola per mezz'ora
per venire ad Aosta, moriranno mica! Almeno proviamoci, invece
nemmeno quello! Allora, Consigliere Maquignaz, non sono proposte?
Sono cose che diciamo noi, le stanno facendo quelli più
intelligenti e più furbi di noi, forse avranno meno soldi, dovranno
ingegnarsi di più, ma il cambio climatico non lo sto inventando io.
L'altro giorno in Australia ha vinto le elezioni un laburista e la
prima cosa che ha fatto ha ratificato il Protocollo di Kyoto;
adesso si stanno radunando per verificare i risultati del
Protocollo di Kyoto, il cambiamento climatico non l'ho inventato
io, lo abbiamo prodotto noi, ma non l'ho inventato io, allora
bisogna essere un poco lungimiranti. Lo capisco che l'anno prossimo
ci sono le elezioni, bisogna andare nei Paesi a fare un po' di
demagogia: "non preoccupatevi, sono tutti catastrofici, sono sempre
con il cartello del "no", non dategli retta, cosa vogliono quelli,
non si assumono mai delle responsabilità". Provate a darcela per 15
giorni la responsabilità, non sfasciamo la Regione, Aurelio...
Depuis 18 heures 27 c'est le Président Perron qui remplit les
fonctions de Président de la séance.
Marguerettaz
(fuori microfono)
- ... vi bastano 24
ore...
Bortot (Arc-VA)
- ... però sarebbe una bella scommessa!
Finisco, parliamo di agricoltura: non l'ho inventato io che c'è una
crisi di identità degli agricoltori, che c'è un problema fra i
soldi che spendiamo in questi settori e quelli che si mettono in
tasca gli agricoltori, soprattutto i piccoli. Vogliamo metterci le
mani? No. Si immobilizza il bilancio dell'agricoltura, non si fa
neanche dal punto di vista sperimentale un tentativo di definire
un'azienda agricola di dimensioni familiari e di mantenimento e di
gestione del territorio e quando dico: se un operaio della "Cogne"
fa 8 ore alla "Cogne" e guadagna 1.500 euro al mese - so che sono
1.050, era per non fare sempre quello che abbassa per poi piangere
miseria - e poi ha le ferie, la tredicesima, il premio di
produzione, va bene prendiamo un salario medio di un lavoratore
normale e qualsiasi persona che si mette a lavorare nella terra, la
Regione, a fronte di determinati parametri, li garantisce quel
salario. Cosa c'è di male su una cosa del genere? Se dobbiamo
trasformare l'agricoltura regionale in grandi aziende scollegate
dal territorio perché siano efficienti dal punto di vista della
collocazione sul mercato, perché poi il mercato è quello dell'UE e
vuol dire aziende agricole da 5-600 animali, se il parametro di
riferimento è quello, avremo fra 15 anni 100 aziende agricole con
1.000 capi ciascuna slegate dal territorio, con nessuno che coltiva
e gestisce più il territorio e l'ambiente. Se quello è un punto di
arrivo, perché non ci opponiamo, pensando che le leggi del mercato
siano divine... non venite a dirci che non abbiamo fatto delle
proposte alternative! Le proposte alternative sono che, rispetto
alla concentrazione delle aziende agricole con un numero sempre
maggiore di bovini per poter stare sul mercato, occorre definire un
nuovo imprenditore agricolo legato al territorio, dove la Regione
non con i contributi garantisca un salario dignitoso e decente come
qualsiasi altro lavoratore. Può darsi che con criteri di questo
genere si trovi qualche giovane; quando ci scandalizziamo che
vogliono tutti venire a lavorare qui, vorrei vedere, Consigliere
Lattanzi! Ma di Consigliere Lattanzi ce n'è uno... ce ne sono di
più? Sarebbe molto da approfondire il discorso, Consigliere
Lattanzi, ma non è corretto, stiamo parlando di bilancio. Ripeto:
una verifica su come indirizziamo la formazione professionale nella
ricerca e nello sviluppo, in convenzioni con le università e le
aziende, come indirizziamo la formazione professionale riferita al
settore dell'agricoltura, cosa fa l'"Institut agricole" e, rispetto
a quello che succede nel territorio, definire che tipo di figura di
agricoltore vogliamo avere per la manutenzione anche del nostro
territorio, quindi capire cosa succede. Evitare con questo criterio
lo spopolamento della montagna e quindi mettiamo mano ai 20-25
milioni di euro sull'informatizzazione, che anche qui non si
capisce dove vanno a finire, a cosa veniamo a capo, perché abbiamo
speso in un anno quella cifra e vorrei capire se abbiamo ottenuto
qualche risultato, se c'è una persona anziana o un giovane che è
rimasto ad abitare a Saint-Barthélemy o a Valgrisenche perché lo
abbiamo acculturato dal punto di vista del digitare con un computer
per collegarsi al resto della Valle senza viaggiare in auto, con la
neve e il maltempo e le frane. È tutto un modello che noi mettiamo
in discussione, non solo noi, lo mette in discussione il modello di
sviluppo stesso che abbiamo perseguito finora. Sono dati di fatto,
noi ci sforziamo solo di capire in quale direzione potremmo andare,
come utilizzare meglio le nostre risorse in quella direzione, come
non sprecarle, come indirizzarle, poi, se non ci volete ascoltare,
perlomeno ve lo abbiamo detto, ma il Consigliere Maquignaz non
venga a dire che siamo quelli che non abbiamo proposte da fare e
niente da dire!
Président
- La parole au Conseiller Secrétaire
Venturella, pour deuxième intervention.
Venturella (Arc-VA)
- Speravo in un intervento in
alternanza. Intervengo brevemente "tirato dalla giacca" dalle
ultime parole del Capogruppo dell'"UV", Vicquéry, che mi spiace non
sia in aula, sulla questione dell'inceneritore, questione che sarà
uno degli argomenti che vedrà questo Consiglio lavorare
intensamente nei prossimi mesi e nei prossimi anni. Volevo
intervenire perché rimanga testimonianza diretta senza
interpretazioni particolari né di Vicquéry, né del collega
Maquignaz, ma che si dica in questa sala qual è la nostra
posizione: la nostra posizione è quella di confrontarci e il
confronto lo amiamo in maniera pregiudiziale, questo sì, invece
quello che è successo in Commissione consiliare, lo sa bene il
Presidente della III Commissione e i colleghi Commissari, è che
abbiamo sentito solo una campana: quella di chi promuove
l'incenerimento perché lavora da anni al progetto di inceneritore.
Consulenti lautamente pagati dall'Assessorato con un primo incarico
- ricordo 250mila euro - non per fare un piano regionale dei
rifiuti, ma per fare uno studio sulle diverse ipotesi, reincaricati
per altri 250mila euro per degli approfondimenti che la III
Commissione aveva richiesto, ma si credeva - lo testimoniano i
verbali - che fossero incaricati altri esperti, non i soliti,
perché i soliti li avevamo già sentiti; quindi era questa la
posizione, dicevo pregiudizialmente il confronto... abbiamo
ascoltato in Commissione tutti quelli che dovevamo sentire, ma caso
strano è stata rifiutata in Commissione, invece di audire per
approfondire, la parte che riguardava le ricadute sanitarie e
ambientali dell'inceneritore, non ne abbiamo parlato! Tutto bene
dal punto di vista della soluzione tecnologica, ma su quello che
vuole dire per la Valle d'Aosta costruire un inceneritore in quel
di Brissogne, perché è lì che l'Assessore Cerise ha intenzione di
costruirlo, sulle ricadute sanitarie e ambientali zero! Noi allora
non accettiamo il confronto? Quando abbiamo proposto in Commissione
di incaricare noi come Commissione, perché il Regolamento interno
del Consiglio ce ne dà il diritto... avevamo fatto i nomi e portato
dei "curricula", ci è stato negato! Non siamo per il confronto
allora? Non diciamo "no" in maniera pregiudiziale all'inceneritore,
ma diciamo che esistono delle validissime e consolidate alternative
che non risalgono all'età del fuoco, esistono delle alternative che
trattano il rifiuto e ciò che deriva da raccolte differenziate a
freddo e sono già consolidate, la chiusura al confronto è stata
tutta da parte della maggioranza. Noi quindi auspichiamo il
confronto, ma un confronto vero; in Commissione, come testimoniano
i verbali, non vi è stato nessun tipo di contraddittorio, anzi,
nonostante che in Commissione abbiamo audito una serie di esperti
tutti convinti inceneritoristi, come l'Assessore Cerise, abbiamo
fatto anche dei pellegrinaggi a cui ho partecipato: parlo dei
pellegrinaggi all'inceneritore di Brescia, di Bolzano, dove senza
nessun contraddittorio ci hanno spiegato che la tecnologia degli
impianti di incenerimento... quella di Brescia era migliore di
quella di Bolzano, poi siamo andati a Bolzano per farci dire che
quella di Bolzano era migliore di quella di Brescia. Questi
pellegrinaggi hanno accresciuto la convinzione da parte dei
componenti - non tutti - della maggioranza della Commissione che la
strada dell'uso del fuoco purificatore è quella giusta, fra l'altro
ribadita più volte sui giornali e in questo Consiglio dal
Presidente Caveri in occasione dell'incontro con il Presidente
della Regione Piemonte. Noi insomma siamo per confrontarci, qualcun
altro ha rifiutato il confronto e incarica sempre le solite
persone. Forse un confronto c'è stato una sera, peccato che
l'Assessore Cerise e qualcun altro della maggioranza non c'era ed è
stata la conferenza organizzata da un gruppo politico di
maggioranza: la "Stella Alpina", che ha per la prima volta in
questa sala fatto parlare 5 diversi relatori, poi basta, in
Commissione non c'è stato nessun confronto, anzi siamo stati molto
pazienti nell'ascoltare sempre la solita campana.
Infine sull'aeroporto, non siamo contro l'aeroporto o i voli,
diciamo solo che l'impianto di radioassistenza del costo di 2,5
milioni di euro è necessario, crediamo che l'allungamento della
pista sia un'ipotesi che non tiene conto di una serie di problemi
presenti nel "masterplan", ma che in questo Consiglio non sono
stati affrontati.
Président
- S'il n'y a pas d'autres collègues qui
souhaitent intervenir, je ferme la discussion générale. Colleghi,
non vi ho ancora distribuito gli emendamenti perché sono all'esame
delle Finanze, comunque mi parrebbe giudizioso fare le repliche da
parte del Governo e poi sospendere, per riprendere attorno alle ore
21,00 con l'esame capitolo per capitolo.
La parola alla Consigliera Squarzino Secondina.
Squarzino (Arc-VA)
- Chiederei al Presidente del
Consiglio di non chiudere fin d'ora la discussione generale, per il
semplice motivo che, essendo stati presentati numerosi emendamenti,
sarebbe anche segno di un'attenzione, di un confronto con i
Consiglieri che hanno posto una serie di emendamenti, analizzarli
prima. Se vi fosse la possibilità di accoglierne qualcuno in parte,
credo che, anche se la Giunta avesse questa volontà che pian piano
matura, non potrebbe più farlo. Chiedo di fare una verifica perché
se in questo momento la Giunta dice che non le interessa guardare
gli emendamenti, abbiamo una risposta nei fatti, non a parole
sull'atteggiamento nei confronti del Consiglio e sulla
valorizzazione del lavoro dei Consiglieri.
Presidente
- La parola al Consigliere Ottoz.
Ottoz (CdL)
- Volevo dare una notizia al collega Bortot,
purtroppo ora assente: si scopre che gli odiati "SUV" inquinano
quanto un computer.
"I computer sono una minaccia per l'ambiente
pari a quella dei SUV..."
- quindi Consigliere Bortot spenga
questa "roba" perché ci sta rovinando il pianeta -
"... o
dell'industria aeronautica
.
È quanto afferma un rapporto
realizzato da Global Action Plan, organizzazione ambientalistica
britannica: il settore informatico sarebbe responsabile di circa il
2% delle emissioni annue di anidride carbonica, una percentuale
vicina a quella degli aerei. "I computer sono considerati
assolutamente innocui - ha spiegato il Direttore dell'associazione
- ma hanno le stesse emissioni di anidride carbonica di un SUV.
Tuttavia, il SUV è visto in maniera negativa dal punto di vista
ambientale, il server no". La maggior parte del consumo di energia
è alimentato dalla conservazione dei dati sui server dei PC
aziendali"
.
Proporrei al Consiglio che tutti si comprino un "SUV", lo
carichino di tabulati e spengano il "computer" perché gli "hard
disk"...
Presidente
- La parola al Presidente della Regione,
Caveri.
Caveri (UV)
- Vorrei rassicurare la collega Squarzino,
abbiamo ovviamente già guardato gli emendamenti, riteniamo di
essere in grado di discutere gli emendamenti uno ad uno, valutando
volta per volta quello che sarà il nostro atteggiamento. Credo che
si possa chiudere la discussione generale e far seguire le repliche
da parte del Governo.
Presidente
- La discussione generale è chiusa.
Per le repliche da parte del Governo, la parola al Presidente
della Regione, Caveri.
Caveri (UV)
- Comme d'habitude, le micro arrive un peu en
retard, cela fait quelques secondes, mais après quelques secondes
finalement il arrive, pour le moment c'est un peu bas, mais quand
même...
Je voudrais partir du rapport entre majorité et minorité, le
Chef du "Parti travailliste" anglais en 1945 disait:
"la
démocratie n'est pas simplement la loi de la majorité, c'est la loi
de la majorité respectant, comme il convient, le droit des
minorités"
. Le point de départ donc c'est une appréciation de
l'ensemble des interventions, en soulignant peut-être que ce qui se
passe à l'intérieur de l'Assemblée c'est toujours une espèce de
guerre simulée. Moi j'ai entendu des arrière-pensées, des
préjudices, il y a encore dans la politique valdôtaine parfois la
logique des conflits, le goût de la polémique. Je me rends compte
combien est frustrant être à l'opposition, je pense que face à une
loi de finances c'est difficile, car l'instrument financier c'est
un instrument typiquement dans les mains de la majorité. Moi je
voudrais dire que cette loi de finances démontre qu'il y a un vrai
collectif, il y a eu un vrai collectif à l'intérieur du
Gouvernement, on a beaucoup travaillé sur ce sujet avec beaucoup
d'attention, avec équité dans le rapport entre les différents
Assessorats et je dois dire un vrai collectif même à l'intérieur de
la majorité: parfois on discute, on se dispute, c'est tout à fait
naturel, mais on travaille au quotidien. Moi je voudrais remercier
l'ensemble des Conseillers qui ont participé au débat, le
rapporteur et en particulier les amis Vicquéry, Viérin Marco, Rini
et Lavoyer, qui ont donné la logique dont je disais auparavant, une
logique d'équipe qui est une logique gagnante après le référendum.
L'année passée le Président de mon mouvement, M. Cesal, il parlait
de la nécessité d'avoir des songes, alors j'ai trouvé une belle
phrase de Saint-Simon qui disait:
"une idée sans exécution est
un songe"
. Le problème de fond c'est que chacun de nous a des
idéaux, des choses importantes, mais ce qui est important c'est de
pouvoir dans la réalité affirmer que les idées doivent se
transformer dans quelque chose de concret, c'est-à-dire exécuter et
voir clair dans les initiatives qu'il faut faire avancer. Nous
sommes en train de fêter pendant une certaine période les 60 ans de
notre autonomie et je dois dire que l'histoire nous enseigne qu'il
faut être sages et profiter de longs souvenirs et de la mémoire du
passé et les 2 points de repère pour nous restent le fédéralisme et
la diversité culturelle dont il faut tenir compte dans notre
travail.
Ritengo che dietro a questo dibattito in controluce vi sia la
situazione politica in Valle, una situazione che si scalda di
settimana in settimana con l'avvicinarsi delle elezioni regionali.
Credo sia legittimo da parte nostra riflettere in questi 6 mesi che
ci dividono dalle elezioni, 6 mesi di attività politica e qualche
mese di attività amministrativa, sul fatto se tale bilancio in
qualche maniera riesca ad essere il completamento di un cammino
iniziato nel 2006 con quel programma che è stato ricordato oggi.
Devo dire che il soddisfacimento del programma al 95%, un programma
e non discorsi da bar, perché talvolta si ha l'impressione che chi
riesce a passare con grande facilità nell'ora a disposizione come
una specie di "Bignami" da un tema all'altro finisca per svolgere
un'esibizione verbale che finisce per avere pochi riscontri
concreti, il riscontro concreto è invece nel soddisfacimento del
programma. Tranne rarissimi casi, che potranno essere motivati,
credo che abbiamo affrontato una temperie politica non semplice in
una logica di concretezza, che fossero le procedure amministrative
della Regione, l'accesso agli atti, il controllo di gestione, il
binomio identità-autonomia, un ruolo più efficace della Presidenza,
una visibilità a Roma, a Bruxelles, nell'ambito dell'Euroregione,
del mondo della montagna, della francofonia, i fondi europei
2007-2013, le grandi opere, le reti tecnologiche, acqua, aria,
clima, i trasporti, la cultura, la scuola, l'Università, il tema
del lavoro, sanità, servizi sociali. Si potrebbe a lungo
intervenire argomento per argomento, anche per confutare alcune
critiche che sono emerse nel dibattito odierno, credo però che la
vera riflessione debba essere politica, ossia il fatto che questa
maggioranza autonomista ha dimostrato di saper reggere alle
difficoltà che pure ha dovuto affrontare. Ogni anno si dubitava che
il Presidente e il suo Governo mangiassero la fetta di panettone a
Natale, invece ne abbiamo mangiate di fette di panettone a dispetto
di tutti quelli che si auguravano che l'esperienza fosse una cosa
breve e la durata media dei Governi dalla Liberazione ad oggi è di
poco più di 2 anni, quindi abbiamo traguardato la media in maniera
positiva.
Oggi naturalmente ci dobbiamo interrogare su quale sia il
destino in una politica valdostana che risente in parte della
politica italiana: penso alla nascita del "Partito Democratico"; la
collega Fontana - purtroppo non ero presente, ma sono andato a
rivedermi i resoconti stenografici - mi ha sgridato dicendomi che
non devo occuparmi delle questioni del "Partito Democratico", ma
devo dire che non possiamo essere indifferenti al vostro travaglio,
alla forte radicalizzazione di cui ho parlato anche con Veltroni,
della posizione del "Partito Democratico" in Valle, che sembra
essere anche fisicamente nella presenza in aula un po' prono alle
estreme... a questa "cosa rossa" che è nata a Roma con una serie di
capi corrente in cui i colleghi Fontana e Sandri si riconoscevano.
Sono rimasti nel "Partito Democratico", ma i loro capi corrente a
Roma sono entrati nella "cosa rossa", quindi non si può negare che
vi sia oggi uno sbilancio da parte loro verso una posizione
estremistica e questo spiace perché, come ci ricorda il Presidente
dell'"Union Valdôtaine", oggi l'alleanza dell'"Union Valdôtaine" è
saldamente legata alle forze autonomistiche e spero che questa sia
anche la strategia che sapremo sviluppare assieme per le prossime
elezioni regionali. C'era questo invito del Congresso dell'"Union
Valdôtaine" a guardare con attenzione nei confronti della Sinistra
più moderata e io ho l'impressione che la Sinistra più moderata
oggi si sia dovuta costruire un gruppo consiliare a sé stante per
evitare una contaminazione negativa con quelle ali estremistiche
che in qualche maniera possono essere un peso sulle ali che possa
far cadere nel vuoto a vite un progetto di un partito al quale
guardavamo con grande attenzione, perché partito che si poneva come
superamento di vecchie logiche partitiche. Ripartire dall'area
autonomista anche attraverso questo bilancio regionale... e nella
prospettiva della primavera del prossimo anno, quando io credo
avremo risolto non solo quella parte mancante del programma, ma
avremo dovuto saper risolvere anche una serie di temi che emergono
ed emergeranno nei prossimi mesi, che siano il tema dei buoni
benzina, la vendita delle funivie del Breuil Cervinia, la questione
del Casinò, gli sconti elettrici, il telelavoro, la questione dei
rifiuti, l'utilizzo dei fondi comunitari, alcune norme di
attuazione importantissime, in particolare la norma di attuazione
sul Catasto, o sulla Motorizzazione civile, o le norme di
attuazione che oggi sono all'attenzione della Commissione
paritetica: penso a quella in materia di trasporti o in materia di
energia che è in grado di cambiare la sostanza della nostra
autonomia speciale. L'accelerazione nei prossimi mesi dell'attività
è stata rievocata poco fa in aula anche dal collega Vicquéry e è
stata riecheggiata anche dagli altri Capigruppo, un cambio di
velocità che ci consente di poter attraversare il traguardo in
termini positivi, in una logica che ho evocato in occasione del
dibattito post referendum di un confronto politico pacato, come
spero possa essere sulla singolarità degli emendamenti che saranno
alla attenzione dell'aula nelle prossime ore. Guardiamo a questi
emendamenti con interesse, li verificheremo, vedremo la loro
compatibilità finanziaria, la compatibilità con il Patto di
stabilità e con il buon senso. Sarà l'Assessore Marguerettaz a
rispondere sui temi tecnici e su alcuni temi di ordine politico e
la logica è che i colleghi Assessori che intendano replicare su
singoli punti sono oggi nelle condizioni di poterlo fare.
Questa è stata una legislatura non semplice e tale bilancio
fotografa un'eccezione della Valle d'Aosta di cui dobbiamo tener
conto. Si dice in sostanza, o si adombra da parte di alcune
opposizioni, che possiamo fare i galletti, mi rendo conto però che
l'affermazione in questo caso sarebbe sbagliata anche rispetto ad
una formazione politica che è stata di breve durata, ma qualcuno
potrebbe dire che noi in fondo possiamo essere un poco tronfi ed
esibirci a fronte di un riparto fiscale che ci consente di poter
operare. Credo che non ci dobbiamo vergognare del nostro riparto
fiscale: è frutto di una legge dello Stato, che è fondata su un
ordinamento finanziario radicato nello Statuto di autonomia; se
qualcuno ritiene che questo significhi un eccesso di ricchezza,
come ha fatto in passato in documenti e dichiarazioni pubbliche, è
libero di farlo. Io sommessamente vorrei ripetere solo che nel
guardare la torta di ripartizione del nostro bilancio, abbiamo - lo
ripeto perché questa è la vera definizione - un "welfare"
valdostano che ha caratteristiche di fortissima originalità, che è
la conseguenza della nostra storia. Qualcuno nel dibattito ha
detto: "esiste una sorta di esaurimento della spinta propulsiva
dell'autonomia speciale", dando responsabilità ad una "Union
Valdôtaine" spompata e non più al centro dello scacchiere politico.
Io credo che oggi l'"Union Valdôtaine" è... assieme all'"Union",
quella espressione originale che sono le forze autonomiste della
"Fédération Autonomiste" e della "Stella Alpina"... diano per la
prima volta nella storia della Regione un Governo regionale basato
sulle forze autonomiste. È un fatto storicamente rilevante, che non
impedisce di fare in maniera che la porta possa essere aperta a
formule di collaborazione, che non sono per niente un inciucio, ma
oggi credo che il punto di partenza sia quello che dicevo prima,
con spinte di grande novità. Mi spiace dover smentire un uomo di
grande stoffa e classe qual è il collega Fiou, che nota un
progressivo lacerarsi di una spinta propulsiva, credo che così non
sia. Oggi, fra l'altro, c'è un Governo regionale di un'età
relativamente giovane, in passato abbiamo avuto Giunte di età molto
più avanzata, oggi io credo che i 40-50enni della Valle, che sono
ben presenti anche fra i banchi dei Consiglieri, interpretino una
Valle d'Aosta nuova, non spaventata dall'impatto con l'Europa o
dall'impatto con le nuove tecnologie, non spaventata da cambiamenti
che oggi sono più rapidi. Oggi bisogna, di fronte alla realtà,
essere più plastici di una volta, in passato i periodi nei diversi
settori potevano durare anche qualche decennio, ma oggi ci vuole
un'azione incalzante di cui possiamo essere tranquillamente
protagonisti nel segno di quella continuità. Non ci sarebbe niente
di peggio di un nuovismo di facciata, che talvolta si manifesta in
politica, che non abbia la consapevolezza di avere delle "radici
lunghe", perché in questa fase di riflessione sul 60° Anniversario
dell'autonomia non possiamo non riflettere sulla lunghezza delle
radici che si manifestano. Mi segnalano che ho dimenticato il
collega Maquignaz, ma era stata talmente forte la sua foga che
l'avevo dimenticato non in senso negativo, ma perché era talmente
fresco il suo impulso propositivo da permettermi di non citarlo,
perché l'eco della sua voce era ancora nelle nostre orecchie. È del
tutto evidente che il dibattito di fronte al quale ci troviamo oggi
segna un punto importante per lo sviluppo della Valle d'Aosta,
questo bilancio ha una "profondità" di 3 anni: 2008-2009-2010. Come
sarà la Valle d'Aosta nel 2010? Oggi possiamo, nell'impostare il
lavoro, immaginare di guardare a come sarà quell'orizzonte che oggi
appare ancora distante, ma nella rapidità delle decisioni dei tempi
della politica è invece molto vicino e sono fiducioso sul fatto che
la classe politica valdostana in un periodo di anti-politica sappia
mantenere quel ruolo importante che è incarnato dal Consiglio
Valle. Alcuni mesi fa sono stato criticato perché ritenevo
improvvide alcune scelte politiche che portavano ad una logica di
sostituzione di una democrazia rappresentativa, che ha ben
funzionato, con una logica plebiscitaria che avrebbe potuto porsi
come alternativa rispetto ad alcuni rudimenti e meccanismi ben
"oliati" della democrazia. Sono contento che il popolo valdostano
abbia reagito con prontezza e quindi oggi, rispetto a una logica di
cambiamento radicale, possiamo guardare con maggior fiducia al
futuro.
Presidente
- La parola alla Consigliera Fontana Carmela,
per fatto personale.
Fontana (PD)
- Volevo rispondere al Presidente Caveri:
non l'ho sgridata perché lei... lei mi ha preso in giro sulla
nascita del "Partito Democratico", lei e l'Assessore Marguerettaz,
dicendo che il "Partito Democratico" erano quei galantuomini di
quei Signori, io mi sono sentita offesa per quello, perché io quel
giorno ho portato la mia relazione dicendo che il "Partito
Democratico" aveva un impegno da parte del partito... e continuate
sempre a chiamarci "cosa rossa"... mi dispiace se non le fa
piacere, ma io sono orgogliosa da dove provengo! Non sono come
tanti altri che ogni 5 minuti "cambiano casacca" da un partito
all'altro! Sono orgogliosa da dove provengo e cercherò di lavorare
sempre con questo orgoglio, perché mi sento più onesta di tanti
altri che non sono "cosa rossa", perché sono corretta e tale
rispetto lo pretendo, solo per quello le ho detto queste cose.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Mi associo ai ringraziamenti che sono
stati fatti dal Presidente indistintamente a tutti i Consiglieri
che hanno dato una loro testimonianza. Ovviamente i ringraziamenti
più sentiti vanno ai Consiglieri di maggioranza, perché, come si
può ben immaginare, un'attività di un Governo diventa più serena
nel momento in cui si ha alle spalle una compagine solida e onesta,
che può avere un dibattito interno, può avere delle posizioni anche
differenti, ma che trova una sintesi nei documenti che vengono
presentati. Dopo di questo amerei fare una piccola premessa, perché
da più parti si è lamentata un'assenza di un bilancio di
legislatura. Non vorrei svelare delle cose che non sono un segreto:
abbiamo l'occasione del bilancio consuntivo 2007, che ci permetterà
di fare questo tipo di ragionamento e con l'approvazione del
consuntivo 2007, collega Squarzino, faremo il bilancio che lei ha
richiesto. Oggi stiamo approvando il preventivo, il bilancio 2008 e
il triennale 2008-2010, quindi siamo nella condizione di
rappresentare dei progetti, di dare continuità a un'azione di
governo, che troverà la sua degna conclusione nella discussione che
avremo nel mese di marzo 2008. Abbiate pazienza, nessun
disorientamento, collega Ottoz, siamo consapevoli di doverci
presentare in aula nel dare tutti gli elementi possibili.
È stato detto tutto, non è possibile riprendere le varie
considerazioni, ma considerazioni che non è che bollo come
considerazioni errate o come considerazioni fuori luogo, tuttavia
ho avuto l'impressione di trovarmi di fronte ad uno "shopping".
Quando si fa "shopping", non si comprano necessariamente delle cose
sbagliate, ma si compra quello che appaga i propri desideri, senza
fare un'analisi complessiva. Si va di qui e di là, si spilucca nel
bilancio e si rappresentano dei dati o degli elementi, senza tener
conto che il Governo ha l'obbligo di coniugare tutti i bisogni.
Un'analisi, senza voler sminuire le altre, particolarmente attenta
è stata fatta dal nostro Capogruppo, che ha cercato di dare una
cornice corretta rispetto ad un bilancio che non può limitarsi a
vedere le piccole voci, quindi bisogna avere la capacità di dare
una lettura politica, quella che purtroppo il collega Fiou non ha
visto.
Riprendo uno degli elementi che emerge con più evidenza da parte
di un gruppo politico, non lo chiamo la
"cosa rossa", lo
chiamo l'"Arcobaleno", il quale ha enfatizzato su più punti questa
ripartizione che da più parti e in vari momenti abbiamo sempre
cercato di evitare, ovvero una mera divisione fra le risorse a
disposizione e gli abitanti. Mi chiedo con quale filosofia ci
avviciniamo a questo problema, se così fosse, caro Consigliere
Bortot, che con la posizione che hai di salvaguardia delle località
marginali, periferiche... come potremmo costruire una fognatura
facendo la divisione dell'investimento con gli abitanti che
usufruiscono di tale struttura? Così facendo, bolleremmo di
insostenibilità finanziaria tutte queste attività. Va da sé,
collega Venturella, che tale divisione è una divisione
letteralmente faziosa, con questo tipo di ragionamento legittimiamo
coloro che dicono che la Valle d'Aosta ha troppi soldi. Lei ha
fatto una ripartizione fra disponibilità e abitanti partendo da
Regioni come la Lombardia, Regione a statuto ordinario, ma che da
sempre rivendica maggiori risorse perché dice: "io sono il centro
produttivo del Paese e c'è una disparità fra quanto produco e
quanto ottengo", poi si è spostato alla Sicilia per arrivare a
Bolzano passando per Trento. Non le voglio svelare delle regole
statistiche, dal punto di vista della popolazione, la Provincia di
Bolzano è quasi 4 volte quella della Valle d'Aosta, allora lei sa
che le funzioni che dobbiamo svolgere sono molto simili e
nell'ambito delle economie di scala questo tipo di divisione, se è
matematicamente corretta, dal punto di vista politica, è totalmente
fuorviante, perché, se così fosse, lei mi va a dire: "riduciamo",
così noi arriveremmo in "black out". Non lo avete detto, ma lo
avete fatto capire, o perlomeno l'ho capito io così, perché,
enfatizzando questo dato che abbiamo tanti soldi pro capite, da un
certo punto di vista, "andiamo fuori dal seminato"; abbiamo le
risorse necessarie per i nostri fabbisogni, anzi probabilmente, per
fare certe attività come ameremmo farle, avremmo bisogno
addirittura di più risorse, però si cerca di dare una risposta con
quello che è a disposizione. Il collega Venturella continua a fare
delle statistiche, parte dal 1997 e arriva al 2007 facendo un
discorso di una crescita esponenziale delle risorse. Ricordo solo
un dato al collega Venturella, perché, dal punto di vista
matematico, non ho nulla da eccepire, lei ha dato dei numeri
corretti, le ricordo che fra il 1997 e il 2007 noi abbiamo comprato
il ramo di azienda "ENEL" e, dal punto di vista delle risorse, ci
sono i riparti dei 9/10 della fiscalità generata dalle centrali,
quindi c'è una spiegazione logica. Lei, dal punto di vista
matematico, dà il dato, ma non si spreca nel dare le motivazioni,
mi trovo costretto a darle io, perché sembra che vi sia o Babbo
Natale fra il 1997 e il 2007 o qualche percorso stravagante, mentre
c'è un dato molto importante riferibile all'acquisizione delle
centrali, che ha generato una fiscalità tale da creare questo
flusso, dopodiché il gettito fiscale ha avuto anche a livello
nazionale questo tipo di "trend", ma il dato significativo per la
Regione è questo. Dico al collega Lattanzi che non appartenevo a
questo Consiglio nel momento in cui è stata fatta l'operazione, ma
l'operazione trovava un suo punto di equilibrio nella fiscalità
generata dal ramo di azienda "ENEL", quindi i BOR e la restituzione
del capitale e degli interessi era compensata da tale incremento e
così è, nel senso che regolarmente, se lei va a prendere il
bilancio, l'ammortamento del mutuo comprensivo degli interessi è
ampiamente compensato dal gettito fiscale generato da questa
operazione. La politica dei dividendi, se vogliamo chiamarla così,
quindi non è andata ad intaccare queste restituzioni, l'operazione
è autofinanziata.
Per quanto riguarda i dati rappresentati in modo aggregato, non
mi trovo con il dato espresso dalla collega Squarzino rispetto allo
sviluppo economico. Ho avuto modo di dire più volte che abbiamo nei
fondi globali i 17 milioni per lo sviluppo rurale, se lei somma
questi dati, non troverà una diminuzione come peraltro
matematicamente espresso nella tabella della relazione allegata al
bilancio, ma troverà un incremento, dal punto di vista formale, non
riclassifichiamo tutti i fondi globali, poi gliela fornisco
aggiornata con quella riclassificazione e vedrà che nel confronto
fra 2009...
(interruzione della Consigliera Squarzino Secondina, fuori
microfono)
... certo, ma, siccome sono convinto che di fronte a me vi siano
delle persone che, in virtù della loro lunga competenza, possono
gestire questi dati, e non solo, oltre a questo ragionamento, ho
avuto modo di esplicitarlo anche nella relazione, dicendo:
"attenzione, abbiamo 17 milioni nei fondi globali, ma in realtà
sono per lo sviluppo economico". Quella tabella che matematicamente
esprime quel dato quindi va rielaborata, perché è un dato così
importante quello dei 17 milioni mancanti che meritava di essere
preso in considerazione.
Ancora alcuni ragionamenti perché "shopping" è stato fatto e
"shopping" devo fare, cercando di dare alcune risposte. Vorrei fare
una considerazione di sistema: da più parti si sollecita il Governo
e il Consiglio ad essere innovativo, a superare gli schemi e certe
inerzie, in particolare il collega Fiou dice: "capisco che c'è una
rigidità, ma bisogna gettare il cuore al di là dell'ostacolo",
tutto vero, ma, dal punto di vista politico, rilevo solo un
approccio... che ogni qualvolta si cerca di fare qualcosa di nuovo,
per come è "combinata" la politica, abbiamo tutti coloro che non
aderiscono alla maggioranza che fungono da freno, ossia speculano
sull'inerzia che c'è nella Comunità. Faccio un esempio che mi tocca
da vicino: il digitale terrestre è un argomento che, riguardando la
televisione, va ad incidere sulla quotidianità di quasi tutte le
famiglie; nel momento che abbiamo intrapreso un percorso, anche qui
non sono prevalse le critiche costruttive, ma sono salite alle
stelle le critiche! Il fatto stesso che il Consigliere Sandri si
sia precipitato ad avere un sondaggio, che in modo chiaro è stato
fatto, la Consigliera Squarzino subito a ruota - e io nei prossimi
giorni mi aspetto una serie di interpellanze - stanno a dimostrare
che, se c'è una criticità, piuttosto che dare una mano per
risolverla, "si cerca il sale da mettere sulla ferita per far
gridare di dolore", in modo tale che la Comunità, anziché aderire
ad un progetto, esalti le sue capacità e il suo atteggiamento
conservativo. Ho ascoltato con grande piacere le parole del
Consigliere Vicquéry quando ci dice che le altre Regioni stanno
cercando di andare verso questa strada, il Piemonte ci sta facendo
una corte incredibile per mettere un centro di sperimentazione
congiunto, ossia abbiamo su questo argomento - che ha sicuramente
degli aspetti di criticità dal punto di vista della comunicazione e
delle abitudini - un atteggiamento dal punto di vista della
politica che è di grande speculazione. Ho parlato di questo perché
nel bilancio vi sono 3,5 milioni, ma sono destinati non a chissà
quale sperimentazione, lì, fra l'altro, è ancora più grave che
qualcuno lo critichi, perché sono 3,5 milioni per revisionare e
sistemare gli apparati che sono di proprietà delle Comunità montane
e degli enti locali che sono allo sfascio, che stanno cadendo. Chi
ha a cuore la democrazia e la società dell'informazione dovrebbe
quindi pensare non al piccolo travaglio di coloro che si trovano ad
avere un telecomando in più, ma a quelle zone periferiche che sono
al buio e anche coloro che sono particolarmente "Verdi" - non dalla
rabbia, ma dal punto di vista ideologico - dovrebbero essere
contenti perché vi sono degli apparati che sono meno inquinanti dal
punto di vista delle emissioni elettromagnetiche e che favoriscono
una razionalizzazione dei siti! Dopodiché non sono qui a dire che è
la panacea di tutti i mali, vi sono difficoltà, vi sono sicuramente
degli atteggiamenti che devono essere tenuti per risolvere i
problemi ma, quando qualcuno mi esorta ad essere più innovativo,
esorta il Governo a vedere qualcosa che oggi non vediamo... poi,
appena fatta l'operazione, subito "alziamo gli scudi" e speculiamo
e, se possiamo mettere in difficoltà il Governo, lo mettiamo! Credo
sia corretto desiderare dal punto di vista della propria ambizione
di andare al Governo, non penso che andrete al Governo nel prossimo
futuro, ma se mai ci andrete, non vorrei che la vostra posizione
sia simile a quella in cui si è trovato Prodi, quando ha
demonizzato anche a ragione certe operazioni del Governo di
Centro-Destra e, quando si è trovato dall'altra parte, "si è
trovato nei pasticci fin sopra i capelli", perché ha fatto delle
promesse e ha criminalizzato e poi ha creato dei "mostri" che gli
si sono ritorti contro! Quello che voglio dire e che era scritto
nella mia relazione non è un attacco frontale, poi io ho questo
tono che a volte è poco ortodosso e poco signorile, dirò anche le
cose con una passione esagerata, ma voleva essere un invito ad
essere costruttivi e seri anche nella diversità, perché questo
porta un danno generale a tutti.
Quanto si dice che in Valle d'Aosta è tutto più caro, il sistema
non funziona, non so se il Consigliere Lattanzi ha visto l'ANSA di
oggi, perché ha fatto un accenno parlando dei tassi di interesse
dicendo che qui abbiamo i tassi di interesse che sono più alti;
allora c'è un'ANSA dove si dice:
"tassi per imprese valdostane
tra i meno cari in Italia (notiziario economia e lavoro della Valle
d'Aosta)"
. Non so se sono giusti o no, io dico che
nell'approfondire i dati...
(interruzione del Consigliere Lattanzi, fuori
microfono)
... questa è un'elaborazione dell'Assocredito valdostana, credo.
Sono numeri, abbia pazienza, non ridicolizziamo sempre le cose!
Quello che le voglio dire è che, anche rispetto a questo argomento,
si deve fare un'analisi approfondita perché a volte vi sono dei
dati che sono corretti dal punto di vista numerico, ma che meritano
di essere approfonditi. Io non ho dato nessun tipo di giudizio, non
ho detto che è falso o non è falso, dico solo che non è sempre così
come le cose appaiono. Questa ANSA non l'ho scritta io, è delle una
di questa mattina...
Lattanzi
(fuori microfono)
- ... non è la
verità...
Marguerettaz (UV)
- ... ho capito che non è la verità, ma
quello che le voglio dire... mi può prendere con beneficio di
inventario anche i dati ISTAT? I dati ISTAT non sono la perfezione,
sono dei dati statistici e come tali vanno presi. Chiederei quindi
un atteggiamento prudente, qui non siamo il terzo mondo... mi
dispiace perché il Consigliere Sandri fa gli interventi e poi
scappa... ma sono stupefatto dal suo atteggiamento: ha descritto la
Valle d'Aosta anche dal punto di vista dell'innovazione, della
banda larga e poi ho alcuni dati come se fossimo il terzo mondo...
Come mi suggeriva l'amico Comé... ha detto: "ma secondo te, Carema
vuole fare un referendum per venire nel terzo mondo?". Lo dico
ridendo, ma secondo voi un comune limitrofo, in questo Piemonte
così all'avanguardia, fa un "battage" politico non da poco per
entrare nel terzo mondo? Credo che le parole del Consigliere Sandri
si commentino da sole, ha descritto il "sistema Valle d'Aosta" come
il terzo mondo. Io devo dire che, se la collega Fontana chiede
maggiore prudenza quando si parla di "cosa rossa", dicendo che è
fiera... ebbene io sono fiero di essere valdostano e non mi ritengo
un Assessore del terzo mondo! Mi ritengo un Assessore di una
Regione che è all'avanguardia, una Regione che ha fatto nell'ambito
dell'innovazione degli accordi dove oggi abbiamo più dell'80%
dell'utenza telefonica che ha l'"ASL". Probabilmente con il
richiamo agli affetti, ho qualche ragione in più di essere
orgoglioso, orgoglioso di essere in una Regione che sta dando delle
opportunità. Qui bisogna rendersi conto che siamo 125.000 e che il
rapporto con altre Regioni così come è stato fatto merita qualcosa
di più di un'operazione matematica, perché, quando qualcuno cita la
Provincia di Bolzano, mi chiedo se vi è mai stato, se ha mai visto
com'è il territorio, se si è accorto della differenza che c'è fra
le montagne di Bolzano e le montagne della Valle d'Aosta, di qual è
l'aggregazione. No, io credo che, se uno conosce la Provincia di
Bolzano, non possa fare pari pari un confronto, perché, se la
Provincia di Bolzano ha un'economia di un certo tipo, la nostra
Regione non può averla perché vi sono delle criticità che loro non
hanno. Quando lei parla di banda larga, di innovazione, allora
dovremmo capire qual è l'appetibilità; noi solo per dare il
servizio televisivo dobbiamo fare 80 apparati a carico degli enti
locali, se lei va a Milano e a Torino, questi apparati fanno la
gara per comprarli e metterli, quindi amerei più onestà
intellettuale nel fare i raffronti; in caso contrario finiremmo
esattamente come il Piemonte e allora sì che... questo lo cito
io... perché in Piemonte le valli laterali sono totalmente
abbandonate, sono il Deserto dei Tartari! In Piemonte contano
Torino, Cuneo, Alessandria, Asti, basta! Le valli laterali soffrono
e la dimostrazione sta nel fatto che questi comuni vogliono venire
in Valle d'Aosta, che è il terzo mondo! Abbiamo una banda di
suicidi che vogliono venire qui a tribolare per un pugno di riso al
giorno! Credo che non sia proprio così.
Ancora due dati per l'edilizia abitativa: anche lì, rispetto ai
numeri, vorrei che si tenesse conto di tutto, non so se la collega
Squarzino ha avuto modo... a volte vi sono dei cambiamenti, mi ha
fatto una serie di percentuali... gli anni scorsi nel bilancio
c'erano i contributi per i tetti in lose che erano nell'edilizia
abitativa, quest'anno si trovano nella finanza locale perché con la
legge che abbiamo approvato tali soldi sono nella finanza locale.
Le ho detto: provi a guardare, forse questi 4 milioni quando ha
fatto un raffronto... non so se la Consigliera Squarzino o il
Consigliere Segretario Venturella, uno di voi ha fatto questo
ragionamento... tenete conto che nelle analisi statistiche può
esserci anche tale aspetto, ma non cambia la sostanza in quanto
c'erano questi contributi, continuano ad esserci e c'è una
riclassificazione diversa, così come non c'erano i fondi di
rotazione nel 2007 e ci sono quest'anno di 4,154 milioni. Non
vorrei andare oltre, ho cercato sia nella relazione, sia nella mia
replica di argomentare, di difendere un lavoro serio che deve
essere analizzato certo, ma che non merita di essere ridicolizzato,
perché non sarà fatto da dei premi "Nobel", ma è fatto da persone
che cercano di dare una risposta, di non creare delle criticità o
allarmismi, ma di dare un messaggio positivo. Rispetto a questo
credo che si possa tranquillamente votare con coscienza in modo
positivo, ringrazio alla fine anche i miei funzionari che hanno
permesso un confronto, che hanno dato tutta l'assistenza ai
colleghi di minoranza che hanno frequentato assiduamente il
corridoio di destra del primo piano, quindi grazie e buon
lavoro!
Presidente
- La parola al Consigliere Lattanzi, per fatto
personale.
Lattanzi (CdL)
- Solo per una precisazione, l'Assessore
ha citato un'ANSA che contestava i dati che stamani ho citato;
volevo solo far presente ai colleghi dell'Assocredito che i dati
riportati sono citati da Banca d'Italia, quindi dovrebbero fare un
comunicato fra di loro, parlarsi con Banca d'Italia e dirsi qual è
il tasso di interesse in Valle d'Aosta, credo che i Valdostani
purtroppo sappiano che non è quello che è stato dichiarato.
Presidente
- Vi faccio pervenire gli emendamenti sul
disegno di legge n. 188: 2 emendamenti dell'Assessore Isabellon, 1
emendamento dell'Assessore La Torre, 10 emendamenti del gruppo "PD"
e 15 emendamenti del gruppo "Arcobaleno". Sul disegno di legge n.
186 di cui all'oggetto n. 26 vi sono: 11 emendamenti dei colleghi
del gruppo "Arcobaleno", 1 emendamento del collega Ferraris, 1
emendamento del Presidente Caveri, 1 emendamento del Presidente
Caveri e dell'Assessore Pastoret, 4 emendamenti dei colleghi Frassy
e Tibaldi e 1 emendamento dei colleghi Tibaldi, Ottoz e Frassy; su
tale disegno di legge è stata depositata la relazione del collega
Vicquéry. Tutto questo materiale vi verrà distribuito
immediatamente.
Possiamo sospendere la seduta e riprendere intorno alle ore
21,00.
La séance est suspendue de 19 heures 49 jusqu'à 21 heures
16.
