Classificazione
BILANCIO E CONTABILITA' REGIONALE



Oggetto del Consiglio n. 2111 del 6 dicembre 2011 - Resoconto
OBJET N° 2111/XIII - Continuation et clôture de la discussion
générale sur les lois de finance et de budget pour le triennat
2012/2014.
Presidente
- Riprendiamo i lavori sospesi stamani, siamo
sempre in discussione generale in merito alla trattazione della
legge finanziaria e della legge di bilancio, fra poco vi verrà
distribuita la relazione del Presidente della Giunta in merito alla
partecipazione degli enti locali al processo decisionale
dell'Amministrazione regionale.
La parola al Consigliere Louvin.
Louvin (ALPE)
- Grazie Presidente.
Il Presidente Rollandin avrà ancora un piccolo lapis per
prendere nota, ormai l'avrà già consumato, dopo tutti gli
interventi della giornata, a forza di prendere appunti e la
rassicuro che non saliremo nell'empireo delle grandi vicende della
politica internazionale, delle banche centrali, delle letture di
economia politica, che sono diventate ormai pane quotidiano per la
classe politica tutta intera; sembra di sentire altrettanti
professori della Bocconi e di Harvard che disquisiscono a tutti i
livelli sui piani nazionali e locali e devo dire che anche noi, nel
nostro piccolo, ci diamo da fare.
Nel nostro piccolo, peraltro, il gruppo di ALPE ha fatto uno
sforzo e spera, con questo ulteriore piccolo intervento, di
completare la discussione generale con una serie di approfondimenti
che, come avrete - spero - potuto apprezzare, sono frutto di
valutazioni maturate all'interno della vicenda politica regionale e
delle nostre esperienze dirette, ma sono anche interventi - lo dico
con molto piacere avendo svolto per metà legislatura la funzione di
Capogruppo - sono anche frutto di una maturazione di pensiero, di
riflessione del nostro gruppo che è il piccolo contributo che
sappiamo e vogliamo portare alla politica valdostana.
Noi cerchiamo di guardare naturalmente dentro questo bilancio
particolare e, al tempo stesso, portare un po' oltre lo sguardo,
tenendo presente le funzioni che sono proprie di questo strumento
particolare, la sua funzione politica di verifica del rapporto fra
il Governo e l'Assemblea che lo ha espresso, la funzione di
garanzia nei confronti dei nostri concittadini che devono sapere
quali sono le regole di azione che mettiamo alla base del nostro
agire politico, la funzione di autorizzazione di spese e di azione.
Qui giriamo la chiavetta per l'anno prossimo, per far funzionare la
macchina per eccellenza di questa "Aosta-Regione", non fosse
necessariamente per eccellenza come giudizio di valore, ma
sicuramente per eccellenza dimensionalmente per quello che
rappresenta e che pesa sulla vita, sui bilanci familiari, sui
bilanci aziendali di tutta la Valle; per la sua funzione economica
insostituibile di programmazione e per - naturalmente - la funzione
contabile che assolve. Lo facciamo consapevoli di poterci
pronunciare solo sulla parte emergente della finanza pubblica,
perché la finanza pubblica allargata - come già detto e come
torneremo a ribadire in buona parte - sfugge a questo bilancio, si
sottrae, perché ha perso nel corso degli ultimi decenni, proprio
per l'espansione che ha avuto il settore delle controllate
regionali, un carattere di universalità questo bilancio. Una buona
fetta delle risorse pubbliche segue altri canali, su alcune non si
sofferma neanche più la nostra attenzione, nessuno di noi ha
evocato nel corso del dibattito il
bon de chauffage
, che
infatti puntualmente non si ritrova nel bilancio regionale,
bypassato come è stato il bilancio, anche qui, da logiche di
prelievo su risorse esterne al nostro bilancio pubblicizzato da
questa vicenda, da questo dibattito.
Tutti hanno detto: nessuno si può sottrarre alla sottolineatura
del fatto che oggi parliamo in una cornice molto particolare, e
parliamo anche di un bilancio provvisorio, perché già si annuncia,
già si formalizza nello stesso emendamento che il Presidente della
Regione ha depositato questa mattina, il fatto che questo è un
bilancio in qualche modo
in progress
, deve essere ancora
corretto e ritarato in funzione di eventi esterni che si sono già
succeduti con la grandine di manovre economiche, con il succedersi
di interventi sempre più restrittivi delle nostre possibilità di
spesa, e anche questo attuale stato è una fotografia sfuggente, è
quasi un diagramma che appare un attimo per poi essere già
sostituito, come succede nei film, da un'immagine successiva.
Quindi questo cambiamento profondo chiede un bilancio dinamico,
chiede un bilancio di adeguamento a queste situazioni, ma la nostra
impressione complessiva - e l'abbiamo esternata già nei giorni
scorsi annunciando pubblicamente il posizionamento politico
dell'ALPE sul bilancio regionale 2012 e sul triennale 2012-2014 - è
quella di un bilancio che, invece, è statico, non ripensato, alla
luce dei grandissimi cambiamenti che sono in atto. È stato
fotocopiato con le correzioni. Il termine usato costantemente, il
vero e proprio
leitmotiv
è rimodulato, tutte le spese sono
rimodulate, fa meno male dei tagli...vero collega Fontana? Parlare
di "rimodulazione" è più morbido di dire abbiamo tagliato di qua,
no, non si taglia più, si rimodula semplicemente...Fra un po'
andremo dal
coiffeur
, dal barbiere, e ci faremo rimodulare i
capelli, non si taglia più, si rimodula, e quindi c'è questa idea
che è semplicemente un aggiustamento. Infatti l'approccio è stato
un po' quello, teniamo tutto così com'è;
quieta non movere
,
non andiamo troppo ad agitare le acque, semplicemente abbassiamo un
pochettino di qualche decibel le punte che si possono ritoccare;
d'altra parte la grossa potatura era stata fatta l'anno scorso, lo
ricordiamo, ed è mantenuta puntualmente nel settore
dell'agricoltura, dove c'è stato un ribassamento pesantissimo...non
abbiamo avuto, quest'anno, una riespansione, un riallineamento, è
rimasto esattamente nella condizione in cui era prima. Ripetiamo: è
un bilancio che vediamo in qualche modo avere assunto caratteri di
fissità e questa mattina, Presidente - vede, poi col tempo
invecchiamo tutti -, vengono gli "amarcord" che abbiamo discusso,
presenti con l'Assessore alle finanze, lei, io e i posti miei e suo
sono rimasti gli stessi, il collega Lavoyer è salito di grado.
Ventitré anni fa eravamo qui a discutere un altro bilancio, nel
1988; io, da novizio, assistevo per la prima volta al rito ed erano
bilanci di una comunità che si sentiva il vento in poppa, che
sentiva una grande forza di crescita, che aveva degli strumenti
decisamente poderosi, quelli su cui oggi si discute dicendo: "sono
privilegi, non privilegi"...allora eravamo tutti privilegiati,
l'Italia si comportava da privilegiata, si è comportata vivendo al
di sopra dei propri mezzi per tanto tempo e quindi noi abbiamo
anche goduto di una situazione di particolare favore in quella
congiuntura. Ma ripensandoci questa mattina, Presidente, allora
c'era un'idea forte di poter programmare il proprio futuro, c'era
la sensazione di dover affrontare dei passaggi difficili; lei
ricorderà sicuramente, erano gli anni in cui ci si preparava
all'ingresso nel mercato unico, l'abbattimento delle barriere
doganali, abbiamo saputo dopo cosa ci ha riservato, cosa ha
cambiato nel nostro ordinamento finanziario...moltissimo! I
contraccolpi li abbiamo avuti fino a poco più di dodici mesi fa.
Quindi un bilancio nel quale la comunità valdostana ed il suo
apparato politico avevano uno sguardo estremamente positivo. Sarà
l'effetto del tempo che passa, noi percepiamo in questo bilancio
non solo una maggior ponderatezza, una maggior attenzione, cosa che
è normale, ma percepiamo sicuramente minor forza, minor forza
progettuale, minor capacità di affrontare il cambiamento che oggi
come allora c'è; sicuramente allora il cambiamento appariva
inquietante, ma ancora foriero di possibili aperture,
soddisfazioni, eccetera.
Oggi percepiamo un cambiamento più problematico e quindi abbiamo
un atteggiamento ripiegato, ma questo, della Giunta regionale di
oggi, che ci viene restituito attraverso questo bilancio, è un
atteggiamento troppo fermo! Troppo fossilizzato su queste posizioni
e quando lei ci parla dei generali nell'Amministrazione, di
situazioni che sono un po' cristallizzate, faccia attenzione,
Presidente, che non sia questo un po' come nel romanzo di Garcia
Marquez
L'autunno del patriarca
, in cui questa figura di
generale dittatore caraibico si parla un po' tra sé e sé, dalla
prima all'ultima riga del libro, in questo continuo dialogo con sé
stesso. Noi abbiamo la sensazione che sia mancato in questa fase il
dialogo di preparazione con la comunità. Sì, sì, sono state
incontrate associazioni, organismi rappresentativi, eccetera, ma la
decisione, l'impianto è partito tutto da un punto ben preciso e noi
non abbiamo la sensazione che ci sia intorno a questo bilancio una
costruzione di insieme, una tensione, una visione che sia quella
naturalmente di superamento del welfare, per come è stato
congeniato alla fine degli anni '80 e primi anni '90...inevitabile!
Sappiamo che dobbiamo andare oltre, ma non vediamo prepararsi, non
vediamo predisporsi gli strumenti per far fronte al disagio sociale
che sta crescendo, il termometro raggiunto in Valle d'Aosta dei
livelli mai raggiunti, sì...si può duettare sulle cifre, ma la fuga
dei cervelli che è in atto in questa nostra regione è elevatissima,
il ricorso ad impieghi precari, lo vediamo, è altissimo in questo
momento e, se è vero che non cresce l'apparato pubblico, si espande
ancora e sempre l'apparato para-pubblico, anche quest'anno, e anche
per effetto di decisioni annunciate pochi giorni fa, come quella
dell'acquisizione della Deval...cresce ulteriormente questa
dipendenza indiretta dalla Regione di centinaia e centinaia di
persone. Quindi noi dobbiamo essere molto consapevoli di questo,
che invece di iniziare comunque una manovra di rientro stiamo
ancora completando una manovra di salita verso numeri sempre più
alti di dipendenza dall'Amministrazione regionale.
Noi distinguiamo la nostra posizione, Presidente, colleghi,
dalla scelta minimalista che è stata fatta in questo modo. Noi
riteniamo che con un 20 percento delle risorse ancora disponibili
per investimento ci fossero delle possibilità da cogliere
opportunamente per individuare delle tracce di percorso diverso di
trasformazione che, anche il mondo culturale, professionale,
scientifico, intorno a noi indica, tra le altre, quelle della
green economy
, ci siamo permessi già di ricordarlo due anni
fa, in quest'aula: la possibilità di aprire la strada in modo vero,
deciso, a delle filiere innovative che non vediamo venire fuori, e
invece non troviamo nell'articolazione di bilancio, nelle scelte
soprattutto della legge finanziaria di accompagnamento, dei segnali
significativi. Mi pare essersi spolpata ulteriormente questa legge;
invece di utilizzare questo per aprire delle vie nuove, la si
utilizza solo per risolvere dei problemi, chiudere delle partite,
evitare delle magagne. Non per aprire veramente la strada, per
questo in una battuta abbiamo indicato come superato
concettualmente come pericoloso e anche iniquo, generazionalmente,
questo bilancio.
Le medicine vecchie o la ripetizione di medicine, rispetto alle
quali occorrerebbe un'alternativa, portano ad assuefazione, la
ripetizione meccanica delle misure di anticrisi non ha la stessa
valenza per l'anno 2012 che ha avuto per il 2009. Noi riteniamo che
qui sia mancato, nello spazio di 36 mesi, una volontà reale di
andare a tarare diversamente, ad individuare altri strumenti, ci
sia stato in fondo un affidamento a schemi ormai ripetuti, in
qualche modo logori, ma in una società come la nostra, come quella
valdostana, che oggettivamente è compressa, in cui gli spazi di
dibattito democratico sono estremamente limitati, non si sentono
voci dissonanti, c'è scarso dibattito su questo, all'esterno da
quest'aula, alle poche riflessioni che vengono fatte da noi, ma
anche dai banchi della maggioranza sono affidati gli unici commenti
pubblici rispetto al bilancio regionale. Le stesse forze economiche
e di rappresentanza sociale - lo vedete - sono caute, sono timide
nell'esprimere giudizi in una sorta di arrendevolezza che ha la
società esterna al mondo politico rispetto alle scelte che vengono
fatte qui, a Palazzo.
Gli ottimi interventi di questa mattina dei miei colleghi mi
consentono di fare solo qualche ritocco a quanto è stato detto
intelligentemente e quindi non sarà questo un intervento a tutto
campo. Riprendo solo alcuni temi per qualche indicazione ulteriore.
La prima osservazione la vorrei fare sulla sanità, di cui ha
parlato molto bene la collega Morelli, segnalando - questo è il
nucleo del suo e del nostro pensiero - che l'equazione "più spendo,
meglio sto" non è un'equazione veritiera. Ma lo è tanto più alla
luce di un pensiero diverso che sta emergendo rispetto al mondo
sanitario, non solo nella nostra regione, non solo in Italia, ma
più in generale nel mondo, ed è la constatazione della
ipermedicalizzazione delle nostre società, di un abuso,
addirittura, di farmaci, di terapie. Un atteggiamento complessivo
del mondo medico che porta ad uso, qualche volta, Assessore - credo
che potrà convenirne con me, perché questa è una constatazione di
ordine generale e non legata specificamente a questo contesto -, ad
un uso elevatissimo di strutture, di strumenti di diagnostica, ad
una ripetizione di esami, ad una mancanza di contatto personale
individualizzato con il paziente e tutto questo, che recentemente,
anche in sede pubblica, è stato ampiamente sottolineato, porta, da
un lato, a vedere costantemente aumentata la spesa sanitaria;
dall'altro, ulteriormente depauperata la qualità del rapporto tra
il curante e il paziente.
Ora, noi questo vorremmo che insieme ad una revisione profonda e
sincera della spesa sanitaria valdostana, dove ci sono possibilità
di conseguire degli alti margini di economia...perché lei,
Assessore, che pure è tecnico...noi parliamo tanto dei tecnici che
ci sono a Roma, ma noi i tecnici ce li abbiamo qui, ecco! Li
abbiamo avuti e li abbiamo riavuti, come tecnici in questa
istituzione regionale, ecco! Lei dovrebbe, credo, avrebbe dovuto,
forse, iniziare questo percorso già da tempo nella nostra "medicina
regionale", alzare il piede rispetto a questa spinta continua ad
avere sempre di più quantitativamente in termini di macchine, in
termini di prestazioni, di commisurare sempre e solo la
remunerazione degli stessi medici alla quantità e non alla qualità
delle prestazioni. Questo è quello che si sta dicendo nel mondo
medico, ed a questo credo che un'Assemblea come la nostra deve
essere attenta nel chiedere che si tirino un po' i freni della
spesa, di fermare l'iperproduttivismo, di andare verso un uso molto
appropriato delle risorse, uso che non sempre ha questi caratteri
ed una grande attenzione alla qualità di vita delle persone.
Abbiamo dei settori nei quali ci stiamo distinguendo per questo, e
vanno sottolineati, vanno valorizzati, ma il complesso, la
filosofia generale di approccio rispetto alla sanità pubblica
valdostana difetta ancora di questa caratteristica.
Nel settore delle opere pubbliche il termine "rimodulazione" è
quanto mai stato utilizzato nel senso che prima indicavamo. C'è
questo rallentamento, c'è anche un riscaglionamento, mi pare di
avere colto, dei programmi; si dice, in sostanza: siccome non
possiamo fare tutto subito, rallentiamo un po' la marcia...ma ci
sono anche dei nodi abbastanza grossi ancora da sciogliere per il
servizio idrico, per esempio, per gli investimenti che sono stati
previsti e che sono ancora in parte bloccati da ragioni di tipo
burocratico, da mancanze anche da parte della programmazione degli
enti locali, abbiamo riscontrato questo tipo di situazioni. La
macchina regionale rispetto alla potenzialità sua sta girando
sicuramente a regimi più bassi di quanto non potrebbe.
Molto puntuali sono state le osservazioni dei miei colleghi
sulle controllate e sulle partecipate pubbliche, quindi non credo
sia il caso di tornarci. Abbiamo sicuramente modo, tra l'altro,
prego di portare poi la vostra attenzione su alcune proposte
emendative che porteremo in questo senso sulla
governance
del sistema, perché non deve essere un sistema impazzito, un
sistema che comunque risponde soltanto a logiche di interlocuzione
personale con questo o quell'amministratore, ma, quello che
vorremmo rilevare come problematico, come pericoloso è che non c'è,
in questo momento, un'esatta percezione di quanto producano
realmente queste società in termini di prelievo fiscale, e quindi
in quale maniera noi, come istituzione regionale, alimentiamo il
nostro stesso bilancio regionale con i prelievi che vengono dalle
attività delle controllate regionali. Invece di essere soltanto
strutture in qualche modo di servizio, o dei poli di riferimento -
come si diceva questa mattina - a dispetto di determinati settori
industriali o di servizio, queste sono diventate dei campioni
economici, ed in questo momento diventano queste strutture - mi
riferisco soprattutto naturalmente all'idroelettrico - diventano,
esse stesse, un alimento per l'economia regionale e, di riflesso,
per il prelievo finanziario regionale.
Allora, noi dobbiamo essere consapevoli di questo: che è un
circuito, è un circuito nel quale il pubblico produce ricchezza
sulla quale si viene a tassare in modo da recuperare nuove risorse.
Allora, fino a che punto questo sistema, che si autosostiene, può e
potrà reggere? Noi dobbiamo ritrovare, dobbiamo avere la forza di
fare un'analisi economica come Regione per individuare fino a che
punto possiamo sostenere il nostro operato su una quota di pubblico
e dove invece dobbiamo recuperare una quota di libero mercato, una
quota di terzo settore che deve, a nostro modo di vedere,
ampliarsi. Perché questo è il settore che non si è riespanso, nella
crescita del pubblico e nel tentativo del privato di resistere non
c'è stato spazio per un vero terzo settore nella nostra
regione...ma ci torneremo, nella discussione sulla legge
finanziaria. Il Presidente sa che è una nostra vecchia ubbia, una
nostra convinzione ferma che il settore forestale fosse, per sua
vocazione, per sua tipologia, il luogo naturale dove potevamo
portare a compimento un modello veramente interessante di mutualità
e cooperativismo; invece qui si verifica proprio esattamente questo
scavalcamento che dicevo, dal pubblico al privato, senza passare
per questo luogo intermedio che è un luogo di finalità anche
diverse, rispetto al profitto privato, come appunto quello del
settore cooperativo. Noi, però, in questo settore dell'economia
privata dobbiamo anche avere attenzione a giocare delle partite
eque, e dobbiamo anche essere qualche volta un po' meno generosi;
c'è una norma, su cui verremo a discutere più avanti, che è un vero
e proprio
cadeau
, in questa finanziaria. È una norma che
esonera per tre anni dalla contribuzione, che pure la legge
regionale, pochi anni fa, aveva posto a suo carico, ed è il settore
delle acque minerali. Allora, se c'è un settore economico che -
come abbiamo visto e ne abbiamo ampiamente discusso quest'anno, in
occasione di un referendum nazionale sulle acque - ha una
fortissima capacità di produzione di reddito, che ha fortissimi
ricarichi, è quello delle acque minerali; è proprio in questo
settore, mentre noi tassiamo pesantemente la produzione, per
esempio dei nostri viticultori, solleviamo totalmente dagli oneri
contributivi chi preleva una risorsa pregiatissima, di qualità ed
in quantità molto rilevante nella nostra regione. Su questo un
attimo di confronto, anche con quello che succede nelle altre
regioni andrebbe fatto, perché è vero che bisogna giocare a
condizioni di miglior concorrenzialità, ma bisogna anche essere,
credo, attenti a porre delle giuste condizioni di contribuzione da
parte di chi trae profitto da risorse naturali in un territorio
rispetto al territorio che gli è circostante.
Noi interverremo con delle proposte, con una proposta, che già è
arrivata sul tavolo di questo Consiglio in altra forma e che
chiederà il ripensamento, l'adozione di una misura precauzionale
nei confronti del rilascio di concessioni idroelettriche in questa
regione. Sappiamo essere un po' noiosi su questo tema, ma siamo
molto convinti, e lo siamo ancora di più da quando un'associazione
molto qualificata tecnicamente come dislivelli ha approfondito i
profili di non sostenibilità dell'utilizzo di acque a scopo
idroelettrico in determinati contesti montani. Noi riteniamo che
non sia tutto permesso e che non sempre il puro rispetto delle
regole formali che ci siamo dati consenta di evitare un
depauperamento grave del nostro territorio rispetto ad altre
funzioni domestiche, agricole, paesaggistiche, di stabilità dei
versanti, come rischiamo di creare, condizioni che rischiamo di
creare, come condizioni di pericolo e di depauperamento in varie
parti della regione. Con questo, colleghi, vorremmo semplicemente
ricordare che questa finanziaria deve essere volontaristica, cioè
deve indicare delle volontà. Noi le mettiamo sul tavolo,
naturalmente saranno con ogni probabilità minoritarie in
quest'aula, ma dobbiamo, sentiamo il dovere di rimetterle sul
tavolo, perché la Regione sia guida e non sia spettatore inerte,
nascosto dietro il formalismo del rispetto delle norme
giuridiche.
Meno formale, invece, è la questione degli Enti locali. La
questione degli Enti locali che riassumo in una parola...in due
parole: svuotamento e riaccentramento. Colleghi, abbiamo avuto modo
di mostrare in altra sede, e lo facciamo anche qui, con molta
tranquillità, che la dinamica che si sta sviluppando nei confronti
dei nostri Comuni è una dinamica mortale rispetto alla loro
autonomia reale. C'è una discesa progressiva, inarrestabile, delle
risorse che sono disponibili...Presidente è possibile accorpare il
secondo intervento al primo?...Disturba avere un prolungamento di
quindici minuti?
(voci in aula)
...no...ma era solo...
Presidente
- Lei si interrompe, si riprenota e facciamo
l'intervento subito.
...Questo disturba i colleghi?
(voci in aula)
...grazie.
Presidente
- Si prenoti...bene.
Louvin (ALPE)
- ...grazie, grazie della cortesia
Presidente e colleghi, vedrò di non abusare.
Dicevamo di un effetto di strangolamento, la discesa delle
risorse disponibili senza vincolo di mandato...qui siamo solo
nell'arco di due anni...ma guardate la rapidità con la quale si sta
consumando questo fenomeno! In rosso il raddoppio delle
disponibilità con vincolo, con vincolo, orientate, canalizzate. In
verde, in discesa, e anche qui in dimezzamento, le risorse
disponibili attraverso il FOSPI. Allora, c'è una logica dietro
tutto questo, perché l'Assessore Lavoyer riassumendo il tutto
diceva semplicemente, in commissione: ma passiamo semplicemente da
236 milioni a 247 c'è quindi un aumento della finanza locale, hanno
più soldi. Peccato che sono soldi che nominalmente sono loro, ma in
realtà, li gestiamo noi! Li gestiamo noi come orientamento politico
ed addirittura, se guardate bene, ci sono due parole che sono le
più usate in tutte le leggi finanziare e sono "in deroga". La
logica del "in deroga" vuol dire che sono tuoi i soldi, ma li
gestisco io, li amministro io: nel sociale, nel trasporto pubblico,
e così via, e abbiamo avuto quindi questa dinamica. Questo,
Presidente Rollandin, vorrei che fosse chiaro, è la nostra
preoccupazione. Su questo so che siamo su posizioni diametralmente
opposte, che io rispetto, che noi rispettiamo, ma che devono sapere
gli amministratori locali. Perché gli amministratori locali vengono
regolarmente...come dire? illuminati, in modo da avere una
percezione abbastanza singolare della realtà. Noi non siamo lontani
dal credere che anche la rappresentanza istituzionale degli Enti
locali sia un attimino inregimentata da questo punto di vista, e
che non ci sia un dibattito molto aperto e molto dialettico
all'interno degli Enti locali; ma questa è una percezione esterna,
naturalmente, che non possiamo, né voi, né io, vedere convalidata.
A questo effetto di scaricamento, comunque, e di restrizione
normale, naturale, comprensibile della coperta degli Enti locali,
si restringe la nostra...si restringe anche la loro. Ma in questo
giochino del "fatti più in là, spostati un pochettino più in là",
poi il gradino successivo è: "ti do anche lo strumento per tenerti
la poltrona un po' più larga, per avere un po' più di agio, metti
la tassa di soggiorno". Ed è qui il punto, qui stride un po' la
logica, perché l'ultimo anello della catena è poi un settore in
forte apprensione in questo momento.
Avremo poi modo di soffermarci, ma la logica che volevamo
rappresentarvi è questa, la lettura politica generale del bilancio
e della legge finanziaria è questa. La Regione fa qualche
contenimento, ma in realtà scarica buona parte delle sue ridotte
disponibilità sugli Enti locali; gli Enti locali, a loro volta,
fanno questa operazione di scaricamento. Questi sono i numeri; tra
l'altro, Presidente, io credo che il prossimo anno noi avremo tutti
quanti da ripensarlo il sistema della finanza locale nel complesso.
Lei, quest'anno, ci fa mettere una normetta che dice: "sì, sì,
avete ancora il 95 percento dell'IRPEF, però..." - attenzione! -
"dell'IRPEF calcolata come la calcolavamo prima, non a 10/10 come
la prendiamo adesso, ma solo a 9/10". Credo...esatto, ma io credo
che si sarebbe potuto cambiare la legge, si sarebbe potuto iniziare
questo discorso, e si inizierà a fare questo discorso. Sicuramente
il "decreto Monti" di questi giorni obbliga, obbligherà ad entrare
nel merito di una finanza locale che ha avuto un ciclo lungo, dal
1998 in avanti, che ha avuto determinate logiche, che dovrà essere
totalmente ripensato. Siamo qui, siamo qui per questo, non ci
sottraiamo. A noi, però, sembra che questa Giunta più che da
"epigona di Chanoux" si comporti da "allieva di Calderoli", e
questo non ci fa piacere! Non ci fa piacere, perché è
un'interpretazione del federalismo interno a questa Regione che non
è esattamente in linea con la nostra.
Molto brevemente, e sarà l'ultima considerazione:
l'esternalizzazione dei lavori forestali. Qui c'è un nodo politico
enorme sul quale sono già intervenuti altri colleghi, e penso che
dovremo parlarne molto a lungo. Spero che arriveremo a stoppare, a
bloccare questa scelta sciagurata di un salto triplo carpiato dal
sistema pubblico al sistema privato. Questo è quello che noi
pensiamo, perché è vero, da un certo punto di vista, trattarsi di
spese di investimento, e quindi poter spostare dall'asse della
gestione corrente interna della Regione all'asse
dell'esternalizzazione queste funzioni, non ci scandalizza in
assoluto...non è un "a priori" ideologico il nostro. Vi abbiamo
detto che però la nostra concezione economica prevede tre grandi
ambiti: un ambito pubblico, del servizio pubblico; un ambito
privato, e quindi della libera e privata iniziativa, ed un ambito
di tipo cooperativo e mutualistico in mezzo. Noi pensiamo che
questo salto sia un grave errore che sia stato condotto alla luce
di un'assoluta approssimazione e, contrariamente a quanto hanno
detto altri colleghi che forse hanno partecipato ad altre riunioni,
quello che noi abbiamo sentito, Presidente Rollandin, da lei, in
Commissione, non ci ha per niente rassicurati, e quello che abbiamo
sentito dalle rappresentanze delle organizzazioni imprenditoriali
ci ha gelati...ma non perché queste persone facciano un discorso
ingiusto, iniquo, eccetera...perché perseguono altri fini, altri
obiettivi rispetto a quelli che oggettivamente si può dare una
struttura che opera, come ha operato per trent'anni, a sostegno del
nostro territorio ed a conforto di fasce di lavoratori in
condizioni difficili.
Noi non pensiamo che lei abbia individuato una scelta azzeccata.
Quelle mouche vous-a piqué?
Perché questo? Ecco, ce lo
stiamo ancora chiedendo! Perché fare questa rottura di sistema?
Capisco la difficoltà di ammettere che l'impostazione che era stata
data un anno fa, direi anche con una certa robustezza, una certa
supponenza forse, si è dimostrata non adeguata...ma perché non
riprendere il filo del dialogo, perché non ripartire su altre basi
e scaricare così brutalmente il problema in questi termini? La
scelta ideologica di fondo non ci trova, ripeto, aprioristicamente
contrari, ma ci trova fortemente contrari; l'utilizzo di questo
strumento, in questo contesto, con un capitale organizzativo della
Regione, con un capitale anche economico di materiale, di logistica
della Regione che viene strumentale, che viene assolutamente
depauperato, con delle criticità ambientali di sicurezza che fanno
sì che noi siamo messi, oggi, meglio di altre regioni che soffrono
in contesti di calamità naturali, perché abbiamo una determinata
rete. Ma quali saranno le piccole imprese che mandiamo poi in caso
di difficoltà, che facciamo attivare in caso di calamità? Non
rispondono alle stesse logiche, non hanno lo stesso approccio che
noi abbiamo potuto constatare, con tanti limiti, con sicuramente
anche delle manchevolezze, ma con delle grandi positività nel corso
degli anni.
E cosa dire poi dei trasporti? Ieri, lei ha fatto un accenno,
Presidente, ai pullman vuoti, dicendo "ma tutti vogliono andare in
macchina, gli operai vanno in macchina", ma noi abbiamo
l'impressione che i trasporti siano obiettivamente il buco nero di
questa regione, in questo momento; è gestito con competenza da
"buco nero" dall'Assessore attuale che non vede la grande
opportunità che ha in questo momento davanti, grandissima
opportunità. Abbiamo un sistema pubblico che ci costa molto, che è
frammentato tra vari soggetti e che manca anche solo di quella
chiave unica di utilizzo che altri hanno già individuato. Noi siamo
andati a guardare...guardi, succede anche a noi, andiamo a studiare
fuori delle soluzioni diverse, e la maggior parte delle realtà,
avanzate, verso cui guardiamo ci dicono che la chiave è la stessa:
ci vuole un pass integrato! Tu devi poterti spostare sui mezzi
pubblici della tua regione - che si chiamino treno, che si chiamino
pullman, che si chiamino autobus - in modo integrato. Non ti devi
fare un abbonamento per il treno, un abbonamento per l'autobus, un
abbonamento per il pullman e magari fartene quattro se siete in
quattro in famiglia che abitate a Valgrisenche e dovete andare, che
so io? a Saint-Christophe! Eh no, bisogna integrare questo! Siamo
riusciti a fare qualche progresso nella bigliettazione a livello
regionale nel settore sciistico, non ci abbiamo neanche pensato,
non iniziamo neanche questo discorso sul terreno del trasporto
pubblico, adesso? Adesso che non ci sono più i buoni benzina! Non
stiamo a fare dei piagnistei in questa sede, ma adesso che costa
così tanto muoversi, adesso che aumentano le tariffe, non riusciamo
a fare questa cosa molto semplice! Non abbiamo pretese particolari!
Noi ve la mettiamo sul tavolo, senza presunzione, vi diciamo:
"questa è una delle vie".
Assessore, chiediamo la sua attenzione; colleghi, chiediamo la
vostra attenzione su questa via. Ci sono tante altre cose nella
mobilità elettrica, nel
car sharing
, eccetera...tante cose
che si possono fare anche in Valle d'Aosta, anche con i piccoli
numeri! Ma ci vogliamo muovere? Dove vedete un accenno, un barlume
di indicazione in questa legge finanziaria, in un momento
drammatico come questo, per la mobilità interna della Regione? Noi
riteniamo che si possa fare molto in questa fase, contrariamente al
fatalismo che dilaga secondo noi, ci sono margini di iniziative e
di attività.
Non ci fa paura il fatto che ci siano dei tecnici a Roma in
questo momento, anche se sappiamo che sono momenti difficili, ma
d'altra parte, collega Lattanzi, sono i suoi omologhi della Regione
Lombardia che stanno discutendo in questi giorni una mozione per
sopprimere le Regioni a Statuto speciale, tanto per dircela chiara!
Quindi non è esattamente di loro competenza, ma è un loro pensiero
e, siccome è un pensiero che è patrimonio del suo partito, in
questo momento...di cinque consiglieri regionali di Forza Italia,
una regione non piccola e non secondaria come la Lombardia...forse,
se cominciamo anche a far sapere nei partiti ai quali apparteniamo,
ecco, che esistiamo con delle ragioni di cui lei si è fatto
alfiere...no, non voglio concludere in polemica, ma di cui lei si è
fatto alfiere questa mattina...siccome ho sentito dei ragionamenti,
dei passaggi a cui non eravamo abituati, ecco, da parte vostra
negli anni passati, beh, insomma, evviva! Esporti anche, collega
Lattanzi, queste idee nel suo partito e ne avremo tutti un grande
beneficio, noi vorremmo uscire, colleghi, insieme da quello che è
una crisi economica, una crisi finanziaria, naturalmente.
La collega Impérial è stata l'unica, tra noi, ad evocare però il
concetto di "crisi morale", ha usato questo termine, e mi fa
piacere che sia stato richiamato, perché c'è una crisi morale,
profonda, all'interno delle nostre comunità, c'è un invecchiamento,
c'è una sfiducia crescente e quindi siamo pronti a fare la nostra
parte per uscire da questo.
Il bilancio che ci è proposto è immobile, è immobilista, è anche
un po' immobiliarista, se vogliamo, perché congela quantità enormi
di risorse con l'indebitamento sulle generazioni future, in una
misura che non consente alla Valle di ritrovare la velocità e lo
slancio di cui ha bisogno. Noi crediamo, invece, che nelle piccole
realtà - e concludo - si possa fare molto. C'è un paese, in Europa,
che ha rifiutato la medicina dei grandi finanzieri e delle grandi
istituzioni internazionali, si chiama Islanda; ha fatto una scelta
molto controcorrente ed ha ritrovato piena sovranità e grande
dinamismo economico. Si possono individuare anche in questa regione
delle vie diverse da quelle che appaiono segnate. Grazie.
Presidente
- La parola al Consigliere Empereur.
Empereur (UV)
- Merci M. le Président.
M. le Président, chers collègues, après les interventions du
rapporteur Rosset et des collègues de Mouvement Prola, Impérial,
Caveri, que je remercie pour leur qualifiante contribution au
débat, permettez-moi ces quelques ultérieures réflexions à propos
d'un argument important, voire fondamental par rapport à notre
activité administrative et législative.
La loi de finances, aux termes de l'article 24 de la loi
régionale n° 30/2009, adapte les dépenses du budget de la Région
aux objectifs de politique économique et dicte les orientations de
la programmation financière des trois prochaines années. Elle
représente donc la liaison entre l'organisation législative et la
loi de budget. Encore, elle représente, je dois dire toujours plus
depuis quelques années, l'instrument indispensable d'adaptation du
budget aux objectifs de finance publique communautaire et nationale
et définit les actions que l'Administration régionale, dans le
cadre de ses compétences, met en œuvre pour
essayer d'accompagner, de soutenir, de tranquilliser, d'orienter la
société valdôtaine dans les affaires économiques globales qui
parfois, malgré elle, la concernent.
La tâche que nous attend devient malheureusement toujours plus
engageante, difficile et délicate, mais précisément en raison de
cela toujours plus importante. La situation économique
internationale, de manière particulière celle des Pays de l'Union
européenne, a pris une direction tout à fait préoccupante, causée
par une crise qui, au cours de ces derniers mois, a rapidement
concerné tous les Pays de la zone euro et qui voit l'Italie comme
l'un des Pays les plus touchés. Cette difficile situation
financière a déjà amené le Gouvernement et le Parlement italien à
approuver, à partir du mois de juillet dernier, deux
manœuvres de finance publique particulièrement
lourdes et la loi de stabilité du mois dernier qui, avec un simple
revers de main, a pesé ultérieurement sur la finance de notre
Région. De plus a amené l'Union européenne à demander et à obtenir
de l'Italie des engagements fondamentaux pour l'application de
politiques structurelles visant à la réduction de la dette publique
et à la croissance économique, et portera au cours des semaines
prochaines le Parlement à approuver une ultérieure
manœuvre de finance publique, dont les mesures,
très lourdes, nous sommes en train de connaître dans ces jours. Ce
cadre économique et de finance publique est en continuel changement
et d'une incroyable incertitude, caractérisée par le rythme des
marchés financiers, auxquels les institutions et l'administration
publique doivent répondre.
Depuis quelques années désormais, lors de l'examen du document
du budget, la crise économique et financière et la réduction des
ressources publiques sont le leitmotiv du débat; nous voudrions
tous que ce ne soit pas ainsi mais malheureusement cette année
aussi, et peut-être de manière encore plus forte, l'accent doit
être mis sur la situation économique. La reprise économique de
l'Union européenne et des principales économies avancées s'est
arrêtée, les projections de croissance annuelles du PIB en 2012
laissent peu de place à l'optimisme; à côté de cela sont prévues
des aggravations sur le marché du travail également, le chômage
reste en effet aux niveaux actuels. La crise que nous sommes en
train d'affronter se caractérise et se différencie surtout par un
élément: la crise de la dette souveraine, crise de l'endettement
qui, tout en trouvant ses origines de la crise financière de
2008-2009, présente une spécificité européenne puisqu'elle a trouvé
un terrain fertile dans une Union monétaire qui n'est pas une Union
économique et pas encore une Union politique accomplie, en
particulier dans les Pays avec des caractéristiques de comptabilité
publique avec une majeure fragilité comme l'Italie. La
particularité et la difficulté de la situation sont donc évidentes,
nous ne sommes pas face à une crise économique exogène aux Etats,
aux pouvoirs publics, à laquelle il est possible de remédier avec
des politiques fiscales et monétaires expansives, mais nous sommes
face à une crise qui naît d'une faiblesse structurelle des
institutions publiques et qui touche leurs finances. Les
institutions doivent donc trouver dans la réforme de leurs
structures les forces nécessaires pour favoriser la croissance
économique et réduire la dette, en conjuguant politiques de
croissance et politique de rigueur de la dépense. Dans cette
situation le risque de récession est plus qu'actuel.
A ce point une question se pose de manière spontanée: où notre
Vallée d'Aoste se situe-t-elle dans ce contexte international et
national? È evidente a tutti - sarebbe miope non rilevarlo - che la
nostra Regione, pur presentando alcuni "fondamentali" importanti e
indicatori economici sicuramente più positivi rispetto ad altre
realtà, deve confrontarsi anch'essa con la realtà internazionale,
soffre degli stessi problemi e delle medesime preoccupazioni. È
naturale quindi che il bilancio regionale che oggi analizziamo
risenta della situazione, pur presentando ancora delle risorse pro
capite importanti. Non ripeterò il dettaglio dei principali numeri
così ben riferiti dal relatore collega Rosset, che ringrazio per la
qualità del lavoro svolto. Qual è quindi il compito della Valle
d'Aosta e di questo Consiglio regionale? Certamente non possiamo
essere così presuntuosi da pensare di poter risolvere in quest'aula
con provvedimenti regionali una situazione di crisi finanziaria di
livello mondiale. La crisi non si risolverà neppure a livello
nazionale, ma solo un'azione concertata dei Governi europei e delle
istituzioni internazionali potrà far tornare a crescere l'economia
dei Paesi occidentali e ridare fiducia agli investitori nel nostro
"sistema Paese". Ogni istituzione pubblica centrale e territoriale,
regionale e locale ha però il dovere di fare la sua parte, di
operare in sinergia con gli attori istituzionali e di assumere
responsabilmente quelle azioni e provvedimenti necessari a risanare
la finanza pubblica, ridurre il debito e favorire la crescita.
Credo pertanto fondamentali alcune linee di indirizzo e di lavoro,
che si possono enucleare nel disegno di legge finanziaria e di
bilancio oggi alla nostra attenzione e che si potranno e dovranno
perseguire, miranti in particolare ad assicurare il sostegno alle
famiglie ed imprese in un periodo di difficoltà e favorire la
crescita economica; riorganizzare e razionalizzare l'organizzazione
della pubblica amministrazione ovviamente in sinergia fra tutti gli
enti interessati; ridurre e razionalizzare la spesa pubblica
attraverso un'attenta analisi delle voci di spesa e utilizzando
processi che consentano di valutarne le singole componenti, anche
al fine di evitare ripercussioni negative sull'efficacia dei
servizi pubblici derivanti solo da eventuali tagli indiscriminati;
definire le priorità di intervento e di spesa, cercando di
orientare l'azione pubblica verso quei settori che maggiormente
possono contribuire al rilancio dell'economia; effettuare una
ricognizione delle norme e delle procedure esistenti, al fine di
semplificare e ridurre al massimo i costi per i cittadini e le
imprese, operando anche su norme e procedure che guidano e
vincolano la pubblica amministrazione nella propria attività e
nell'erogazione dei servizi, con l'obiettivo di ricercare una
maggiore economicità dell'attività amministrativa.
Entrando nel merito dei documenti di programmazione finanziaria,
concordati e condivisi dalla maggioranza regionale a guida Union
Valdôtaine, credo che si possano evidenziare diverse azioni che
vanno nel senso sopraindicato e che rappresentano la traduzione in
misure concrete degli sforzi della Regione ad intervenire per
rilanciare lo sviluppo e contenere la spesa pubblica. Voglio
anch'io in primo luogo sottolineare le misure a favore delle
imprese e a sostegno delle famiglie; il mantenimento delle misure
anticrisi con risorse adeguate è un elemento importante delle
scelte compiute dal Governo regionale al fine di assicurare il
sostegno indispensabile alle famiglie, ai cittadini, alle imprese.
Una serie di azioni importanti già più volte ricordate e
dettagliate molto bene nella "bella", anche graficamente, relazione
dell'Assessore Lavoyer, misure in vigore fin dal 2009 e che
contribuiscono a sostenere i soggetti in difficoltà e a favorire la
ripresa. A queste misure si uniscono poi importanti stanziamenti
nel campo dello sviluppo economico, del sostegno all'agricoltura,
al turismo e all'artigianato. Un ulteriore sostegno alla ripresa
economica credo potrà poi arrivare dalla realizzazione del piano
delle opere pubbliche; gli appalti pubblici potranno immettere in
particolare nel settore delle costruzioni finanziamenti importanti
per il sostegno e la ripresa del settore.
Oltre alle risorse finalizzate a sostenere imprese, lavoratori e
famiglie, in questi momenti difficili credo sia necessario definire
le linee di intervento ritenute prioritarie, scegliere gli
obiettivi su cui puntare orientando tali scelte verso settori ed
azioni che possono avere dei ritorni in tempi brevi, in termini di
benefici per l'intera collettività. In periodi caratterizzati dalla
contrazione di risorse pubbliche diventa più importante il ruolo
della politica e quindi anche di questo Consiglio; non è sempre
possibile soddisfare tutte le istanze, tutte le sollecitazioni che
pervengono al decisore politico, è necessario fare delle scelte
basate sulle priorità dettate dalla situazione economica, dal
tessuto sociale e dagli obiettivi di governo. In tal senso voglio
sottolineare come le risorse destinate alla funzione obiettivo
"Sviluppo economico regionale" vengano confermate con cifre
importanti: oltre 123.000.000 nel 2012 e 367.000.000 nel triennio,
indicando una chiara linea di priorità. Ritengo siano fondamentali,
soprattutto nel contesto economico attuale, le risorse volte in
generale ad incrementare il grado di attrattività del territorio
regionale, alla promozione del comparto industriale,
dell'innovazione, della ricerca e l'incentivazione
dell'imprenditoria giovanile. Il bilancio conferma le risorse a
favore della promozione turistica del territorio, gli investimenti
nel settore delle attività ricettive e nel settore degli impianti a
fune; risorse importanti, superiori a 22.000.000 di euro nel 2012,
che riconoscono il ruolo del turismo quale volano dell'economia
valdostana. Accanto alle attività turistiche vorrei sottolineare la
conferma delle risorse in agricoltura, settore sviluppato molto
bene nell'intervento del collega Prola, un settore fondamentale
quello dell'agricoltura per la conservazione e valorizzazione del
territorio e, attraverso l'integrazione con il turismo, con sempre
maggiori potenzialità di impulso allo sviluppo della nostra
regione.
Nell'ambito degli interventi per lo sviluppo economico, vorrei
fare anch'io alcune considerazioni su un tema cruciale: quello del
lavoro. Sicuramente è un tema prioritario dell'azione di questa
amministrazione; il documento di programmazione che stiamo
esaminando mantiene importanti risorse per l'attuazione del piano
regionale delle politiche del lavoro: nel 2012 quasi 16.000.000 di
euro, a cui si aggiungono le risorse del fondo sociale europeo per
altri 12.000.000. Anche se la nostra regione presenta un tasso di
disoccupazione nettamente inferiore alla media europea e nazionale
- lo ricordavano alcuni colleghi stamane -, il suo aumento nel
corso del primo semestre 2011 rappresenta un fenomeno che non
dobbiamo sottovalutare. È quindi importante attuare pienamente gli
obiettivi del piano delle politiche del lavoro al fine di favorire
l'assunzione dei lavoratori più giovani, di accrescere
l'adattabilità dei lavoratori, delle imprese e degli imprenditori,
di mettere in atto azioni di contrasto alla precarietà e di
migliorare l'accesso al mercato del lavoro. Il lavoro, la sempre
maggiore qualificazione professionale, la valorizzazione del
patrimonio umano di conoscenza e di capacità in ogni settore di
attività e in ogni posizione lavorativa rappresentano una
condizione indispensabile per la ripresa economica; la crescita non
può che passare attraverso il lavoro, attraverso il giusto
riconoscimento e la pari dignità di ogni condizione professionale,
magari anche attraverso la riscoperta di professioni oggi poco
valorizzate. Credo quindi che il bilancio che le forze di
maggioranza hanno presentato definisca delle priorità concrete
dell'Amministrazione regionale, orientate al sostegno alle imprese,
ai lavoratori, alla crescita economica, in cui la valorizzazione
delle professionalità occupa un posto importante.
Come ho avuto modo di evidenziare più volte, il raggiungimento
degli obiettivi di politica economica e di finanza pubblica, direi
cruciale in questo momento, passa attraverso la collaborazione di
ogni istituzione e credo passi soprattutto attraverso il dialogo e
il confronto di tutti gli attori istituzionali, nel principio di
leale collaborazione, di rispetto e di pari dignità.
Ritengo sia particolarmente importante che le istituzioni di un
territorio mantengano unità di intenti e sappiano nella reciproca
assunzione di responsabilità, operare su un percorso comune. In
questo senso considero fondamentale il ruolo svolto e che
svolgeranno i nostri Comuni. In tale ottica anch'io mi accingo a
fare alcune considerazioni in merito alla finanza locale. Una prima
considerazione è relativa al metodo ormai consolidato di
definizione delle scelte in materia di collettività locali, un
metodo opportunamente previsto e codificato dalla legge n. 54/1998,
improntato sul continuo e costante confronto con il Consiglio
permanente degli enti locali, che ha permesso di condividere con
grande senso di responsabilità reciproca le scelte anche difficili,
con riflessi sulla finanza locale, e che deve tenere in giusta
considerazione le istanze provenienti dal territorio, pur avendo
riguardo alla situazione generale. Un metodo questo che garantisce
trasparenza nelle scelte, che permette agli enti locali a loro
volta di pianificare le azioni necessarie e che consente di
coordinare tempi e scelte che dipendono a volte da diversi
interlocutori, tenuto conto dell'intrecciarsi di competenze statali
e regionali con riflessi sugli enti locali. In tal senso credo sia
molto opportuno e condivisibile l'accoglimento della richiesta
avanzata dal Consiglio permanente degli enti locali e contenuta in
un emendamento proposto dall'Assessore in merito ad una proroga del
termine di approvazione dei bilanci comunali, che consentirà
l'effettuazione di scelte maggiormente ponderate, quindi migliori,
a seguito delle varie novità che potranno interessare la finanza
locale, senza con ciò paralizzare l'attività degli enti con una
gestione provvisoria dei bilanci.
Analizzando le cifre della legge finanziaria, voglio
sottolineare che, anche in un momento di grande difficoltà come
questo, c'è il rispetto del principio sancito dalle legge n.
48/1995, attraverso la destinazione del 95 percento dell'IRPEF,
quindi certezza di trasferimenti agli enti locali; è vero, con una
distribuzione diversa dei fondi che porta i trasferimenti senza
vincolo al 44 percento, i trasferimenti FOSPI al 9 percento e i
trasferimenti con vincoli al 47 percento, ma, con il senso di
responsabilità a cui facevo cenno, con una sostanziale condivisione
del Consiglio permanente degli enti locali. Certo, questo riparto
comporta un'attribuzione agli enti di minori risorse di parte
corrente senza vincolo pari al 6,56, ma consente di mantenere
invariate le risorse nell'area di intervento con ricadute dirette
sulle collettività locali, con il finanziamento di servizi, di
attività basilari per le medesime collettività quali i servizi
assistenziali agli anziani e agli inabili, il servizio idrico
integrato, l'assistenza agli interventi a favore delle famiglie, il
trasporto locale e gli investimenti a tutela e protezione del
territorio.
Un'ulteriore considerazione è relativa alla necessità più volte
evidenziata in questo mio intervento, ossia che tutte le
istituzioni facciano la loro parte. Sottolineo con piacere la piena
disponibilità degli enti locali a partecipare ad un percorso di
riorganizzazione e razionalizzazione delle funzioni svolte e
dell'erogazione dei servizi, un percorso che deve svolgersi nel
pieno rispetto dell'autonomia, del nostro Statuto speciale, delle
nostre peculiarità socio-economiche. In tal senso voglio citare
l'esercizio in forma associata delle funzioni comunali e previsto
da un articolo della legge; un percorso avviato già con la legge
finanziaria per il 2011 a cui è seguita un'importante fase di
studio dei singoli servizi e delle singole funzioni con il massimo
impegno da parte degli enti locali, sfociata nell'elaborazione di
linee di indirizzo finalizzate alla revisione delle forme di
collaborazione per l'esercizio delle funzioni comunali. Un percorso
che rivendica l'autonomia della Regione, rispettoso dei principi
generali e degli obiettivi di finanza pubblica, ma che vuole
esplicare tutte le proprie prerogative volte a scegliere la via
migliore per le collettività locali valdostane, al fine del
raggiungimento di tali obiettivi. L'associazionismo fra gli enti
locali è sicuramente un
atout
importante per ottimizzare le
risorse disponibili, l'utilizzo del personale e per migliorare, se
possibile, i servizi offerti ai cittadini; i risultati attesi da
tale processo sono ambiziosi ed importanti per la nostra realtà. È
quindi ora necessario passare nel 2012 alla fase di
concretizzazione di questo percorso che con il contributo di tutti
riuscirà a produrre gli effetti sperati.
Entrando molto rapidamente nei numeri previsti in bilancio,
sottolineo l'ammontare complessivo delle risorse a favore di
finanza locale, pari a più di 247.000.000 di euro per quanto
concerne la finanza locale in senso stretto, con un aumento di
11.000.000 rispetto al 2011, certo, anche con il trasferimento di
ulteriori competenze, mentre il totale ammonta a quasi 250.000.000.
Le risorse previste testimoniano l'attenzione verso le politiche
sociali: anziani, inabili, prima infanzia, famiglia; per tali
interventi gli enti locali attraverso la finanza locale avranno a
disposizione nel 2012 43.000.000, oltre a 3.000.000 per eventuali
investimenti nel settore.
Un altro elemento essenziale della realtà valdostana è il
territorio: le risorse per interventi per l'assetto e la tutela del
territorio ammontano a 31.600.000, fra cui 6.500.000 per la messa
in sicurezza dei territori e l'organizzazione dell'attività di
protezione civile, 6.000.000 che finanziano un piano pluriennale di
interventi finalizzati alla razionalizzazione di opere di
protezione da colate di detriti, frane e inondazioni e quasi
16.000.000 di euro finalizzati alla riorganizzazione dei servizi
idrici e l'avvio del servizio idrico integrato. Gli enti locali
avranno poi a disposizione 6.500.000 di euro per l'adeguamento e la
realizzazione di opere minori di pubblica utilità; sottolineo
ancora che la funzione obiettivo "Finanza locale" evidenzia
un'attenzione alla formazione scolastica con un finanziamento di
2.000.000 per la prosecuzione del piano di edilizia scolastica.
Permettez-moi une dernière petite considération qui va au-delà
de la donnée purement financière et économique du budget. La
rationalisation de la dépense publique, la réorganisation de
l'administration sont certainement indispensables pour porter des
bénéfices nécessaires en termes de reprise économique, réduction de
la dette, soutien des coûts de l'administration publique, d'un
autre côté je considère que, de manière générale, la
rationalisation de la dépense peut et doit être accompagnée d'une
rationalisation juridique et procédurale. Une analyse des normes,
des procédures, des modalités de prestation des services publics,
effectuée par chaque institution en ce qui concerne ses
compétences, peut mettre en évidence des éléments importants sur
lesquels intervenir en matière de libéralisation, de simplification
des procédures à la charge des citoyens et des entreprises, avec un
dégrèvement des coûts liés à ces démarches. Enfin une analyse des
modalités de prestation des services, de leur standard quantitatif
et qualitatif pourrait permettre de réduire la dépense de
prestation de ces services, en garantissant une bonne qualité de
ceux-ci, mais en établissant un coût mineur à charge aussi bien des
usagers que de la collectivité en général. Une application
rigoureuse du concept coûts-bénéfices, ayant évidemment comme
référence une déclination des bénéfices de nature sociale,
territoriale, environnementale et non seulement économique, est
probablement nécessaire dans une optique d'utilisation judicieuse
des ressources publiques.
M. le Président, chers collègues, je conclus cette analyse
partielle du document de programmation en soulignant comme ce
budget conjugue, à notre avis, de façon très équilibrée, face à une
situation très difficile comme l'a rappelé hier le Président
Rollandin, la rigueur nécessaire demandée par la réduction des
ressources et l'attention envers les exigences et les difficultés
des entreprises et des familles valdôtaines.
Presidente
- Se non vi sono altri interventi, dichiaro
chiusa la discussione generale. Annuncio che è stato depositato un
ordine del giorno da parte del gruppo ALPE relativo al servizio
sanitario regionale.
La parola all'Assessore al bilancio, finanze e patrimonio,
Lavoyer.
Lavoyer (FA)
- Grazie Presidente. Innanzitutto ringrazio
tutti i colleghi che sono intervenuti con tono pacato e
costruttivo, sicuramente consapevoli del momento complesso che non
solo la Valle d'Aosta, ma il mondo intero sta vivendo dal punto di
vista della situazione economica. Certamente non condivido tutti i
contenuti degli interventi, soprattutto mi riferisco a quelli dei
colleghi dell'opposizione. Mi è parso comunque che l'atteggiamento
non fosse basato solo sul gioco delle parti, quindi mi limiterò
nella mia brevissima replica, cogliendo anche il consiglio del
collega Louvin di non soffermarmi sui massimi sistemi, ma di andare
sui grandi temi che sono stati evidenziati nei singoli
interventi.
Andando per ordine, partendo dall'intervento del collega
Chatrian, che riteneva, come peraltro i colleghi del suo partito,
che questo fosse un bilancio piatto, privo di novità, dove le
risposte alla disoccupazione, al turismo, all'agricoltura,
all'imprenditorialità erano pressoché inesistenti, io, più che
entrare nel dettaglio di questi aspetti, sposo in toto l'intervento
del collega Comé, che ha risposto a tali perplessità soprattutto
per quanto attiene l'aspetto della disoccupazione e del lavoro.
Voglio sottolineare il sostegno alle attività imprenditoriali, lo
abbiamo detto tutti, questi provvedimenti anticrisi...poi ci
tornerò, perché non sono una panacea...che fortemente sostengono
l'imprenditoria locale in questo momento di difficoltà.
Nel settore dell'agricoltura penso si sia fatto uno sforzo
importante, anche suggerito - mi pare - da interventi ripetuti del
collega Chatrian sui residui dell'Assessorato; questo non
penalizzando gli interventi, ne andando a riportare gli stessi
sotto un aspetto più legato alla cassa che non all'impegno. Una
ridistribuzione quindi, se vogliamo, una rimodulazione e qui trovo
fuori luogo l'ironia del collega Louvin, perché questo è uno sforzo
di modernizzazione dell'Amministrazione regionale: il fatto che il
singolo lavoro venga costruito con rigore, in base all'effettiva
capacità di spesa e all'effettiva tempistica degli interventi.
Rimodulazione probabilmente meno necessaria in momenti dove le
possibilità di bilancio erano più importanti, ma ora è uno
strumento, oltre che serio e rigoroso, anche indispensabile.
Ritengo che in questi settori le risposte siano più che
approfondite.
Sempre sulla riforma dell'amministrazione, relativamente a
quello che noi definiamo con il termine di sburocratizzazione, mi
pare che all'interno di questo bilancio, proprio nell'azione
concreta di tale amministrazione, gli effetti positivi per quanto
possibile già si vedono. Cito un esempio per tutti, sarò
ripetitivo, ma in questa regione paghiamo mediamente entro cinque
giorni i nostri creditori; non è una cosa da poco, quando nelle
altre regioni aspettano da 30 a 90 giorni e quando addirittura gli
istituti di credito non accettano più neanche gli sconti delle
fatture o gli anticipi dei contratti...noi in cinque giorni di
media paghiamo il creditore. Questo era anche per rispondere
all'osservazione della collega Fontana, quando dice che la politica
deve farsi carico dei problemi; questo è un esempio di una politica
che si fa carico dei problemi imprenditoriali, ma non solo (ci
tornerò poi su tale aspetto).
Non ho capito la critica da parte del collega Chatrian
sull'articolo della finanziaria che eleva di qualche decina di
migliaia di euro l'importo degli appalti, sia delle opere che dei
servizi, con un metodo fiduciario, anziché con gara...mi sembra che
questo vada nella direzione di evitare, soprattutto nei lavori di
piccola entità, che le imprese giochino la loro partecipazione con
l'unico meccanismo che è quello del massimo ribasso, lasciando poi
lavori non finiti o finiti male e situazioni di disagio per i
cittadini. Il tutto nel pieno rispetto della normativa e attuando
anche una competenza statutaria che fino a certi limiti dà
un'autonomia alla nostra Regione, quindi penso che questo sia un
provvedimento da sostenere, non da criticare.
L'IRAP: caro collega Chatrian, noi da anni abbiamo fatto e
manteniamo la riduzione di questa imposta del 25 percento,
praticamente di un punto percentuale: da 3,9 a 2,9. Cita Bolzano,
ma occorre una norma di attuazione; allo stato delle cose noi
l'IRAP la teniamo al minimo ed è inutile che lei scuota la testa,
non possiamo ridurla di più! Possiamo intraprendere un percorso che
è quello delle norme di attuazione, paritetica e norma
costituzionale, per creare i presupposti di avere una maggiore
elasticità. Allo stato delle cose la situazione è questa.
Relativamente agli enti locali mi pare che l'ultimo intervento
del collega Empereur sia stato dettagliato, soprattutto
sottolineando che le decisioni non sono calate dall'alto, ma sono
state oggetto di un confronto, come è tradizione fra
Amministrazione regionale e CELVA, e i dati che ha elencato con
precisione stanno a significare che assolutamente non sono stati
mortificati. Respingiamo quindi il termine del collega Chatrian:
"mortificazione degli enti locali" o "dinamica mortale" del collega
Louvin; questi termini catastrofici noi non li abbiamo percepiti
nel confronto che abbiamo avuto con i nostri Sindaci. Chiaramente i
236.000.000, che sono diventati 247.000.000 nel mantenimento del 95
percento dei 9/10 dell'IRPEF, sono un aumento che poi subisce una
diminuzione rispetto ad una serie di competenze conferite in
accordo con gli enti locali; d'altra parte, quando noi dobbiamo
costruire un bilancio non in base alle entrate, ma in base a delle
manovre che impongono dei patti di stabilità, dei limiti di spesa,
dobbiamo ridurre tale cifra di 110.000.000 non perché mancano le
risorse, ma perché questo viene imposto dalle manovre. Non possiamo
pensare che il sistema Valle d'Aosta, dove gli enti locali sono uno
strumento importante per l'autonomia dell'Amministrazione
regionale, possa essere esclusa da un percorso di modernizzazione,
non solo di riduzione di risorse.
Il famoso trasporto locale che viene spesso citato...finora la
Regione pagava
cash
con delibere che autorizzavano il
trasporto alunni...ma i mezzi giravano vuoti, con le mamme in fila
davanti alle scuole ad inquinare con le proprie auto. Mi pare
quindi che questo sia un esempio calzante di come l'ente locale
possa verificare i servizi che possono essere classificati come
sprechi o le cose che possono essere mantenute. Il fatto di
responsabilizzare su questo e su altri settori gli enti locali ci
sembra una scelta molto oculata.
La collega Fontana diceva che la politica deve farsi carico dei
problemi, a noi pare di averlo fatto, certo tutto è migliorabile e
criticabile, ma poi diciamocela tutta: in 25 anni di
amministrazione non ho mai sentito un intervento dell'opposizione a
favore di un bilancio regionale! Prendo atto che negli interventi
c'è una grossa onestà intellettuale e la volontà di migliorare, o
di sottolineare posizioni e modalità di vista diverse...anche se
non sempre condivisibili. Prima di approvare il bilancio abbiamo
coinvolto una cinquantina di associazioni fra sindacati,
Confcommercio, Confesercenti, Centro Servizio per il volontariato,
Federazione Coldiretti, Chambre, Confindustria, Finaosta, Patto per
lo sviluppo... quindi non potete dire che questo bilancio nasce
senza un confronto! Non mi pare poi che da questi confronti ci sia
stata una critica a 360 gradi come ho percepito in alcuni
interventi dell'opposizione. Cito ad esempio il comunicato stampa
che ha fatto Confindustria - che notoriamente in questo momento non
è filogovernativa -, la quale esprime giudizio positivo al disegno
di legge sulla finanziaria, per gli sforzi fatti dalla Regione
nonostante i tagli dovuti alle manovre, al federalismo fiscale, per
avere confermato anche per il 2012 le misure anticrisi, soprattutto
la riduzione generalizzata dell'IRAP (argomento anche questo in
discussione, frutto di un confronto approfondito). Come
maggioranza, avevamo cercato di portare avanti la proposta di una
riduzione dell'IRAP solo a favore delle imprese che con questa
riduzione creano nuovi posti di lavoro, ci rendiamo conto che il
2012 è ancora un anno difficile, ma questo è comunque un obiettivo
condiviso e valuteremo le modalità con cui andremo a mantenere tale
agevolazione. Direi che i provvedimenti anticrisi dunque non sono
dei palliativi, collega Fontana, non solo per il sostegno alle
imprese, ma per il sostegno alle famiglie e alle categorie più
deboli, che a lei stanno particolarmente a cuore. Andiamoli a
vedere questi provvedimenti: nel momento in cui riduciamo la
capacità di spesa del bilancio di quasi 100.000.000 di euro, non
abbiamo tolto un euro a tutti questi provvedimenti anticrisi, non
un euro! Poi si può anche fare la proposta, di portare il buono
riscaldamento da 300 a 1.000, per carità tutto si può fare, ma
cerchiamo di essere obiettivi, guardiamo cosa succede fuori da
questa regione.
Non accetto in via generale che si dica...poi è vero che ci
possono essere delle situazioni difficili e complesse e alcune le
conosciamo...che la Valle d'Aosta che è una regione a vocazione
turistica, ha le infrastrutture e le vie di accesso
drammatiche...ho sentito questo termine...mi risulta che, al di là
dei due collegamenti delle strade statali, per tutte le altre
strade regionali, comprese quelle che sono diventate regionali in
un trasferimento di competenza senza risorse da parte dello Stato,
tutti quelli che circolano su queste vie di comunicazione fanno i
complimenti alla Regione per la pulizia, l'attenzione, la
sicurezza. Direi quindi che le vie di comunicazione della nostra
regione sono tutt'altro che drammatiche, ovvio che qua non siamo in
Pianura Padana, la conformazione del territorio della Valle tutti
la conosciamo! Sulla cartina i collegamenti sono vicini e facili:
ad esempio, se dobbiamo andare da Bionaz a Valtournenche sulle
mappe sono due chilometri; ma, se si devono percorrere con le vie
di comunicazione esistenti nel territorio i costi del mantenimento
di queste infrastrutture sono dei costi, seppure elevati, che siamo
riusciti a mantenere, e questo per favorire la presenza della gente
sul territorio, proprio grazie all'autonomia. Direi che non si può
generalizzare su alcune cose, oggettivamente se parliamo di
ferrovia, l'argomento lo conosciamo...ma non è l'unica via di
accesso alla regione, che è articolata con tante vallate e comuni
che stanno anche a 2.000 metri, dove il presidio sul territorio
delle persone ha fatto sì che la nostra regione al di là di tante
dichiarazioni teoriche di salvaguardia dell'ambiente, abbia una
certa solidità rispetto ad altre realtà dell'arco alpino.
Collega Bertin, ho trovato abbastanza fuori luogo la critica sui
mutui, definiti "artifici contabili". A parte il fatto che
quest'anno non vi è nessuna novità, perché già l'anno scorso noi
dicevamo che l'investimento complessivo era di 369.000.000, poi
c'era l'elenco degli interventi sui quali facevamo i mutui. Qui non
vedo una grande novità, semmai la novità è sulla difficoltà che in
questo momento si ha per ottenere dagli istituti di credito il
finanziamento sui mutui, la crisi rende difficile anche la
contrattazione di un mutuo garantito dall'Amministrazione
regionale. Non diamo delle cifre a vanvera sui costi degli
interessi di questi mutui, perché dai contatti che hanno i nostri
uffici con la Banca europea degli investimenti parliamo di tassi
del 2,8 percento più 1 punto di
spread
, quindi del 3,8
percento. Sono tassi che vanno raffrontati con la situazione
attuale e, nel limite degli investimenti determinato dalla
finanziaria, mi pare che si raggiungano dal punto di vista dei
depositi bancari dei tassi ben più alti. È un percorso ancora
aperto, non è che in questo momento la Regione si butta a fare dei
mutui a dei tassi stratosferici, e comunque sarebbero dei mutui che
vanno nella direzione di creare sviluppo e non come è stato detto
che le uniche due volte che la Regione si è indebitata è stato
quando ha comprato l'ENEL e nel momento dell'alluvione. Lasciando
perdere l'alluvione, sul debito per l'ENEL mi pare che la Regione
sia stata lungimirante! Altre volte la Regione ha acceso mutui, per
esempio quando è stato acquistato il Billia, ma non è l'unica
volta. La scelta di contrarre dei mutui in questo momento per
sostenere lo sviluppo penso sia molto positiva.
Concludo velocemente. Louvin parla di logiche di prelievo extra
bilancio: sul
bon chauffage
lo prendo come un complimento;
visti i vincoli del patto di stabilità, la possibilità di
utilizzare delle risorse che indirettamente sono della Regione o di
partecipate regionali, senza che vadano a restringere ancora il
nostro bilancio diminuendo la possibilità di fare
investimento...penso che tutto ciò debba essere preso come un
complimento per la scelta dell'amministrazione.
Sul rimodulare ho già detto; sullo statico non ripensato,
riprendo la citazione della collega Morelli: "solo Dio ha ragione,
portiamo i dati", ossia la Morelli ci ha fornito dei dati per
sostenere le sue tesi. Allora sfido Louvin, o i suoi colleghi che
stamani si complimentavano con Chatrian: facciamo un raffronto fra
quanto si diceva nel 2009 e cosa diciamo oggi nel bilancio 2011.
Forse Dio poteva prevedere la situazione di crisi internazionale
che abbiamo dovuto affrontare, quindi l'idea forte di riprogrammare
il nostro futuro, come diceva Louvin, una forza progettuale
rispetto al 2009...in questo momento il fatto di avere un bilancio
credibile che senza spocchia dà delle risposte concrete e sicurezza
non solo per quanto attiene il bilancio regionale, ma anche per
quel che riguarda il sistema Regione ed Enti locali, questo penso
sia un aspetto molto positivo.
Ringrazio tutti i colleghi della maggioranza, i colleghi Prola,
La Torre, Comé, Lattanzi, Impérial, Salzone, Caveri e Empereur, che
hanno saputo con precisione sottolineare i punti di forza, gli
aspetti positivi del bilancio. Ringrazio anch'io il relatore, la
commissione, tutti coloro che sono intervenuti, le categorie
sociali ed economiche che hanno contribuito alla costruzione di
questo strumento finanziario, le strutture dell'Assessorato e in
particolare i Dirigenti Bieler, Borney, Nuvolari e Barmasse, che
hanno dovuto costruire il bilancio con ritocchi ripetuti in base
alle manovre che arrivavano da Roma.
En conclusion cette année encore l'Administration régionale
s'est fixée un certain nombre d'objectifs, dont notamment celui
d'aider les citoyens à accéder à ses services de façon simple et
rapide, sans que ceux derniers doivent faire face à d'inutiles
procédures bureaucratiques qui ralentissent la satisfaction de
leurs requêtes. Le budget prévisionnel des trois prochaines années,
en dépit de sa rigueur, représente un instrument concret, qui nous
laisse bien augurer de l'avenir, conscients qu'un travail soutenu
nous permettra d'atteindre les objectifs fixés pour le plus grand
bien de la communauté valdôtaine.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Anch'io mi associo ai ringraziamenti per gli interventi dei
colleghi sia della maggioranza che dell'opposizione, che hanno
voluto sostenere l'impianto del bilancio 2012 e di quello
pluriennale. Un bilancio che sicuramente è anomalo, perché nasce
dopo tre manovre consecutive nel 2011 (decreti n. 38, n. 98 e n.
128), che davano degli orientamenti per il 2012-2013 che poi si
contraddicevano...e finalmente l'ultima manovra, manovra
annunciata, che ci è stata spiegata domenica senza documenti e nel
documento che è apparso come bozza risultava prima un importo a
carico delle Regioni di 1.000.000.000 di euro, poi 1.035.000.000,
infine 860.000.000 con più 60.000.000 per le quattro Regioni a
statuto speciale, in forza del rapporto con la finanza locale. Voi
capite che le modifiche sono in corso e anche per le Regioni a
statuto ordinario ci sono stati cambiamenti, in quanto per il TPL e
la sanità si stanno trovando meccanismi per non infierire nelle
modalità con cui avevo annunciato...che c'erano obiettivamente dei
problemi grossissimi. Il bilancio che oggi abbiamo presentato
quindi è un bilancio che potrà avere ulteriori modifiche nel corso
del 2012 con riferimento alle norme relative alle fiscalizzazioni,
a tutta una serie di norme, IRPEF...e tutte le proposte che
dovranno essere in qualche modo, non so se con la fiducia, o
comunque con dibattito parlamentare, poi approvate e
conseguentemente essere attuate.
Sul bilancio, come tutti gli anni, abbiamo sentito interventi
molto puntuali e qualificati, in alcuni interventi devo dire che la
differenza sostanziale è stata di cercare di caratterizzare con
termini che bucano lo schermo, come "iniquo", "strangolare i
Comuni", è chiaro che fa effetto. È vecchio, e fin lì ci sta,
speriamo che abbiano un po' di pazienza per i vecchi, ma tutti
questi termini di per sé dicono poco, perché vogliono esasperare i
toni per far dire che è tutto sbagliato o (alla Bartali) è tutto da
rifare e cose del genere. In effetti il bilancio è molto leggibile
e facilmente decifrabile, perché la legge che ha cambiato
l'impostazione del bilancio rende questo strumento più facilmente
utilizzabile per le finalità che il bilancio ha: quella di
programmare. E noi cosa abbiamo cercato di fare? Di tenere conto da
una parte delle entrate, che sono ad oggi garantite dalla modifica
della legge n. 690. Oggi le due Regioni che stanno discutendo - una
con la volontà di arrivare in fondo, l'altra non so - già in questo
decreto hanno delle penalizzazioni. E il fondo di solidarietà a cui
noi partecipiamo, con un taglio progressivo che parte da
107.000.000.000 di euro in su, fino ad arrivare a 200 nel 2017, ci
piacerebbe capire al di là di tappare i buchi di bilancio a cosa
serve? Perché se solidarietà era e se un qualche residuo di
federalismo rimane, vorremmo capire dov'è che va a perequare, dov'è
che va a fare solidarietà...con qualcun altro...perché la logica
era che si partiva dalle Regioni a statuto speciale, che erano
considerate con una situazione più favorevole nel dare e noi
abbiamo attuato quello che la legge prevedeva, ma non tutti lo
hanno fatto e noi teniamo a dire che tale distinguo ci deve
essere.
Siamo arrivati a questo bilancio sapendo delle entrate, dove il
lavoro fatto è stato molto consistente, perché non dimentichiamo
che il dialogo con la Ragioneria dello Stato non è banale in tempi
in cui si modificano continuamente i punti di riferimento, poi
abbiamo cercato di tener conto delle esigenze che per quasi l'80
percento sono esigenze e spese correnti, spese quasi obbligatorie.
Abbiamo poi quell'alea di spese che sono da utilizzare in modo
oculato e noi, in questo bilancio, abbiamo fatto, da una parte,
proposte chiare e, dall'altra, scelte molto chiare. Le proposte
vanno nella direzione di seguire un canale che, secondo noi, è
importantissimo, ossia quello di garantire i tre settori: sanità,
sociale e scuola e credo che questo sia abbastanza importante. Non
ho capito francamente l'accenno che mi ha spiazzato: "il
mantenimento del
welfare
è una non risposta", io non l'ho
capito; questa è una risposta molto importante, anzi una risposta
che ci ha impegnati non poco, perché oggi mantenere il
welfare
con il sistema attuale è una delle cose più
impegnative che ci siano! Ritengo quindi che, sotto questo profilo,
la scelta sia stata molto importante e credo che vada nell'ottica
da tutti auspicata.
Si è cercato poi con il bilancio, a differenza di quello che si
è detto...ho apprezzato anche l'intervento del collega Chatrian che
ha cercato di enunciare alcune delle scelte opzionali che potevano
essere a suo dire diverse dalle nostre. Quando arriveremo agli
emendamenti, potremo entrare nel merito per spiegare che noi alcune
di queste opzioni già le abbiamo esercitate; molti hanno parlato
della
green economy
, noi molto più semplicemente parliamo di
energie rinnovabili non inquinanti che comprendono tutta una serie
di aspetti. Come ho avuto modo di dire, però non possiamo, da una
parte, dire che questi sono capitoli importanti della nostra
autonomia e, dall'altra, che non si può più attivare nessun
intervento per l'utilizzo a livello idroelettrico delle nostre
acque. Riteniamo che ci sia un piano di utilizzo e di
valorizzazione delle acque che si sta applicando con le regole del
minimo deflusso, che sono correttamente attivate con meccanismi
sperimentali che arriveranno quest'anno a conclusione, quindi si
tireranno le somme. Le stesse partecipate che utilizzano
l'idroelettrico si sono riconvertite sia nel fotovoltaico che
nell'eolico, non qui in Valle, ma fuori per cercare di utilizzare
al meglio le energie rinnovabili. Credo quindi che, sotto questo
profilo, abbiamo cercato di utilizzare al meglio il settore e le
capacità che vanno nella logica di un utilizzo ottimale. Qualcuno
ha accennato alle acque minerali, alla defiscalizzazione, ma
abbiamo cercato di non appesantire la situazione dell'unico
stabilimento di acqua minerale esistente in Valle, questo è il
terzo anno, è vero, ma con la concorrenza attuale dobbiamo anche
tener conto di alcuni fattori legati al problema dei trasporti e
nella nostra Valle rispetto a chi è in
location
molto
diverse a chi è situato in zone più avvantaggiate. Questo come il
discorso delle terme...stiamo cercando di sviluppare tutte le
potenzialità regionali e lo facciamo perché abbiamo fatto delle
scelte puntuali, e le proposte quali sono state? Sono state quelle
di incentivare il lavoro attraverso l'impegno, che è stato molto
ben ricordato dai colleghi Empereur, Comé e altri, sul programma
per il sostegno del lavoro, il piano di attuazione per una
formazione professionale che altri hanno ricordato,
dell'apprendistato che finalmente arriverà a buon fine dopo anni di
attesa, oltre agli istituti professionali. Non vorrei confondere
l'istituto professionale con la formazione professionale, che è
altra cosa in quanto quella è propedeutica ad uno stato di utilizzo
ottimale dei giovani.
Gli investimenti sono già stati elencati, nei vari settori
abbiamo fatto scelte importanti, abbiamo mantenuto alto
l'intervento nel settore della forestazione, ma vogliamo fare di
più. Nel settore della forestazione, come spiegheremo quando
esamineremo gli emendamenti, riteniamo che la Valle d'Aosta ad oggi
utilizzi ancora poco il suo patrimonio forestale per tante ragioni,
perché il costo dell'utilizzo del legname è ancora troppo alto e
questa è un'osservazione che ci fanno in tanti. Noi parliamo di
biomasse, ma poi il legname lo facciamo venire dalla Francia dove
ci sono grandi coltivazioni; ci sono delle idee per utilizzare dei
sistemi di coltivazione e di utilizzo delle nostre foreste, che
potrebbero dare un supporto molto alto e così per tante altre
situazioni.
Sulle grandi opere, le abbiamo elencate e chiaramente dobbiamo
finanziarle, ma le grandi opere sono l'ospedale, dove con cinque
anni di ritardo andiamo a fare quello che cinque anni fa costava
meno, abbiamo perso cinque anni; oggi siamo a recuperare il tempo
perso, cercando di andare nella direzione del riordino del sistema,
del riutilizzo ottimale e accorpando le tre funzioni. Se fossimo
ancora fermi all'idea...oggi siamo già all'attuazione del
parcheggio, che sta andando avanti. Abbiamo fatto questo blocco di
cui si parlava non per l'inaugurazione, ma quel blocco che abbiamo
appena aperto per i prelievi ha risolto un problema dove tanti in
questa sala avevano fatto presente che c'era una situazione
scandalosa; quella è una risposta...
(interruzione di un Consigliere, fuori microfono)
...ma non è detto che quello costava meno. Intanto questa
struttura l'hanno montata in 41 giorni ed è già funzionante!
Guardiamo quanto tempo impieghiamo nelle opere pubbliche, ma non
per colpa nostra, non voglio parlare dello Splendor, però cerchiamo
di guardare quali sono i tempi, perché ogni volta che c'è un
appalto c'è un ricorso che porta via almeno un altro anno e tutto
il resto! Quello non è indebitamento, quello è investimento! Il
dramma è che si continua a voler far passare per indebitamenti i
veri investimenti, dove noi, insieme a tutte le Regioni, anche a
livello nazionale abbiamo chiesto la nettizzazione per il patto di
stabilità degli investimenti per non farli pesare! Qui invece si
continua ancora a dire: "ma avete fatto degli indebitamenti"...non
facciamo degli indebitamenti per le spese correnti! Cerchiamo di
essere onesti nel fare un'analisi più corretta di quello che si sta
facendo, perché si può sempre fare meglio, ma, sotto questo
profilo, gli investimenti vanno nella logica che tutti a parole
auspicano, poi, quando si fanno, non si devono più fare. Abbiamo
cercato anche a livello di investimenti di sostenere quelli per
l'autoporto, quelli per Aosta capitale li abbiamo appena passati su
un'altra legge: quelli non sono investimenti? Non vanno a livello
di forza lavoro?
L'ultima annotazione riguarda i Comuni: a questo riguardo, deve
essere fatta chiarezza prima di tutto. I Comuni oggi hanno
sicuramente avuto un momento di confronto importante per
l'applicazione della legge n. 48, che non è che dica, come qualcuno
ha letto qui, che il 50 percento deve essere per...ma si dice anche
all'articolo 7 che
"
le norme di cui alla presente legge
saranno riviste:
a seguito di modificazione della
legislazione statale avente significativa incidenza sulle entrate
proprie degli enti locali; a seguito di modificazione significativa
della legislazione statale relativa all'imposta sul reddito delle
persone fisiche"
.
Noi, quindi, abbiamo previsto queste
modifiche e i primi a rendersene conto sono stati i Comuni, che
hanno giustamente valutato gli interventi che abbiamo proposto,
portando una responsabilizzazione sempre più forte nella
valutazione sulle attività che possono essere svolte attraverso il
trasporto locale, i servizi sanitari e infermieristici che oggi
vengono erogati e che saranno sempre più collegati responsabilmente
con l'attività dei Comuni.
Credo che obiettivamente su questo...come sulle misure
anticrisi, collega Fontana, abbiamo fatto un'apertura di dialogo
con tutti per chiedere cosa era necessario, tutti hanno detto - ci
sono le registrazioni - che le misure anticrisi andavano bene,
quindi non abbiamo ritenuto di doverle modificare. Infatti,
malgrado ci fosse qualche perplessità, le abbiamo mantenute, perché
tutte le categorie, le associazioni e le forze sociali hanno detto
che dovevano essere mantenute. Non ci sembra su questo che fosse
logico cercare di cambiare quando una cosa funziona, quando c'è
un'impostazione che è apprezzata. Tale bilancio risponde
oggettivamente, al di là della logica con cui ognuno lo legge in
questo momento di difficoltà estrema ad una possibilità per i
Comuni: i Comuni sono gli unici in Valle che sanno come fare i
bilanci, noi diamo le garanzie per il finanziamento ai bilanci
comunali, ma provate ad andare fuori da Carema...non sanno come
preparare i bilanci!
Teniamo conto quindi di come è cambiato il sistema, di quello
che sentiamo tutti i giorni; mi auguro che con questa manovra si
arrivi alla fine, che non se ne preannunci un'altra come tutte le
volte, insomma, siamo alla quarta manovra in un anno! Non è che sia
proprio banale il tener conto che su tutta una serie di servizi
abbiamo cercato di mantenere l'asticella molto alta. Che poi ci sia
da migliorare in certi servizi, giustissimo, crediamo che questo
sia corretto, si può e si deve fare, però abbiamo fatto tutto
quello che era possibile per mantenere alta l'attenzione ai
servizi, alla famiglia, alle imprese e cercare di far reggere il
costrutto economico che va nella direzione che tutti qui hanno
auspicato. Riteniamo quindi che sia un bilancio non solo equo, ma
giustamente proiettato al sostegno dell'economia.
