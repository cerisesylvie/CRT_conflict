Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2892 del 4 dicembre 1991 - Resoconto
OGGETTO N. 2892/IX Illustrazione delle leggi di bilancio per
il 1992.Errore. L'origine riferimento non è stata trovata.
Presidente
I disegni di legge n. 357 e 358 sono
rispettivamente iscritti ai punti 23 bis e 23 ter dell'ordine del
giorno.
Io penso che, come è ormai tradizione acquisita nel corso di
tutti questi anni, l'esame ed il dibattito dei due disegni di legge
e degli allegati debba avvenire congiuntamente, in modo che al
termine delle repliche e delle dichiarazioni di voto si possa
passare alle votazioni distinte delle due leggi, la finanziaria ed
il bilancio.
Il Consigliere Voyat ha chiesto la parola per mozione d'ordine;
ne ha facoltà.
Voyat (UV)
Come ho già chiesto questa mattina al
Presidente della Giunta e all'Assessore alle finanze, vorrei sapere
se finalmente possiamo avere le relazioni, così potremo seguire con
più attenzione la lettura, anche perché la documentazione ci è
stata data solo venti giorni fa e quella che mancava ci è stata
data solo otto giorni fa.
Presidente
Per correttezza nei confronti dei
relatori, come avviene in tutte le assemblee e riunioni, il
documento viene distribuito nel momento in cui inizia la lettura
della relazione, in modo che i Consiglieri la possano seguire.
Credo che il Consigliere Ricco non abbia la relazione...
(...il Consigliere Ricco interviene fuori
microfono...)
... Allora, quella del Consigliere Ricco è allegata. Non appena
lui finirà di leggere la sua relazione, distribuiremo quella
dell'Assessore alle Finanze Lavoyer.
Ha chiesto la parola il Consigliere Andrione; ne ha facoltà.
Andrione (UV)
Simplement pour dire que nous avons
trouvé étrange que le budget soit envoyé comme argument urgent.
C'est une procédure que je n'avais jamais vue et qui me paraît
sous-estimer, d'une façon formelle, l'importance d'un sujet de ce
genre.
On a reçu un ordre du jour et puis, trois jours avant, on reçoit
le budget comme si c'était un sac d'os, pour employer une
expression consacrée, comme si on voulait vider rapidement un
argument de ce genre. Nous trouvons que ce n'est pas correct.
Président
On utilise cette procédure parce que le
document a été envoyé il y a presque un mois et que les Commissions
ont discuté pendant 15 jours. Elles ont nommé le rapporteur et puis
elles en ont discuté. On ne pouvait pas mettre à l'ordre du jour un
argument qui n'avait pas eu les avis des commissions. C'est tout à
fait régulier. On peut l'interpréter comme on veut, mais c'est
régulier.
Le Conseiller Viérin a demandeé la parole; il en a la
faculté.
Viérin (UV)
Nous ne mettons pas en discussion la
régularité de la procédure. Par ailleurs, vous êtes le maître de
ces procédures, monsieur le Président, et nous respectons votre
compétence à cet égard.
Nous voulons simplement faire remarquer, du point de vue du
rapport entre le Gouvernement et le Conseil, que non seulement le
budget a été inscrit avec procédure d'urgence, mais, si mes
souvenirs sont bons, c'est la première fois que les Commissions du
Conseil n'ont pas eu la possibilité d'examiner le budget. Je veux
me référer notamment à la cinquième Commission, qui n'a pas eu le
plaisir de pouvoir examiner les thèmes de sa compétence en présence
de l'Assesseur au tourisme, de l'Assesseur à la santé et de
l'Assesseur à l'instruction publique.
Nous en prenons acte et nous constatons encore une fois quelle
est la considération des Commissions.
Président Le Conseiller Bajocco a demandé la parole; il en a la
faculté.
Bajocco (PCI-PDS)
In merito a quanto è stato detto
dal Consigliere Viérin, nella mia funzione di Presidente della V
Commissione devo precisare che la Commissione era stata convocata
ieri pomeriggio esaminare le leggi di bilancio. Tuttavia, poiché i
membri della Commissione erano già stati impegnati per oltre sei
ore nell'adunanza straordinaria del Consiglio regionale, si è
ritenuto opportuno, anche dietro loro richiesta, non tenerli
ulteriormente impegnati nel pomeriggio di ieri.
Se non ci fosse stato questo imprevisto, la V Commissione
avrebbe esaminato le leggi di bilancio.
Président
Le Conseiller Viérin a demandé la parole; il en
a la faculté.
Viérin (UV)
Simplement pour préciser, afin qu'il n'y ait
pas de malentendus, que ce n'était absolument pas un grief
vis-à-vis du Président de la cinquième Commission, qui avait, à
notre sens, correctement inséré ce point à l'ordre du jour. C'est
une protes-tation vis-à-vis de cette situation et de cette
procédure d'urgence à laquelle nous sommes tous soumis et qui est
de responsabilité non pas des Commissions et de leurs Présidents
mais du Gouvernement.
Président
C'est le délai un peu court de
transmission du document de la part du Gouvernement à la Présidence
du Conseil. Il faut que le Gouvernement se rende compte qu'il faut
plus d'un mois et que les délais inférieurs posent des problèmes
d'urgence...
Ça a été toujours la difficulté de la présentation du
budget.
Ha chiesto la parola il Consigliere Ricco; ne ha facoltà.
Ricco (DC)
Signori colleghi, per incarico ricevuto
dalla II Commissione consiliare permanente, devo relazionare a
questo Consiglio sui Disegni di legge n. 357 e n. 358.
Prima di illustrare il bilancio di previsione del 1992,
documento politico-contabile di grande importanza per la nostra
Regione autonoma, concedetemi che faccia alcuni accenni alla
situazione economica nazionale, dalla quale discende quella
valdostana.
Congiuntura
Nel corso del 1991 è proseguito, a livello mondiale, il
rallentamento del ritmo di crescita dell'economia dei principali
Paesi industrializzati, infatti, il tasso di crescita del PIL è
diminuito dal 2,5 percento del 1990 all'1,4 percento del 1991. Ciò
ha provocato un calo della domanda estera di merci italiane, già
danneggiate da una accentuata perdita di competitività.
Il deterioramento del ciclo economico, verificatosi nei primi
tre trimestri dell'anno in corso, può in realtà in realtà essere
considerato come il proseguimento di quello iniziato allo scoppio
della guerra del Golfo.
In campo nazionale si è registrato un raffreddamento della
dinamica della domanda aggregata. In particolare, la domanda della
famiglia ha registrato una sensibile riduzione del ritmo di
crescita, passata dal 2,7 percento al 2,3 percento, nonostante la
crescita del reddito reale (+2,7 percento). L'indice provvisorio
della produzione industriale è diminuito in luglio del 3,7 percento
rispetto al giugno 1991.
Basandosi sui consumi elettrici di agosto e della prima metà di
settembre, il terzo trimestre dell'anno avrebbe fatto registrare un
calo di produzione di oltre l'1 percento rispetto al trimestre
precedente. La flessione dell'attività industriale è concentrata
nei settori che forniscono beni di investimento e beni durevoli di
consumo, la cui produzione nei primi sette mesi del 1991 è calata,
rispetto al corrispondente periodo del 1990, rispettivamente del
5,4 e del 2 percento. Il grado di utilizzo della capacità
produttiva del secondo trimestre dell'anno è rimasto pressoché
uguale a quello del trimestre precedente. Rispetto ai livelli
massimi raggiunti tra il 1989 ed il 1990 si è registrata una
flessione di circa quattro punti.
L'andamento degli investimenti, legato strettamente
all'evoluzione del ciclo economico, evidenzia nell'anno in corso
una crescita praticamente nulla (contro il 3 percento del 1990) per
il complesso dei settori produttivi; in taluni settori appare
addirittura lievemente negativa, come per il comparto macchinari,
attrezzature e mezzi di trasporto.
Poiché l'attuale capacità produttiva si rivela in grado di
soddisfare la domanda, le imprese non avvertono l'esigenza di
procedere ad un ampliamento degli impianti ed ancora meno di
migliorarne la struttura tecnologica.
In riduzione appare pure la spesa pubblica destinata agli
investimenti, la cui flessione è stata dell'1,8 percento (-1,1
percento nel 1990).
L'offerta si è necessariamente adeguata all'andamento della
do-manda interna.Solo il settore agricolo e quello dei servizi
vendibili hanno mostrato una dinamica più sostenuta degli altri
comparti.
Il settore primario, infatti, dopo un anno di pesante flessione
ha registrato un sensibile recupero, con una crescita del valore
aggiunto del 3,5 percento. A sua volta il settore dei servizi, pur
mostrandosi in una fase di forte rallentamento, continua a crescere
secondo un ritmo (2,5 percento) superiore a quello dell'intera
economia.
Sul fronte dell'occupazione, nonostante la fase di rallentamento
del ciclo economico, il 1991 ha fatto registrare sinora un aumento
dello 0,7 percento (1990 = +1 percento). Ciò è da attribuire
esclusivamente al settore dei servizi, perché nel comparto agricolo
si è avuto un calo occupazionale del 2 percento; pure in calo le
forze di lavoro addette all'industria: -0,5 percento.
Il livello medio di occupazione nell'industria registra un
arretramento in tutti i rami: minore nel settore dell'energia, del
gas e dell'acqua, molto accentuato nei comparti del legno,
manifatturiero, alimentare e tessile.
Un confronto tra il primo semestre 1991 ed il primo del 1990
consente di constatare come nella prima parte di quest'anno sono
diminuite dell'1,2 percento le ore lavorate per dipendente ed è
cresciuto del 52,8 percento il ricorso alla cassa integrazione
guadagni.
In rallentamento la crescita del costo del lavoro (+8,3 percento
nel 1991, contro il 10,49 percento nel 1990); esso, tuttavia, pare
assestato su un livello superiore al tasso di inflazione.
L'inflazione ha registrato a sua volta una leggera accelerazione
nel corso dei primi sei mesi del 1991(+6,7 percento), mostrandosi
tendenzialmente in riduzione nella seconda parte dell'anno (in
ottobre era +6,1).
Interscambio commerciale e bilancia valutaria
Nel luglio 1991 l'interscambio mercantile ha registrato un
attivo pari a 169 miliardi, contro un surplus di 1939 miliardi del
luglio 1990. Ad una crescita moderata delle esportazioni (+3
percento) ha fatto riscontro un aumento del 13,2 percento delle
importazioni, distribuito in maniera uniforme tra i vari comparti
merceologici.
Il peggioramento rispetto ai dodici mesi precedenti è imputabile
per oltre i tre quarti all'interscambio di prodotti non energetici.
Particolare flessione ha registrato il settore dei trasporti (500
miliardi), con una diminuzione delle esportazioni che si è aggiunta
all'aumento degli acquisti all'estero.
In luglio il prezzo per barile del greggio importato è stato di
16,8 dollari: il 5,6 percento in meno rispetto a giugno.
La ripartizione dell'interscambio per Paese indica - nel primo
semestre dell'anno in corso - un netto peggioramento degli scambi
con gli Stati Uniti (1600 miliardi), con i Paesi dell'OPEC (1000
miliardi) e con quelli dell'Est europeo, in particolare con
l'Unione Sovietica, da cui le nostre importazioni sono aumentate
del 34 percento a fronte di un decremento delle esportazioni.
Al contrario, l'interscambio con la Comunità è migliorato di
oltre 2300 miliardi.
La forte riduzione del passivo verso la Germania ha più che
compensato il peggioramento del saldo verso la Francia, il Regno
Unito e la Spagna. Le nostre vendite sul mercato tedesco sono
cresciute del 22 percento, mentre le importazioni sono rimaste
sostanzialmente stazionarie.
Secondo dati provvisori, nello scorso mese di settembre il saldo
globale della bilancia dei pagamenti valutaria è stato positivo per
339 miliardi, determinando un aumento di pari ammontare delle
riserve valutarie ufficiali.
La consistenza delle riserve complessive della Banca d'Italia
alla fine di settembre 1991 era pari a 108.581 miliardi, di cui
29.600 in oro, con 55.300 in valuta estera, 11.600 in Ecu.
Inflazione
Il calo dell'inflazione è proseguito nel mese di ottobre, anche
se questa volta gli arrotondamenti hanno giocato un ruolo non
trascurabile nel calcolo del tasso tendenziale. Inoltre,
l'obiettivo di contenere la crescita media dei prezzi al tasso del
5,8 percento, fissato dal Governo per il 1991, può considerarsi
definitivamente fallito in considerazione del fatto che in novembre
e dicembre il tasso d'inflazione si mostra in leggera crescita.
A riprova del fatto che la riduzione dell'inflazione è ancora
ben lungi dall'essere conseguita, basti prendere in considerazione
il tasso medio di inflazione che, essendo calcolato come media sui
tassi registrati nel periodo in considerazione, risulta, a
differenza di quanto avviene per il tasso tendenziale, meno
sensibile ai valori estremi dell'indice.
Conclusioni
Il sistema produttivo italiano tende a perdere competitività
nell'ambito delle economie industriali.
Tra il 1985 e il 1990 le importazioni sono cresciute del 44
percento in termini reali; le esportazioni sono aumentate solo del
27 percento. La stabilità del cambio e la crescente integrazione
finanziaria hanno agevolato l'afflusso di capitale estero,
allentando la percezione degli stringenti vincoli imposti dalla
bilancia dei pagamenti. i vincoli permangono anche se trasposti in
un'ottica pluriennale.
Il debito netto nei confronti dell'estero ha raggiunto, a metà
del 1991, il valore di 117.000 miliardi, con un ulteriore
ampliamento degli esborsi netti per redditi da capitale. Questi
squilibri si sommano a quelli della bilancia mercantile.
Poiché non è immaginabile una caduta del livello della domanda
interna, per riportare in attivo la bilancia dei pagamenti
correnti, l'aggiustamento va ricercato in una politica di rientro
che ridoni al Paese competitività nei confronti di mercati
internazionali.
A ciò debbono contribuire, in primo luogo iniziative, ricerche,
investimenti nel settore produttivo. In un contesto di tassi di
cambio fissi, il recupero di competitività richiede altresì un
rallentamento del tasso di crescita dei redditi e dei prezzi,
almeno per allinearsi al ritmo di quanto si osserva nelle economie
dei nostri partner commerciali.
Il peggioramento della competitività negli ultimi tre anni è
stato contenuto dalla politica di prezzo delle imprese industriali.
Esse hanno dovuto accettare una riduzione dei margini di
profitto.
Nel complesso delle imprese industriali con oltre 20 addetti,
nel 1988 la quota dei profitti lordi sul valore aggiunto aveva
toccato un livello elevato: il 39 percento contro il 30 percento
del 1980 ed il 27 percento a metà degli anni '70. Vi avevano
contribuito, nella prima parte del decennio scorso, la
ristrutturazione produttiva e, nel 1986, i benefici del
contro-shock petrolifero.
Da allora i margini si sono ristretti, dapprima modestamente, in
misura più rilevante da quanto l'attività economica ha cominciato a
ristagnare.
Limitatamente alle principali aziende industriali di media e
grande dimensione, la quota dei profitti sul valore aggiunto è
scesa nel 1990 di 5 punti percentuali rispetto al 1988.
Nel trimestre finale del 1990 e nel primo dell'anno in corso, il
divario tra andamento dei costi unitari variabili e quello dei
prezzi di produzione si è fortemente allargato.
Sospinti dal temporaneo balzo delle quotazioni petrolifere e da
un'accelerazione del costo del lavoro, i costi unitari sono
aumentati di oltre il 10 percento in ragione annua.
Se, per l'incapacità di frenare la rincorsa salari-prezzi, la
dinamica del costo del lavoro per unità di prodotto dovesse
continuare ad eccedere quella dei nostri principali concorrenti, le
imprese industriali si troverebbero strette tra l'alternativa di
un'ulteriore flessione della redditività e quella di una perdita di
quote di mercato.
Nel primo caso la stessa convenienza ad investire nel nostro
Paese ne sarebbe compromessa. Nel secondo, lo spiazzamento
dell'industria nazionale avverrebbe direttamente nel mercato dei
prodotti. In entrambi i casi ci sarebbero riflessi gravi sul tasso
di sviluppo dell'economia e sull'occupazione.
Notevoli stanno diventando i rischi anche per le imprese
terziarie. Quelle esposte in modo crescente alla concorrenza
internazionale, dal turismo alle telecomunicazioni, ai servizi
finanziari, risentono anch'esse di una dinamica dei costi e dei
prezzi largamente superiore a quella dei concorrenti.
Sono necessari recuperi di efficienza e miglioramenti della
qualità del prodotto, ma non sufficienti per garantire nel tempo la
competitività.
Più in generale, larga parte delle imprese di servizi dipende,
sia nella crescita della domanda sia nella capacità di innovare,
dallo sviluppo del settore industriale; un rallentamento di
quest'ultimo si diffonde rapidamente all'intero sistema economico,
compreso - come potete immaginare - anche il sistema economico
della Valle d'Aosta, specialmente per quanto riguarda il settore
del turismo e delle imprese terziarie.
Economia locale.
Tutti questi fattori non positivi finiranno per incidere
negativamente sulla nostra economia valdostana, che non può essere
considerata avulsa dal contesto nazionale ed internazionale.
In Valle d'Aosta l'Amministrazione regionale continua a svolgere
il ruolo di protagonista dell'economia, influenzando sensibilmente,
attraverso consistenti contributi e finanziamenti agevolati, tutti
i comparti produttivi.Emerge, quindi, l'azione di sostegno
esercitata dall'Ente pubblico in favore delle varie attività
economiche ed il suo apporto alla formazione del reddito.
Nel quadro generale riveste notevole importanza il settore
edilizio legato alle opere pubbliche, quali la costruzione del
tronco autostradale Aosta-Courmayeur e la realizzazione della rete
di distribuzione del gas metano in Valle.
Apprensioni permangono a seguito della notizia secondo la quale
il Gruppo Ilva sarebbe orientato a dismettere le attività non
redditizie, tra le quali rientrerebbe la Cogne, anche se si hanno
promesse fondate di particolare interessamento.
Alle suddette apprensioni si aggiungono quelle relative alle
aziende locali sottoposte ad inchieste giudiziarie.
Permane vivace la domanda di abitazione, sostenuta da prestiti
agevolati concessi dalla Regione. Questa domanda non viene
compensata da adeguate offerte immobiliari; da ciò discende una
continua ed accentuata lievitazione dei prezzi di mercato.
Finora possono considerarsi soddisfacenti risultati
dell'attività turistica, atteso che il calo di afflussi stranieri è
stato compensato da un più intenso arrivo di turisti italiani.
Questo settore potrebbe avere una recessione in presenza dei
fattori economici prima accennati.
Note positive si possono trarre dall'attività commerciale, cui
si riconosce particolare importanza nel contesto economico
generale. Anche se taluni piccoli esercizi commerciali sono indotti
alla chiusura dall'impossibilità di conseguire utili soddisfacenti,
si affermano sempre di più i grossi e medi centri di distribuzione,
le cui attività registrano progressive espansioni ed utili
soddisfacenti.
In Valle d'Aosta la formazione del PIL è legata per un terzo
all'industria in senso lato e per il 60 percento circa dal settore
terziario, nel cui ambito il turismo riveste una particolare
importanza; piuttosto esiguo può considerarsi il contributo del
settore primario.
Le previsioni per il futuro sono improntate ad una certa cautela
con marcate venature di pessimismo, in quanto esposte agli effetti
perversi di una ancora accentuata inflazione, nonché alle
conseguenze derivanti da un molto possibile ristagno dell'economia
nazionale e da non piacevoli aumenti dei prezzi energetici e del
costo del lavoro.
Gli investimenti si sviluppano in armonia con l'andamento della
produzione: elevati nell'edilizia, discreti nell'industria e molto
contenuti nell'agricoltura.
Non è diminuito ancora il clima di incertezza che ha
caratterizzato il 1990 e che ha provocato un sensibile
rallentamento del ritmo di crescita dei consumi interni.
La bilancia commerciale non riesce ancora a raggiungere il
pareggio. Benché la Valle d'Aosta sia una regione di confine, la
propensione delle sue imprese verso l'esportazione si presenta
piuttosto frenata.
Varie sono le cause del non elevato volume di merci collocate
sui mercati esteri: contenute dimensioni delle unità produttive,
prive di adeguati apparati di commercializzazione; una produzione
ca-ratterizzata da ristretta varietà merceologica che riduce la
pos-sibilità di vendite all'estero; l'elevato livello dei costi di
produzione che rende difficile il collocamento dei nostri prodotti
all'estero.
Disegno di legge n. 357: "Finanziamenti di spesa nei diversi
settori regionali di intervento e modificazioni alle autorizzazioni
di spesa di leggi regionali in vigore, assunti in coincidenza con
l'approvazione del bilancio di previsione per l'anno finanziario
1992 e del pluriennale 1992/1994 (Legge finanziaria per gli anni
1992/1994)".
La legge 90/1989 all'art. 19 stabilisce che al fine di adeguare
le spese del bilancio della Regione agli obiettivi di politica
economica cui si ispirano il bilancio pluriennale ed annuale, e
comunque per consentire l'equilibrio del bilancio di cui
all'articolo 28, la Giunta può presentare al Consiglio regionale,
contemporaneamente al disegno di legge di approvazione del bilancio
annuale di previsione e di assestamento del medesimo, un disegno di
legge finanziario, con il quale possono essere operate modifiche ed
integrazioni a disposizioni legislative aventi riflessi sul
bilancio.
Questo disegno di legge armonizza le autorizzazioni di spesa
previste da leggi regionali in vigore in relazione alle vere
necessità tendenti alla realizzazione del programma della Giunta
regionale.
Questa legge finanziaria regionale autorizza interventi
finanziari conseguenti a specifiche ed obbligatorie competenze che
discendono dal nostro Statuto speciale ed autorizza dei
finanziamenti regionali in sostituzione di interventi dello Stato
soppressi oppure limitati in conseguenza della manovra finanziaria
nazionale tendente a contenere la spesa pubblica nazionale.
Gli oneri derivanti dal presente disegno di legge ammontano a £.
617.041 milioni nel triennio 1962/1964, di cui £. 417.155 milioni
nell'anno 1992.
Il disegno di legge n. 357 è composto da 19 articoli.
L'articolo 1 riguarda le autorizzazioni di spesa derivanti dalle
leggi regionali in esso elencate, che vengono modificate in
aumento, solo per l'anno 1992, per le somme indicate a fianco di
ciascuna legge.
L'articolo 2 riguarda l'abrogazione della legge regionale 30
dicembre 1985 n. 88, relativa al finanziamento di interventi per lo
sviluppo di attività produttive in corrispondenza di autorizzazione
a contrarre mutui passivi, legge che ha esaurito la funzione per la
quale era stata emanata. Inoltre, poiché i fondi erano già stati
trasferiti alla Finaosta, viene stabilito che i fondi residui
possono essere utilizzati per interventi della gestione
speciale.
L'articolo 3 riguarda i trasferimenti finanziari ai Comuni, che
per l'anno 1992 sono determinati complessivamente in £. 49.505
milioni, di cui £. 17.605 milioni per l'anno 1992, £. 15.600
milioni per l'anno 1993 e £. 16.400 milioni per l'anno 1994.
Inoltre la spesa corrente e le altre entrate correnti dei Comuni
sono fissate nei seguenti importi:
Spesa corrente:
1992 147.768 milioni
1993 156.635 milioni
1994 166.033 milioni
Altre entrate correnti
1992 139.050 milioni
1993 147.393 milioni
1994 156.237 milioni
E' autorizzata la spesa di 1.000 milioni a titolo di
finanziamento "una tantum" di spese correnti perl'assestamento del
bilancio preventivo dei Comuni.
I trasferimenti finanziari in conto capitale ai Comuni per
l'attuazione dei programmi di investimento in spese pubbliche di
loro competenza sono determinati per il triennio 1992/1994
rispettivamente in £. 50.791 milioni per l'anno 1992, in £. 51.650
milioni per l'anno 1993 ed in £. 54.750 milioni perl'anno 1994.
Infine è autorizzata la spesa complessiva di £. 1.000 milioni
per contributi a favore dei Comuni per spese straordinarie a
carattere eccezionale.
L'articolo 4 riguarda l'autorizzazione della spesa complessiva
di £. 62.000 milioni per la realizzazione del programma triennale
1992/1994 del Fondo regionale investimenti occupazione.
Infine è autorizzata la spesa complessiva di £. 2.600 milioni
per l'anno 1992 per gli interventi previsti dagli articoli 3 e 4
bis della legge regionale 51/86.
L'articolo 5 riguarda l'autorizzazione per l'anno 1992 della
spesa di £. 18.000 milioni e della spesa di £. 350 milioni per
contributi nelle spese di investimento per contributi ai Comuni
nelle spese di servizi sociali a favore di persone anziane ed
inabili.
L'articolo 6 riguarda i trasferimenti ai Comuni per la
costituzione di un patrimonio immobiliare per la spesa di £. 8.000
milioni nell'anno 1992.
L'articolo 7 stabilisce che, in conseguenza delle minori
assegnazioni di fondi da parte dello Stato, la Regione finanzi i
seguenti interventi:
a) trasporti pubblici locali: £. 18.000 milioni;
b) fondo sanitario nazionale - parte corrente: £. 44.000
milioni;
c) consultori familiari per complessive £. 1.700 milioni.
L'articolo 8 riguarda interventi su beni immobili da destinare
al settore industriale ed autorizza la spesa di £. 25.000 milioni
per il 1992.
L'articolo 9 ridetermina la spesa per l'assistenza ai minori,
che dal 1992 viene autorizzata in £. 2.600 milioni.
L'articolo 10 stabilisce che per le iniziative culturali e
scientifiche viene autorizzata la spesa complessiva di £. 5.650
milioni per l'anno 1992.
Con l'articolo 11 viene autorizzata, per il 1992, la spesa di £.
1.000 milioni per l'adeguamento tecnologico delle strutture
ospedaliere. Inoltre, è trasferita, per l'anno 1992, la somma di £.
2.000 milioni all'Unità °Sanitaria di Aosta per la manutenzione
straordinaria e l'adeguamento tecnologico delle strutture
ospedaliere. Infine, per spese urgenti di ripristino e manutenzione
straordinaria di strutture ospedaliere, è autorizzata la spesa di
£. 3.000 milioni per il 1992.
L'articolo 12 autorizza la spesa di £. 920 milioni per il
progetto di interventi nel settore della formazione
professionale.
L'articolo 13 ridetermina, a favore degli operatori
agrituristici, la spesa per il triennio 1992/1994 in £. 193 milioni
all'anno per il concorso nel pagamento di interessi sui
prestiti.
L'articolo 14 autorizza, per concorso nel pagamento di interessi
su prestiti a favore di ditte forestali, la spesa di lire 100
milioni per il triennio 1992/1994.
L'articolo 15 prevede la spesa di £. 800 milioni per la
sottoscrizione di titoli azionari di società di funivie e seggiovie
locali.
Infine, per il rinnovo contrattuale del personale regionale per
il triennio 1991/1993, è prevista la spesa annua di £. 2.350
milioni, per complessive £. 7.050 milioni.
Il disegno di legge n. 358, relativo al "Bilancio di previsione
della Regione Autonoma Valle d'Aosta per l'anno 1992 e per il
triennio 1992/1994", è composto da 11 articoli.
L'articolo 1 riguarda la previsione delle entrate, che ammonta a
£. 1.694 miliardi e 650 milioni per la competenza ed a £. 1.807
miliardi per la cassa.
L'articolo 2 riguarda la previsione delle spese, che ammonta
agli importi prima citati, sia per quanto riguarda la competenza
sia la cassa.
L'articolo 3 riguarda l'autorizzazione di spese quantificate
dalla legge di bilancio. Vengono autorizzate le spese relative a
leggi regionali che regolano attività ed interventi di carattere
continuativo o ricorrente e che rinviano la quantificazione delle
stesse alla legge di bilancio, nei limiti fissati dai
corrispondenti stanziamenti del bilancio.
L'articolo 4 riguarda la reiscrizione di annualità di spesa
relative a limiti di impegno negli importi fissati dai
corrispondenti stanziamenti del bilancio.
L'articolo 5 riguarda l'erogazione al Consiglio regionale del
fondo iscritto al capitolo n. 20000 dello stato di previsione di
spesa.
L'articolo 6 riguarda le variazioni concernenti autorizzazioni
di spesa relative a leggi regionali entrate in vigore dopo
l'approvazione del bilancio e cioè l'autorizzazione alla Giunta
regionale ad apportare variazioni al bilancio di previsione per
l'anno 1992 per l'iscrizione - in capitoli istituiti o da istituire
- di nuove o maggiori spese a carattere continuativo, disposte, a
partire dall'anno 1991, da leggi regionali entrate in vigore dopo
l'approvazione del bilancio, la cui copertura finanziaria sia
assicurata dai fondi globali del bilancio medesimo.
L'articolo 7 riguarda le variazioni per assegnazioni di fondi
statali destinati a scopi specifici.
L'articolo 8 riguarda l'autorizzazione a contrarre mutui fino
all'importo complessivo di lire 200 miliardi per il finanziamento
di spese di investimento, ad un tasso massimo del 13 percento, per
un periodo di ammortamento non oltre i 10 anni.
L'articolo 9 contempla gli allegati al bilancio.
L'articolo 10 riguarda l'adozione e l'approvazione del bilancio
pluriennale per il triennio 1992/1994.
L'articolo 11 contiene la consueta dichiarazione di urgenza.
Analizzando i documenti contabili relativi al bilancio di
previsione 1992 emergono quattro parti: 1) residui; 2) entrate di
competenza; 3) spese di competenza; 4) previsioni di cassa.
Come è noto, i residui si dividono in attivi e passivi. I
residui attivi costituiscono somme previste da riscuotere,
accertate e non riscosse e versate nella Tesoreria regionale,
mentre i residui passivi derivano da somme stanziate, impegnate e
non pagate.
I residui attivi previsti al 1° gennaio 1992 ammontano a £. 540
miliardi, registrando un incremento dell'84 percento circa rispetto
a quelli accertati al 1° gennaio 1991, che ammontavano a £. 293
miliardi e 323 milioni.
Tra i residui suddetti notiamo il consistente importo di £. 228
miliardi 118 milioni per compartecipazione ai tributi erariali di
cui alla legge 690/1981; £. 8 miliardi per tributi propri; £. 60
miliardi 944 milioni per entrate derivanti da contributi ed
assegnazioni dello Stato; £. 15 miliardi 923 milioni per entrate
derivanti da rendite patrimoniali; £. 340 milioni per entrate
derivanti da alienazioni di beni patrimoniali; £. 45 miliardi e 429
milioni per entrate derivanti da mutui; £. 1 miliardo e 796 milioni
per contabilità speciali; £. 179 miliardi 549 milioni per partite
di giro, ivi comprese 160 miliardi relativi alla gestione dei fondi
depositati sul c/c n. 508 intrattenuto con la Tesoreria Centrale
dello Stato.
I residui passivi previsti al 1° gennaio 1992 ammontano a £. 568
miliardi e 500 milioni, registrando un incremento dell'8,50
percento circa rispetto a quelli accertati al 1° gennaio 1991, che
ammontavano a £. 524 miliardi e 55 milioni.
Tra i suddetti residui passivi notiamo £. 22 miliardi 226
milioni per spese di funzionamento istituzionale; £. 165 miliardi
758 milioni per interventi relativi alla finanza locale; £. 158
miliardi 770 milioni per lo sviluppo economico; £. 97 miliardi per
assetto del territorio e tutela dell'ambiente.
L'ammontare delle entrate di competenza 1992 è di £. 1.694
miliardi e 650 milioni. Le voci più importanti sono quelle del
riparto fiscale per 948 miliardi e 100 milioni (ricordo che l'IVA
da sola rappresenta il 58 percento del riparto fiscale);
trasferimento dallo Stato per il fondo sanitario nazionale per £.
120 miliardi; proventi del Casinò per £. 150 miliardi.
Non considero, in questa parte, le partite di giro per 167
miliardi e 373 milioni.
Le entrate possono essere così riassunte:
a) avanzo di Amministrazione £. 16.000.000.00
b) tributi propri - compreso Casinò £. 154.290.000.000
c) compartecipazioni di tributi erariali £. 948.100.000.000
d) trasferimenti di fondi dallo Stato alla
Regione per funzioni proprie £. 186.104.566.000
e) trasferimenti di fondi dallo Stato alla
Regione per funzioni delegate £. 992.000.000
f) rendite patrimoniali £. 21.610.934.000
g) alienazioni di beni patrimoniali £. 180.000.000
h) accensioni di mutui £. 200.000.000.000
i) Partite di giro e contabilità speciali £. 167.372.500.000
Ponendo a raffronto le entrate previste per il 1991 e il 1992 si
desume un leggero aumento pari all'1,73 percento.
Per quanto riguarda le spese occorre fare presente la pesante
cappa di piombo delle spese correnti che continuano sempre più ad
incidere per oltre il 55 percento e che pertanto non consentono di
incrementare le spese di investimento che ammontano ad una
percentuale del 45 percento circa.
Pertanto le spese possono essere così riassunte:
a) Presidenza del Consiglio £. 7.890.000.000
b) Presidenza della Giunta £. 228.210.102.000
c) Finanze £. 212.836.889.190
d) Agricoltura £. 132.986.231.175
e) Industria, commercio e artigianato £. 40.762.000.000
f) Lavori Pubblici £. 72.159.500.000
g) Pubblica Istruzione £. 145.635.700.000
h) Sanità £. 259.846.931.665
i) Turismo £. 96.314.817.000
l) Ambiente e trasporti £. 31.203.000.000
m) Contabilità speciali £. 466.804.828.970
-------------------------
£. 1.694.650.000.000
Le previsioni di cassa per il 1992 ammontano sia in entrata che
in uscita a complessive £. 1.807. miliardi e 240 milioni con
l'iscrizione di un fondo di cassa iniziale di circa £. 44.500
milioni ed una disponibilità di cassa per fondo riserva di £.
110.060 milioni.
La previsione di cassa potrebbe essere meno preventivabile con
esattezza in quanto dipende, oltre che dalla previsione della
competenza, anche dalla previsione dei residui.
Un breve accenno al bilancio pluriennale 1992/1994 che
costituisce il documento di programmazione dell'attività
regionale.
Viene redatto per capitoli in analogia allo svolgimento del
bilancio annuale di previsione.
La sua compilazione è prevista dall'art. 5 della legge regionale
n. 90/1989 e rappresenta il quadro delle risorse che la Regione
Valle d'Aosta prevede di acquisire durante il triennio in base alla
legislazione statale, regionale presente e futura.
Costituisce anche la sede per riscontrare la copertura
finanziaria delle spese stabilite da leggi regionali a carico degli
esercizi futuri.
Nel bilancio pluriennale il totale delle spese previste non può
superare il totale delle entrate previste per l'esercizio iniziale
e per quelli successivi.
Colleghi Consiglieri, come già detto, il bilancio di previsione
è un documento politico contabile, che racchiude il programma che
la Regione vuole svolgere nell'anno successivo.
Può sembrare a qualcuno che il bilancio sia un documento arido,
pieno di cifre. Questo concetto viene eliminato dalla discussione
che ne consegue tra le diverse componenti politiche.
Il relatore ha il compito di illustrare sia la legge finanziaria
regionale sia la legge di bilancio.
L'Assessore alle finanze, come ha sempre fatto, illustrerà le
cifre con appropriati concetti politici ed economici.
Alla data attuale nessuno di noi Consiglieri è in condizioni
d'affermare che le entrate previste in bilancio siano sovrastimate
o sottostimate, in quanto nessuno è in possesso di dati precisi
riferiti all'anno 1991 ancora in corso.
A questa impossibilità si aggiunge l'incognita delle leggi
nazionali, che possono modificare in aumento alcune imposte oggetto
del riparto fiscale, come per esempio: bollo, IVA, IRPEF,
concessioni governative, tabacchi...
Inoltre, nessuno può stabilire oggi se le entrate del Casinò
potranno aumentare o diminuire, specialmente a seguito del rinnovo
del contratto della Casa da gioco e dell'eventuale comportamento
dei clienti dello stesso Casinò.
A mio giudizio le previsioni sono state fatte con sufficiente
prudenza e quindi sono vicine alla realtà. Suppongo che
l'opposizione criticherà questo bilancio di previsione, facendo
presente che le entrate non sono previste in modo corretto, che non
tutte le spese sono pertinenti, che forse l'avanzo presunto di
amministrazione non è stato esattamente determinato.
Secondo la maggioranza, questo è un bilancio serio, aderente
alla vita economica e sociale della Valle d'Aosta.
Debbo inoltre ricordare, come sanno i colleghi della II
Commissione, che tutti gli Assessori sentiti dalla predetta dalla
predetta Commissione hanno affermato che il bilancio di previsione
per il 1992 non è molto diverso da quello precedente.
Pertanto, è inevitabile che su questo bilancio ci saranno pareri
discordi e questo non solo per le diverse opinioni tra maggioranza
e opposizione, ma anche per il normalissimo gioco delle parti.
Può capitare che qualche richiesta dell'opposizione sia giusta e
degna di essere presa in considerazione; anche in questo caso la
maggioranza ne prenderà degna nota e ne farà oggetto di variazione
di bilancio in epoca successiva, per non stravolgere l'approvando
bilancio e per avere la sicurezza di non cadere nell'esercizio
provvisorio.
Anticipando quello che sarà il risultato finale, dopo la solita
approfondita ed esauriente discussione, credo che sia del tutto
inutile annunciare il mio voto favorevole assieme a quello degli
amici della maggioranza. Grazie.
Presidente
Colleghi Consiglieri, in questo momento
vi viene distribuita la relazione che verrà letta dall'Assessore
alle finanze Lavoyer, che ha chiesto la parola; ne ha facoltà.
Lavoyer (ADP)
Avant d'illustrer les lignes
essentielles du budget annuel 1992 et du budget triennal concernant
la période 1992-1994, nous estimons juste de procéder à l'examen
attentif du cadre socio-économique de notre Région.
Les années 1990 se sont présentées, dès le début, comme une
période difficile, caractérisée par des problèmes nouveaux et par
la possibilité de changement ultérieur dans le domaine économique,
social et institutionnel.
La date fatidique du 1er janvier 1993 va susciter des influences
positives découlant de l'agrandissement véritable du marché, mais
aussi de nouvelles perspectives problématiques concernant
directement la communauté économique valdôtaine. En effet,
l'harmonisation des politiques fiscales et tarifaires pourront
entraîner, sinon tout de suite, du moins avant la fin de cette
décennie des répercussions considérables sur une région frontalière
comme la Vallée d'Aoste.
La suppression des barrières commerciales et la libre
circulation définitive de biens, services, capitaux, emplois et
entreprises au sein de la Communauté entraîneront, par ailleurs,
une pression accrue de la compétition à laquelle les entreprises
des différents pays et les sous-systèmes régionaux et locaux
devront être à même de faire face avec responsabilité et
efficacité.
La société valdôtaine doit donc être prête et équipée au mieux
pour évoluer dans ce décor rénové. Les lignes directrices du
présent document veulent justement répondre à ces exigences bien
définies.
Sous le profil socio-économique la réalité actuelle ne nous
permet pas d'affirmer qu'il n'y a aucun problème. Cela ne signifie
pas cependant que la Vallée d'Aoste constitue une réalité critique.
Certes il existe des difficultés et des contraintes que nous
soulignerons dans les parties suivantes. Néanmoins notre Région,
tant pour le train de vie de sa population que pour la qualité des
services dont elle dispose et pour les ressources susceptibles
d'être exploitées par l'Administration régionale, est tout à fait
en règle pour progresser dans les directions les plus appropriées
afin de s'adapter aux modifications du scénario que les années 1990
laissent d'ores et déjà entrevoir.
La Valle d'Aosta, con una popolazione residente di poco
superiore alle 115.000 unità ed una popolazione attiva di circa
52.000 unità, si colloca tra le Regioni italiane ove il tasso di
attività (45 percento circa) è più elevato.
Gli occupati sono oltre 51.000, per il 43 percento donne e per
il 57 percento uomini. Il contributo femminile all'occupazione è
pertanto assai più elevato in Valle d'Aosta rispetto alla media
nazionale, ove il dato si colloca intorno al 34 percento.
Riguardo alla ripartizione degli occupati per settori, va
evidenziata una marcata terziarizzazione della forza lavoro,
rafforzatasi progressivamente nel corso degli anni '80. Oggi,
infatti, circa il 64 percento del totale degli occupati opera
nell'ambito dei servizi pubblici e privati (59 percento in Italia),
il 26 percento nel settore industriale (32 percento in Italia) ed
il restante 10 percento è occupato nell'agricoltura.
Il fenomeno della terziarizzazione è ancora più evidente sul
segmento della mano d'opera femminile. Oltre l'80 percento delle
donne lavora nei servizi ed oltre il 54 percento di esse è
dipendente del settore pubblico.
Viceversa, nel settore industriale la presenza di mano d'opera
femminile è relativamente modesta, sia per la composizione
settoriale dei settori produttivi valdostani (costruzioni,
siderurgia, meccanica..., vocazionalmente a bassa intensità di
lavoro femminile), sia per l'attrazione esercitata dal pubblico
impiego sulle lavoratrici donne. Le occupate nell'attività
industriale sono solamente il 15 percento del totale degli addetti
all'industria ed esse rappresentano meno del 10 percento delle
donne attive.
Dopo il 1990, il cui favorevole andamento congiunturale di
taluni settori dell'attività produttiva, in particolare
dell'edilizia e del terziario aveva positivamente influenzato
l'occupazione, cresciuta nella medie delle rilevazioni trimestrali
sulle forze di lavoro di circa 1900 unità (+4 percento), nel corso
del 1991 sono emersi alcuni segnali di inversione di tendenza,
seppure in misura non ancora allarmante.
La recessione internazionale, la crisi di alcuni significativi
settori, a cui sono collegate le attività di importanti imprese
locali, il non definitivo assetto del settore siderurgico a livello
nazionale ed europeo, fanno guardare al futuro dell'occupazione
valdostana con qualche preoccupazione.
Ciò nonostante oggi la situazione occupazionale è più che
soddisfacente e le persone in cerca di occupazione (disoccupati,
persone in cerca di prima occupazione ed altre persone in cerca di
lavoro...) sono circa 2500, pari a meno del 5 percento della
popolazione attiva.
Questo dato, se confrontato con quello medio nazionale (oltre il
12 percento), indica comunque una buona tenuta dell'occupazione
valdostana, che dopo il preoccupante periodo di crisi industriale
degli anni '80 ha recuperato e superato i livelli precedenti,
seppure mostrando un nuovo mix settoriale. Sono aumentati i
lavoratori autonomi: quasi 2000 tra il 1989 ed il 1991, di cui
circa un migliaio appartenenti all'indotto del settore delle
costruzione ed i restanti al settore del terziario. Tra i
lavoratori dipendenti, sono stati assorbiti nello stesso periodo
dalle imprese dei servizi.
Anche per i lavoratori dipendenti la variazione più elevata è
stata comunque fatta registrare nel comparto edilizio, favorito
dallo sviluppo delle commesse pubbliche ed in particolare dai
lavori autostradali.
Nell'attività industriali e manifatturiere si è assistito ad una
discreta ripresa del livello occupazionale, fatta eccezione per il
settore della siderurgia pubblica, dove obiettivi di contenimento
dei costi produttivi hanno indotto ad una riduzione del numero
complessivo degli addetti. Il più intenso utilizzo della forza
lavoro viene confermato dal diminuito ricorso (-36 percento) alla
cassa integrazione guadagni, in particolare si sono ridotti a meno
della metà gli interventi straordinari a favore della
metallurgia.
Secondo la Banca d'Italia, il costo del lavoro nel corso degli
ultimissimi anni è cresciuto in maniera difforme nei diversi
settori. Ciò nonostante la crescita media delle retribuzioni si
colloca solo leggermente al di sopra del tasso di inflazione, in
modo particolare per l'effetto degli automatismi e dei connessi
oneri sociali.
Una breve analisi nei vari settori economici.
L'agricoltura valdostana è stata caratterizzata nel corso degli
ultimi anni da una certa staticità rispetto ai processi di
trasformazione che hanno interessato il territorio nazionale.
Nell'ultimo decennio il numero degli occupati in agricoltura si
è mantenuto pressoché invariato intorno alle 5.000 unità, pari al
9,6 percento delle forze lavoro della Regione, con un andamento che
si differenzia significativamente da quello nazionale. Nello stesso
periodo, infatti, gli occupati in agricoltura in Italia sono
diminuiti di quasi il 30 percento.
In modo analogo, la base territoriale dell'agricoltura
valdostana, contrariamente all'andamento nazionale, rivela una
sostanziale stabilità. La superficie censita alla data dell'ultimo
censimento generale dell'agricoltura (1990), pari a 202.000 ettari,
è infatti quasi identica a quella del censimento del 1982 ed a
quella del 1970. Lo stesso discorso vale per la superficie agricola
utilizzata, che ammonta a 97.000 ettari, essendo diminuita
nell'ultimo decennio del 2,8 percento e solamente del 3,2 percento
nel ventennio.
Pare quindi che il fenomeno dell'abbandono dell'attività
agricola montana sia stato ragionevolmente frenato, grazie agli
interventi messi in atto dall'Amministrazione regionale, anche se
oggi l'elevata età media dei conduttori agricoli (quasi un terzo ha
un'età superiore ai 65 anni) indica che non si è verificato il
ricambio generazionale, indispensabile per garantire la continuità
dell'attività nel futuro.
In analogia con i processi che stanno interessando l'agricoltura
nazionale è invece l'evoluzione del numero di aziende agricole che
si è sensibilmente ridotto nel corso dell'ultimo decennio (-10
percento circa), continuando il processo di concentrazione e
razionalizzazione in atto già dal decennio precedente.
La più immediata conseguenza provocata da tale diminuzione,
unitamente al fatto che la base territoriale è rimasta pressoché
invariata, sta nell'aumento della superficie media aziendale,
passata dai 17 ettari del 1970 agli attuali 22, e della superficie
agricola media aziendale utilizzata, che da 8 ettari è salita a
10,6.
Tali valori, piuttosto elevati rispetto alla media nazionale,
risentono tuttavia dell'effetto deviante esercitato dalle grandi
superfici a pascolo, che mascherano una realtà composta da un
numero di aziende con base territoriale ridotta o ridottissima.
Infatti, sono molte le aziende che non raggiungono neppure le
dimensioni minime necessarie per rientrare a far parte del campo di
assicurazione della Comunità Economica Europea.
Dalla stratificazione delle aziende in base alla superficie, si
osserva che il 33 percento di esse presenta dimensioni inferiori ai
10 ettari, rappresentando il 12 percento appena della superficie
censita, mentre il 3,3 percento, compreso nella classe di ampiezza
di 100 e più ettari, ne racchiude quasi i tre quarti.
La zootecnia rappresenta il principale produttivo
dell'agricoltura regionale. I prodotti dell'allevamento
costituiscono infatti l'85 percento della produzione lorda
regionale ed il 77 percento dei consumi intermedi dell'agricoltura
è destinato all'acquisto di mangime ed alle spese per il
bestiame.
Dal 1971 il numero delle aziende con allevamenti bovini si è
ridotto di oltre un terzo, a fronte di un aumento del 6 percento
dei capi allevati. A questo processo di ristrutturazione, ancora
oggi in corso, non corrisponde però un miglioramento dei risultati
economici.
L'aumento della produzione vendibile del comparto, passata dai
31.275 milioni del 1980 ai 50.817 del 1988, cela in realtà un trend
negativo, qualora il tasso di crescita venga depurato dagli effetti
prodotti dall'inflazione. In termini reali, infatti, il valore
della produzione vendibile del comparto zootecnico nel corso degli
anni '80, si è ridotta di quasi il 12 percento, analogamente a
quella complessiva del settore agricolo.
Ciò nonostante, nel corso degli anni '80, anche grazie agli
interventi regionali in materia, il valore aggiunto nel settore
agricolo sul totale regionale non ha perso di peso. Esso si
mantiene su quote che oscillano intorno al 3 percento del prodotto
regionale e gli ultimissimi anni sembrano lasciare intravedere,
soprattutto in relazione allo sviluppo di nuovi comparti, un lieve
ma distinto processo di crescita del settore.
Il settore industriale
Anche se nel corso degli anni 80 si sono prodotte nel settore
grandi e significative trasformazioni, nell'economia valdostana
l'industria occupa ancora uno spazio di rilievo, contribuendo,
infatti, per il 31,5 percento al valore aggiunto regionale e per il
25,5 percento al totale dell'occupazione.
Benché tali quote relative siano inferiori a quelle dei decenni
scorsi e comunque più basse di quelle rilevabili in altre regioni,
dove la conformazione territoriale ed il diverso modello di
sviluppo hanno consentito di mantenere un più elevato livello di
industrializzazione (nell'insieme dell'Italia settentrionale i
settori industriali pesano per il 37,8 percento del valore aggiunto
e per il 32,1 percento dell'occupazione), non sfugge al governo
regionale l'importanza strategica del settore industriale per
l'economia valdostana nel suo complesso.
La caratterizzazione del profilo industriale valdostano muta
però sostanzialmente se si analizzano distintamente i settori
dell'industria in senso stretto e quelli delle costruzioni.
Emerge infatti in modo evidente il forte peso relativo del
settore edile rispetto all'insieme delle regioni settentrionali.
Infatti, in Valle d'Aosta il settore edile contribuisce alla
formazione del valore aggiunto per il 12,6 percento, contro il 5,1
percento del Nord Italia. Inoltre, le quote relative alla
ripartizione dell'occupazione risultano essere in Valle d'Aosta
pari all'11,8 percento, contro il 7,8 percento della media
dell'Italia settentrionale.
Il settore industriale manifatturiero esce quindi dalla crisi
degli anni '80 fortemente ridimensionato, seppure orientato
settorialmente, riqualificato tecnologicamente e più aperto a
settori ed attività di spiccata vocazione internazionale.
Nel corso del decennio il contributo dell'industria
manifatturiera, relativo alla realizzazione del prodotto lordo
regionale, è diminuito in misura sostanziale, passando dal 26,1
percento del 1980 al 18 percento circa del 1989. Dello stesso segno
è stata la dinamica del dato relativo al peso dell'occupazione, che
tra il 1981 ed il 1989 ha subito un decremento dal 27 percento al
15 percento.
Confrontando la situazione del 1980 con quella di fine decennio,
è possibile verificare che la Valle d'Aosta è passata, da un
livello di industrializzazione sostanzialmente in linea con quello
medio nazionale e leggermente superiore a quello, per esempio, del
Trentino Alto Adige (26 percento circa, contro il 29 percento ed il
21 percento), ad uno inferiore non solo al dato italiano, ma anche
a quello trentino (18 percento contro il 29,1 percento ed il 20, 7
percento).
Nonostante che i risultati economici delle imprese industriali
relativi al 1990 si siano rivelati positivi, va sottolineato che le
previsioni degli imprenditori non sono rosee. La recessione in atto
a livello internazionale, la cui durata ed i cui esiti non sono
facilmente delineabili neppure oggi, impatta anche sulla situazione
delle imprese industriali locali, le quali temono l'acuirsi del
processo inflazionistico ed il calo delle commesse.
Davanti a questo quadro, l'impegno che il governo regionale deve
assumersi nei confronti del settore industriale è notevole, sia per
salvaguardare ciò che oggi esiste ed è produttivo, sia per
sviluppare e promuovere nuove iniziative volte a rafforzare
complessivamente il settore ed il suo potenziale occupazionale.
Il settore terziario
La crescita raggiunta nel 1990 dal settore terziario, stimabile
intorno al 5 percento in termini reali nell'anno precedente, è
apparsa in armonia con lo sviluppo dell'economia regionale. Questo
risultato è stato determinato sia dall'evoluzione dei servizi non
destinabili alla vendita, a cui è ascrivibile il modesto aumento
dell'1 percento, sia dall'andamento congiunturale degli altri
servizi, caratterizzati da incrementi più accentuati (oltre il 6
percento). In tale categoria sono ovviamente compresi l'attività
commerciale, il turismo ed i servizi reali.
La struttura commerciale valdostana, com'è noto, è in prevalenza
rappresentata da imprese medio-piccole e, particolarmente nei
Comuni montani minori, da esercizi di modeste dimensioni, dediti in
massima parte alla vendita di generi alimentari. Essi sono sovente
caratterizzati da una redditività resa insoddisfacente dal limitato
volume operativo, per cui non di rado si avviano verso la
cessazione dell'attività.
Anche le stesse primarie aziende commerciali, nel 1990, non
hanno potuto registrare una soddisfacente espansione della loro
attività, poiché, se da un lato solo taluni imprese hanno rilevato
aumenti del fatturato determinati più dalla lievitazione dei prezzi
che dall'incremento delle vendite, dall'altro, in alcuni settori di
beni durevoli (mobili, autovetture...), è stato riscontrato un
minor volume d'affari, causato dall'affievolimento della domanda
nel secondo semestre dell'anno.
Note diverse si sono colte nel settore dei trasporti, nel quale
confluiscono, oltre agli autotrasportatori, anche le società di
gestione dei trafori, dell'autostrada e degli impianti di risalita.
Esso infatti ha potuto beneficiare di una favorevole fase
congiunturale, che ha determinato un incremento dell'attività e di
conseguenza del fatturato. Secondo gli imprenditori operanti nel
comparto, il più intenso utilizzo degli impianti di risalita
sarebbe derivato dall'anticipato innevamento delle piste, che,
richiamando una maggiore presenza turistica, ha consentito, grazie
anche agli investimenti sostenuti dalla Regione negli anni
precedenti, un funzionamento degli impianti a pieno regime fin
dalla terza decade di novembre.
Anche se le aspettative degli operatori non sono permeate di
ottimismo neppure in questo settore, nel 1990 si è registrata una
crescita, seppure moderata, del numero complessivo delle aziende,
cui ha fatto seguito anche un aumento delle richieste di
agevolazioni finanziarie, prevalentemente finalizzate agli
ammodernamenti immobiliari.
Nel 1990, gli occupati nei servizi hanno superato le 31.000
unità, che per il 48 percento sono dipendenti del settore pubblico.
Nel comparto privato la maggior parte degli addetti è concentrata
nei settori distributivo e turistico-alberghiero (75 percento),
mentre i comparti dei servizi reali, dei trasporti, del credito e
delle assicurazioni, contano un numero di addetti intorno alle
5.000 unità, pari a circa il 10 percento del totale degli occupati
della Regione.
Le componenti del reddito, consumi, investimenti et interscambio
con l'estero
L'andamento dell'economia valdostana nel 1990 può essere
considerato nel complesso positivamente, anche se nella seconda
metà dell'anno si sono verificate progressive attenuazioni nel
ritmo di crescita.
In Valle d'Aosta, la formazione del PIL è legata per meno di un
terzo all'industria in senso lato e per il 60 percento circa al
settore terziario, nel cui ambito il turismo riveste una
particolare importanza. Piuttosto esiguo può considerarsi il
contributo del settore primario.
I positivi risultati economici conseguiti nella Regione hanno
tratto origine prevalentemente dalla favorevole congiuntura
attraversata dal comparto edilizio, che incide sul PIL per il 15
percento, che ha potuto beneficiare dagli impulsi trasmessi dalle
commesse pubbliche e particolarmente dagli appalti connessi alla
costruzione del tronco autostradale Aosta-Monte Bianco.
Soddisfacente è stato l'andamento del comparto manifatturiero,
il quale, benché legato ad una produzione indotta da altri settori
industriali (automobilistico ed elettronico), pare aver risentito
in modo marginale ed in ritardo degli effetti della stasi
produttiva a livello nazionale.
Apprezzabile infine l'evoluzione del settore terziario,
caratterizzato da una favorevole congiuntura, solo in parte
attenuata da una non brillante "performance" fatta registrare dal
comparto alberghiero e da quello dei pubblici esercizi.
Le valutazioni e le stime per il 1991 e per il 1992 sono
improntate ad una certa cautela. Il sistema locale è infatti
esposto agli effetti perversi di una ancora accentuata inflazione,
nonché alle conseguenze derivanti da un possibile ristagno
dell'economia nazionale e da indesiderati aumenti dei prezzi
energetici e del costo del lavoro.
In netto miglioramento la bilancia commerciale, che, sebbene non
ancora in pareggio, ha conseguito un rapporto import-export quasi
prossimo all'equilibrio.
Il saldo quasi in equilibrio dell'interscambio con l'estero non
deve però far dimenticare che il suo conseguimento è stato ottenuto
a fronte di un calo dell'importazione di quasi il 23 percento, ma
anche di una riduzione del 7 percento delle esportazioni. Essendo
quindi circa il 75 percento di tale interscambio, in entrata come
in uscita, connesso all'attività dei settori siderurgico e
metalmeccanico, la riduzione delle importazioni e delle
esportazioni lascia supporre un correlato rallentamento
dell'attività delle imprese operanti in Valle d'Aosta su tali
comparti produttivi.
Secondo i più recenti dati disponibili, i consumi totali interni
sfiorano i 2.400 miliardi di lire e sono costituiti per l'80
percento circa da consumi privati e per il restante 20 percento da
consumi collettivi. La domanda privata di beni di consumo ha
mostrato nel 1990 un andamento differenziato per settori e, nel
complesso, un rallentamento del ritmo di crescita rispetto agli
anni precedenti.
In particolare, l'indagine condotta dalla Banca d'Italia in
collaborazione con le principali reti di vendita di prodotti
alimentari e bevande, che rappresentano circa un quarto dei consumi
medi mensili per famiglia, ha messo in evidenza un aumento della
domanda distribuito uniformemente nell'arco dell'anno. Al termine
dell'anno si è registrato un aumento del fatturato del 7 percento
circa, inferiore alle aspettative e all'analoga crescita dell'anno
precedente (+12 percento).
Per i beni durevoli, invece, si è manifestato in termini reali
un calo della domanda, imputabile, a detta degli operatori del
settore, al clima di incertezza che ha permeato il 1990 ed alla
preferenza dei consumatori valdostani per i mercati del limitrofo
Piemonte, caratterizzati da minor tensione nei prezzi. Il calo si è
accentuato nel secondo semestre dell'anno.
In Valle d'Aosta, la propensione media al risparmio non sembra
scostarsi significativamente dal dato medio nazionale (circa 25
percento). Ciò che invece risulta assai diverso è la capacità del
sistema produttivo locale di tradurre in investimenti i volumi di
risparmio esistenti. In effetti, il rapporto impieghi-depositi,
pari al 35,1 percento, si è mantenuto sostanzialmente inalterato
rispetto al suo trend regionale storico e molto al di sotto
dell'indice nazionale.
Nel corso degli ultimi anni, 1990-91, gli investimenti delle
imprese, in particolare di quelle manifatturiere, sono stati
indirizzati, più che all'ampliamento della capacità produttiva,
alla sostituzione periodica di parte degli impianti già esistenti
ed obsoleti, con altri caratterizzati da migliore efficacia e
tecnologicamente più avanzati. Ciò, sia per conseguire una concreta
riduzione dei costi produttivi, sia per adeguare gli aspetti
qualitativi della produzione ai livelli delle imprese
concorrenti.
Per quanto concerne la provenienza delle disponibilità
finanziarie occorrenti per la realizzazione di investimenti, dai
riferimenti raccolti presso gli operatori è emerso che circa la
metà degli stanziamenti è stata attuata facendo ricorso
all'autofinanziamento, mentre il residuo 50 percento è stato
ottenuto attraverso sovvenzioni presso il sistema bancario e la
finanziaria regionale Finaosta, prevalentemente a tassi
agevolati.
Dall'indagine sulle imprese svolta dal Censis emerge che, nel
corso dei prossimi tre anni, gli imprenditori locali prevedono di
fare ancora ricorso in modo significativo al credito agevolato e ad
altre agevolazioni esistenti in materia di incentivi. Il 41
percento delle imprese intervistate ritiene che in futuro saranno
rilevanti per la propria azienda le agevolazioni in conto capitale
(82 percento nel settore delle costruzioni e 51 percento nella
piccola industria e nell'artigianato, 44 percento nelle imprese
industriali maggiori). Allo stesso modo, oltre il 70 percento del
totale delle imprese ha dichiarato che in futuro saranno
altrettanto importanti le agevolazioni in conto interessi (79
percento nel commercio, 75 nel comparto turistico e 72
nell'industria manifatturiera).
Sembra pertanto di poter valutare come d'importanza centrale per
il sistema di imprese locali e per la loro politica d'investimento
il ruolo dell'Amministrazione regionale e delle sue scelte di
politica di incentivazione creditizia.
Per questa ragione è indispensabile che gli orientamenti e le
strategie regionali in materia di sviluppo economico siano attente
ai bisogni espressi dai settori economici e dal mondo produttivo,
ma sappiano anche andare in una direzione capace di determinare una
progressiva indipendenza delle imprese dalla finanza regionale ed
una loro conseguente maggiore autonomia finanziaria ed
operativa.
Le scelte di fondo
Il documento di previsione che la Giunta regionale presenta in
questa sede è guidato da una serie di scelte di fondo che ci preme
evidenziare. Tali scelte, frutto di una innovativa concezione del
ruolo e delle finalità che l'ente regionale deve saper assumere in
una realtà come quella della Valle d'Aosta, costituiscono per noi
dei punti fermi soprattutto di ordine metodologico e sono
testimonianza della volontà di impiegare con modalità nuove lo
strumento del bilancio regionale.
I vari ambiti di intervento in cui l'Amministrazione regionale è
chiamata ad operare, per via delle competenze ed attribuzioni
istituzionali assegnate dallo Stato speciale e dalle successive
norme di attuazione, insieme alla complessità esistente derivante
principalmente dalla qualità e quantità delle modificazioni in atto
all'interno come all'esterno della Valle d'Aosta, rendono
estremamente difficile, se non impossibile, procedere nella
direzione di un'efficace di azione di governo, senza fare ricorso
al supporto di strumenti di analisi della realtà in cui si
agisce.
In questo quadro, negli ultimi mesi l'orientamento della Giunta
regionale è stato teso a destinare tempo, uomini e mezzi finanziari
per migliorare il quadro conoscitivo della realtà socio-economica
valdostana, al fine di poter successivamente operare delle scelte
ed individuare degli strumenti di governo coerenti con la
situazione ed il contesto di riferimento più generale.
Di particolare rilevanza è stato quindi il compito che si è
assunto l'Assessorato regionale alle finanze nel coordinare un
ampia ed approfondita ricerca, affidata alla fondazione Censis, e
mirante a fornire all'Amministrazione regionale un primo quadro
d'insieme dei problemi e delle prospettive che la Valle d'Aosta si
trova a dover affrontare.
Se è vero che questa impostazione, dopo un anno, è da
considerare ancora nelle sue prime fasi e pertanto deve essere
ulteriormente approfondita, è altrettanto vero che alcuni risultati
sono già disponibili, sono stati pubblicamente presentati e,
soprattutto, hanno rappresentato una solida base informativa e
documentale per l'impostazione del bilancio di previsione per
l'anno 1992.
Siamo convinti che in questa direzione bisognerà proseguire
ulteriormente nel corso dei prossimi anni. In questo senso,
l'impegno della Giunta regionale va nella direzione di accrescere
la base conoscitiva, non soltanto in materia socio-economica, a
supporto delle proprie decisioni, per procedere ad un progressivo
miglioramento della qualità della propria azione
amministrativa.
Un secondo importante aspetto da sottolineare è relativo
all'importanza attribuita al ruolo della programmazione delle
scelte amministrative.
Il patrimonio informativo e di conoscenze, la cui importanza si
è in precedenza affermata, rischia di restare uno strumento
sterile, se non si è in grado di interpretarlo, trasformandolo in
piani e progetti organici, che ad esso facciano riferimento.
In questo senso, il presente bilancio di previsione vuole
costituire anche uno strumento di programmazione degli interventi e
dell'azione del governo regionale, strumento in grado di dare un
senso ed una prospettiva di medio-lungo periodo alle scelte
proposte, coerentemente con il quadro di riferimento generale
richiamato in sede introduttiva.
Non riteniamo che la logica programmatoria, in modo particolare
in un momento di rapidi ed imprevedibile accelerazione del
cambiamento, debba essere intesa in modo rigido. Pensiamo piuttosto
che lo strumento programmatoria debba rappresentare un insieme di
definite e coerenti linee strategiche da perseguire e da rendere
compatibili con l'evoluzione del quadro socio-economico di
riferimento, adattandole con tempestività e flessibilità alle
condizioni che vengono a determinarsi nel tempo.
Selezione e sperimentazione
L'orientamento innovativo con cui abbiamo voluto affrontare la
predisposizione del presente bilancio di previsione, include anche
un nuovo approccio in materia di criteri di destinazione della
spesa regionale.
Affinché possano essere affrontati positivamente i principali
problemi che lo affliggono (basso dinamismo ed insufficiente
imprenditorialità, limitato grado di apertura con il contesto
esterno), il quadro socio-economico valdostano attuale richiede
l'adozione di criteri selettivi negli interventi e negli indirizzi
di spesa ed un forte orientamento alla progettualità.
Selezione e sperimentazione diventano dunque due elementi
fondamentali alla base dell'azione del governo regionale, entrambi
finalizzati all'innalzamento della qualità complessiva del sistema
socio-economico locale.
In particolare, riteniamo che la Valle d'Aosta possa
opportunamente prestarsi alla realizzazione di esperimenti-pilota
in campo sociale, ambientale, turistico e tecnologico. Vogliamo qui
citare quanto lucidamente affermato dal Censis, nel primo volume
della ricerca, prima rammentata, svolta nel corso del presente
anno.
"Se nella selezione è contenuto il principio della
rivitalizzazione dello spirito imprenditoriale, nella parola chiave
"sperimentazione" è implicito invece il senso nuovo dell'autonomia
regionale. E' sempre più diffusa infatti la consapevolezza che
l'odierna ragion d'essere delle autonomie speciali stia non più o
non tanto nella tutela delle minoranze etniche e linguistiche e
delle specificità culturali di cui sono portatrici, quanto nella
loro qualità di laboratori d'innovazione. In questo senso riteniamo
che la Valle d'Aosta possa giocare un ruolo preciso, sia
sperimentando al suo interno nuove forme di esercizio della propria
autonomia, sia aderendo a progetti comuni di sperimentazione con
altre aree europee a speciale autonomia, centrate sull'interscambio
di esperienze nelle aree in cui la Valle d'Aosta è portatrice del
nuovo, le politiche per la montagna ed il sociale diffuso, ed in
quelle in cui potrebbe tesaurizzare le realizzazioni altrui, per
esempio, le politiche industriali e la promozione
dell'imprenditoralità giovanile, la tutela dell'ambiente.
Perché tali ambiziosi disegni, programmazione, selezione e
sperimentazione, possano essere tradotti concretamente con
successo, è indispensabile scegliere la strada del coinvolgimento e
della concertazione, su obiettivi e strategie generali, con tutti i
soggetti significativi e rappresentativi del tessuto
socio-economico valdostano. La definizione dei progetti di
sperimentazione e dei piani necessari per la loro attuazione deve
vedere intorno ad uno stesso tavolo il Governo regionale, gli enti
locali e le diverse espressioni delle categorie economiche, le
organizzazioni dei lavoratori".
In questa logica, in sede di impostazione del presente bilancio
di previsione, l'Assessorato alle finanze ha promosso una serie di
incontri con imprenditori, sindacati e ordini professionali,
proprio al fine di trasformare la fase di predisposizione tecnica
del bilancio in un momento di comune progettazione
economico-finanziaria, capace di recepire le istanze provenienti
dalle diverse realtà regionali.
Va in questa sede sottolineato che gli incontri tenuti con
l'associazione degli imprenditori, i consorzi di garanzia fidi, i
rappresentanti degli ordini professionali, le organizzazioni
sindacali Cgil, Cisl, Uil e Savt, abbiano prodotto risultati molto
positivi, generando suggerimenti e proposte tenute in grande
considerazione nell'impostazione e nella stesura del bilancio di
previsione del prossimo esercizio finanziario e che evidenzieremo
più in dettaglio in seguito.
Indirizzi programmatici
Passando dagli orientamenti, prevalentemente di metodi e di
indirizzi più propriamente programmatici, riteniamo doveroso far
precedere la dettagliata e più puntuale esposizione delle voci di
bilancio da una serie di ulteriori precisazioni, legate agli ambiti
di intervento definiti prioritari dalla Giunta regionale ed
all'interno dei quali sono individuabili alcune prime traduzioni
concrete di quanto espresso precedentemente in materia di scelte di
fondo.
Area istituzionale
Si rendono necessari, al fine di poter affrontare adeguatamente
anche all'interno della stessa Amministrazione regionale i problemi
che lo scenario in forte evoluzione genera, una serie di
adeguamenti delle strutture regionali che consentano lo svolgimento
di una sempre più efficace attività di servizio alla comunità
valdostana.
L'efficienza del settore pubblico tende a divenire uno degli
elementi più importanti nei moderni sistemi economici, tanto a
livello nazionale quanto a livello locale. Attraverso l'adozione di
un'attenta politica di adeguamento quali-quantitativo delle
strutture regionali si vuole, pertanto, porre in essere una delle
condizioni necessarie, anche se non sufficienti, a che la Valle
d'Aosta possa rappresentare una realtà socio-economica di rilievo
in ambito nazionale e comunitario.
Pertanto, è stata prevista una serie di nuove iniziative per il
pros-simo anno, mirante ad introdurre con maggiore incisività
l'innova-zione e le tecnologie informatiche all'interno
dell'Amministrazione regionale. Inoltre, in linea con quanto
affermato in precedenza, è prevista la realizzazione di un centro
di monitoraggio socio-economico a supporto dell'attività
amministrativa regionale, destinato ad innalzare il livello di
conoscenza della realtà locale e quindi la qualità dell'azione del
Governo regionale.
Infine, nella stessa direzione va segnalata anche la necessità
di rivedere, ampliandola nelle sue aree organizzativamente più
critiche, la pianta organica dell'Amministrazione, con l'intento di
rendere l'attività regionale sempre più in linea con i servizi che
essa deve fornire ai cittadini.
Benché tra le indicazioni fornite dalla ricerca del Censis vi
sia quella di ridurre la specifica attenzione che negli ultimi anni
la Regione ha dedicato alle politiche di infrastrutturazione, si è
ritenuto importante prevedere in questo ambito una serie di
interventi che da una parte completino progetti di lungo periodo
già in corso da anni (autostrada Aosta-Monte Bianco) e dall'altra
aprano un nuovo corso e diano un nuovo volto alla politica di
infrastrutturazione della Regione.
Citiamo, infatti, in materia di trasporti l'importanza
strategica che viene assegnata allo sviluppo ferroviario per la
Valle d'Aosta, in ragione dei rilevanti e positivi impatti
sull'economia e sull'ambiente che essa può generare.
Inoltre, sempre in tema di viabilità e trasporti, un nuovo
impulso dovrà essere dato all'attività di trasporto aereo, sempre
più importante per i collegamenti fra la Valle d'Aosta ed il resto
del mondo, attraverso la sottoscrizione di un aumento di capitale
dell'Air Vallée.
L'aspetto più innovativo della politica di infrastrutturazione,
prevista dal bilancio di previsione, è però costituito
dall'attenzione posta alle reti tecnologiche. Da una parte,
infatti, la politica di sviluppo delle reti di telecomunicazione
risponde ad un'effettiva esigenza di ammodernamento della Valle
d'Aosta, d'interesse primario anche per le attività economiche e
produttive, che, attraverso i servizi consentiti da tali
tecnologie, possono guadagnare in misura significativa quote di
efficienza e margini di competitività sui loro rispettivi mercati,
dall'altra l'impulso che si vuole dare all'acquedotto del Monte
Bianco risponde ad una precisa ed improcrastinabile esigenza di
adottare un'efficace politica delle acque, che per la Valle d'Aosta
può rappresentare, oltre che una possibilità di efficiente
razionalizzazione, anche una significativa potenziale risorsa
economica.
Ricordiamo, infine, l'importanza assegnata in sede previsionale
al problema della casa, che, in linea con quanto detto
precedentemente in tema di sperimentazione, dovrà essere oggetto di
uno specifico progetto-casa da attuare in sintonia con gli enti
locali interessati e le soluzioni urbanistiche più coerenti con le
caratteristiche del territorio della Valle d'Aosta e della sua
capitale.
Ambiente e territorio costituiscono indubbiamente la risorsa più
preziosa di cui la Valle d'Aosta dispone.
Lo sviluppo socio-economico determinatosi nella Regione nel
corso degli ultimi decenni ha messo a dura prova le risorse
ambientali della Valle, rischiando di porre in discussione le
caratteristiche di fondo del territorio e del paesaggio.
Per queste ragioni, oltre a ricordare che l'importanza assegnata
ai temi ambientali ha avuto un preciso riscontro politico con
l'istituzione, nel corso dell'anno, dell'Assessorato all'ambiente,
il cuore del bilancio di previsione del 1992 è costituito dalle
iniziative miranti, da una parte, a tutelare e proteggere
l'ambiente e, dall'altra, a recuperare e a valorizzare il
territorio.
Più del 15 percento delle somme assegnate ai fondi globali sono
infatti indirizzate a tali attività e ad esse sono da aggiungere
gli oltre 110 miliardi previsti tra gli interventi a carattere
specifico, sotto il titolo "Assetto del territorio e tutela
dell'ambiente".
Fra le azioni qualificanti di tipo preventivo, si vogliono
ricordare quelle inerenti alla politica dei parchi: "Espace Mont
Blanc", Parco del Mont Avic, aree naturalistiche a livello
sub-regionale; quelle miranti all'istituzione di controlli e
monitoraggi sull'ambiente, sul patrimonio forestale e
sull'inquinamento dei Tir e quelle atte a ridurre i rischi dei
danni ambientali connessi all'attività industriale.
Sempre nella logica di progetto, va ricordata l'iniziativa del
Piano fluviale, che per il 1992 prevede nuovi interventi per
complessivi 4 miliardi di lire.
Relativamente agli interventi di recupero e valorizzazione del
territorio, vanno segnalati quelli relativi al riassetto delle cave
dismesse, allo smaltimento dei rifiuti e alla bonifica delle
discariche, che rispondono ad un preciso disegno di risanamento del
territorio.
Inoltre, particolare rilevanza assumono le iniziative previste
per la valorizzazione del patrimonio paesaggistico e monumentale.
Ci si riferisce agli interventi previsti per la riqualificazione
della città di Aosta, per il restauro del Forte di Bard, per il
recupero dei villaggi rurali, per il ripristino delle
pavimentazioni manomesse dall'attività di metanizzazione.
Si può concludere affermando che il Governo regionale ha
recepito in pieno in questa materia quanto detto dal Censis nel suo
studio, ove si afferma: "Appare ormai forte il contrasto tra la
vocazione ospitale della Regione e la presenza di alcuni
insediamenti urbani nel fondovalle la cui opacità non costituisce
certo un brillante biglietto da visita dell'intera Regione. La
stessa città di Aosta risente negativamente, oltre che dell'impatto
delle infrastrutture viarie e dell'insediamento dell'Ilva Cogne,
anche della mancata valorizzazione del suo centro storico. E'
quindi importante lanciare un'operazione di abbellimento del
fondovalle, centrata sia sulle piccole iniziative di ripulitura e
rifacimento dei tetti secondo i criteri tradizionali
(standardizzazione degli stili architettonici e degli arredi
urbani, semplice ma efficace fioritura dei balconi e delle
finestre...), che sulle grandi opere di risistemazione, dal
riassetto delle servitù e delle vie di comunicazione, al rapido
avvio del progetto Comune-Regione per il risanamento del centro
storico di Aosta".
Allo sviluppo economico delle attività economiche e produttive,
il bilancio di previsione rivolge un'attenzione ed una cura
particolare.
Ai circa 250 miliardi destinati ad interventi a carattere
specifico, si aggiungono infatti altri 72 miliardi previsti nei
fondi globali e quasi 22 miliardi per la formazione professionale.
Quasi un quarto delle spese previste dal documento di previsione è
quindi indirizzato direttamente al rafforzamento dell'economia
locale, a conferma della volontà di agire in concreto ed in
profondità in uno degli ambiti maggiormente interessati dalle
grandi trasformazioni in corso.
Sui temi dello sviluppo sono state tenute in particolare
considerazione le numerose indicazioni emerse nei numerosi incontri
propedeutici all'impostazione del bilancio di previsione con le
categorie economiche e con le organizzazioni sindacali. In quelle
sedi sono state comunemente sottolineate le priorità e le emergenze
che rivestono i temi della qualificazione del personale, della
qualità dell'offerta e dell'equilibrio intersettoriale e della
progettualità.
A tale indicazione il documento di previsione risponde con un
incremento del 22 percento dei fondi destinati alla formazione
professionale, passati, dai circa 18 del bilancio di previsione del
1991, ai circa 22 del presente, con una serie di iniziative di
carattere orizzontale, a supporto dei diversi settori economici e
con interventi specifici, indirizzati verticalmente ai singoli
comparti produttivi (agricoltura, turismo e industria).
Per accrescere le funzioni di supporto al sistema delle imprese
lo-cali, sono stati quindi individuati interventi in materia di
servizi, fra i quali particolarmente importanti sono l'assistenza
tecnologica alle imprese industriali, da realizzarsi attraverso la
predisposi-zione di un centro-servizi, per il quale sono stati
previsti 4 miliardi di lire, ed il previsto aumento di capitale
della Banca della Valle d'Aosta, strumento voluto
dall'Amministrazione regionale per poter sviluppare a livello
locale una politica creditizia adeguata ed in linea con le esigenze
ed i fabbisogni delle imprese valdostane.
Inoltre, tra i fondi globali sono indicati alcuni interventi che
rispondono ad una logica di ammodernamento delle infrastrutture per
l'attività produttive. Particolarmente qualificanti sono quelli per
il rilancio delle zone termali (4 miliardi), per ristrutturazione
degli alpeggi, per il risanamento di aree industriali e per il
recupero dello stabilimento ex Brambilla di Verrès.
Da segnalare, infine, alcuni interventi innovativi di rilievo,
previsti settorialmente e che vanno nella direzione di
riqualificare l'offerta locale. In particolare, per ciò che
riguarda il settore turistico, riteniamo significative le azioni
previste per lo sviluppo del turismo culturale, equestre ed
escursionistico, che indicano la volontà del Governo regionale di
provvedere al sostegno dell'innovazione e del completamento della
gamma di offerta turistica della Valle d'Aosta.
Nella stessa direzione va l'impegno assunto dall'Amministrazione
regionale per lo sviluppo di attività sportive nuove e prestigiose
per la nostra Regione, tra le quali si vuole ricordare la decisione
assunta in merito al campo di golf di Fénis. Infine, sempre in
ambito turistico, un'attenzione particolare è destinata al
potenziamento delle strutture ricettive attraverso il previsto
rifinanziamento per 20 miliardi di lire della legge n. 33 del
1973.
Tutela, assistenza e promozione sociale
Il sociale costituisce uno dei campi ove già oggi la Valle
d'Aosta rappresenta una realtà di avanguardia a livello europeo.
Ciò nonostante si ritiene necessario consolidare ulteriormente tale
positiva condizione, completando e perfezionando strutture e
servizi esistenti. E' infatti previsto un adeguamento tecnologico
ed organizzativo delle strutture sanitarie ospedaliere e dei centri
di assistenza. Inoltre verranno promosse delle iniziative a
sostegno delle fasce deboli della popolazione (portatori di
handicap, anziani...), al fine di garantire loro, attraverso
opportune iniziative, maggiori possibilità di inserimento e di
partecipazione alla vita sociale valdostana.
In questo senso si vuole ricordare l'impegno assunto
dall'Amministrazione regionale sul tema dell'eliminazione delle
barriere architettoniche, che ha portato a coinvolgere direttamente
in un aspetto socialmente così rilevante il mondo dei progettisti e
quello delle imprese.
Una società a diffuso benessere come quella valdostana deve
porre al centro dei suoi interessi e del suo sviluppo anche
l'accrescimento dell'istruzione e la diffusione della cultura.
Il mondo imprenditoriale ha da sempre sottolineato l'importanza
della preparazione culturale della base sociale, anche per il buon
esito delle stesse attività economiche, e la necessità di maggiori
collegamenti fra scuola e mondo del lavoro.
Il bilancio di previsione individua una serie di iniziative atte
a favorire lo sviluppo della diffusione della fruizione della
cultura, che da una parte sono rivolte sul versante scuola e mirano
a sostenere l'innalzamento dei livelli di istruzione dei giovani
valdostani, favorendo il loro accesso agli studi universitari
(corsi para e post universitari, casa dello studente...),
dall'altra sono maggiormente finalizzati all'aumento del consumo di
cultura, attraverso lo sviluppo del sistema bibliotecario
regionale, la realizzazione di centri di documentazione e di
divulgazione del patrimonio culturale regionale, il sostegno ad
iniziative di carattere museale.
Particolare urgenza riveste il problema della mancanza di spazi
fisici ove possano avere luogo manifestazioni culturali divario
genere. Si è ritenuto pertanto indispensabile provvedere alla
realizzazione di una struttura polifunzionale per le manifestazioni
culturali nella città di Aosta e contestualmente al sostegno di
iniziative che tendano a promuovere sul territorio la costituzione
di poli culturali capaci di ridare vigore alla fruizione locale di
cultura, rivitalizzando un settore che storicamente ha
rappresentato una delle ricchezze della Valle d'Aosta.
Vista l'esauriente relazione del Consigliere Ricco, risparmio al
Consiglio regionale una nuova lettura delle cifre del bilancio di
previsione concernenti le entrate, le uscite ed il bilancio
triennale, che del resto sono già state distribuite tanto ai
Consiglieri quanto alla stampa.e passo quindi alle conclusioni.
Il bilancio come strumento flessibile
Prima di avviarmi alla conclusione della presentazione del
bilancio del 1992, vorrei ancora sottolineare la volontà di
considerare il bilancio stesso uno strumento flessibile, che non
irrigidisce e non vincola minimamente la possibilità di mutare
indirizzi ed attività, ma fornisce la base conoscitiva per guidare
l'azione amministrativa in modo tale che sia il più possibile
coerente con l'intenzione dichiarate e perseguite.
Il bilancio non è uno strumento esaustivo e non può risolvere da
solo tutti i problemi, però offre precise indicazioni di fondo e
può dare frutti significativi se sottintende un'azione politica di
medio-lungo termine e deve fungere da sostegno e da ammortizzatore
dove è necessario un supporto regionale per contenere eventuali
cadute di sviluppo.
Tuttavia, perché il bilancio possa avere quella valenza politica
che gli è propria ed essere usato come reale strumento di
programmazione, è auspicabile che venga accolto con la
consapevolezza che per esaminarlo occorre eliminare fittizie
contrapposizioni, a beneficio di un atteggiamento costruttivo per
il bene dell'intera Regione.
E' quindi necessario superare le piccole controversie di parte,
per recuperare una disponibilità di fondo ad individuare linee
politiche generali in vista di obiettivi complessivi di lungo
termine. Tutto questo per far sì che la Valle d'Aosta possa avere
un ruolo significativo sulla scena europea, superando la fase di
autonomia dipendente dall'atteggiamento benevolo dello Stato.
Il ruolo di guida dell'Amministrazione regionale
Questo invito alla collaborazione, a cui mi sento di richiamare
i membri del Consiglio, nasce dalla convinzione che per tradurre la
ricchezza della Valle in sviluppo, per aumentare e migliorare le
condizioni dell'autonomia, per rispondere alla sfida europea che
attende la nostra Regione, è necessario che la classe politica
valdostana riprenda un dibattito ed un confronto costruttivo sui
temi e problemi che stanno a cuore alla nostra comunità, come
l'autonomia, lo sviluppo, la qualità della vita, e sappia
individuare un progetto politico concreto al di sopra delle parti e
condivisibile dalle varie categorie economiche, produttive e
sociali operanti nella nostra Regione.
Abbiamo il dovere di far decollare l'impresa Regione, mettendola
al servizio, ma soprattutto alla guida della comunità intera. Siamo
chiamati a questa responsabilità da una precisa domanda di
chiarezza di vedute, trasparenza d'intenti, coerenza d'azione e
spirito d'iniziativa che ci viene richiesta dalla nostra gente.
Siamo tutti concordi nel definire l'attuale società come un
modello di organizzazione complessa, ossia una società che ha
conosciuto un processo di superamento e di distacco dai canoni
propri della società tradizionale. Quest'ultima era strutturata su
una scala di valori comunemente accolti ed accettati, che
privilegiavano gli elementi che il tempo aveva confermato come
stabili, rispetto ai fattori di cambiamento, e subordinava le
aspettative, gli interessi, i bisogni e le creatività individuali a
superiori interessi di sopravvivenza del sistema nella sua
organicità.
Oggi questo modello è superato dall'attuale società, definita
appunto complessa. I bisogni individuali sono considerati
prioritari e si è creata una serie di sottosistemi, ciascuno dei
quali è specializzato, nella propria autonomia, ad assolvere una
determinata funzione politica, economica, educativa e
religiosa.
In questo nuovo scenario, l'economia tenderà sempre a far valere
come centrali le sue ragioni nei processi decisionali in ambito
politico e la politica cercherà di applicare sempre più regole da
essa stabilite anche in ambito economico. Per evitare, dunque,
eventuali interferenze ed invasioni di campo negative, è necessario
che la progettualità politica ed economica si fondi sempre più su
valori sociali, in modo che diventino consapevolezza comune e
costituiscano un referente essenziale dell'articolazione tanto
dell'attività economica quanto dell'attività politica.
E' importante che il potere politico non si limiti a svolgere
una pura e semplice funzione di mediazione fra interessi diversi e
spesso corporativi, ma si assuma il compito di indirizzare ed
orientare le scelte verso obiettivi di promozione globale della
comunità. Occorre quindi individuare nuovi percorsi di metodologia
politica o più semplicemente, riprendendo un'affermazione del prof.
De Rita, "urge riprendere a far politica nelle sedi appropriate,
per rafforzare il ruolo di guida e di programmazione
dell'Amministrazione, nel piano disviluppo regionale".
A questo proposito, inserendomi in un dibattito aperto in questi
giorni, occorre ribadire che l'onestà non è di per se stessa
garanzia sufficiente per promuovere reali processi di sviluppo e di
crescita sociale. Non basta contrapporre alla partitocrazia in
crisi un partito trasversale degli onesti. L'onestà dovrebbe essere
una condizione di fondo, non un requisito supplementare. E' anche
necessario schierarsi ed avere delle idee da proporre e capacità di
tradurle in iniziative. Ossia, bisogna avere la capacità politica
di portare avanti progetti di lungo respiro.
E' dunque responsabilità della classe politica dare prova di
lungimiranza e di concretezza, non alimentando nella gente la
sfiducia, che troppo spesso spinge le persone a dissociarsi
dall'impegno politico, per abbracciare il falso mito della non
appartenenza.
E' fondamentale poi nel dibattito politico non far degenerare la
forza in violenza, che, anche quella più sottile, cioè quella
verbale e delle intenzioni, arriva sempre ad inquinare il confronto
politico, squalifica anche chi vince ed abbassa il livello civile
delle parti in causa.
E' infine indispensabile coniugare la micro-politica della
nostra comunità con gli orizzonti internazionali. L'attenzione ad
amministrare oculatamente nella nostra Regione non ci deve far
ammalare di miopia. Non possiamo chiuderci negli augusti confini
del nostro territorio ed accontentarci di circoscritti risultati
immediati.
La valenza più significativa della micro-politica si rivela
pienamente solo laddove ogni obiettivo locale viene considerato
come segno anticipatorio e come configurazione concreta e
provvisoria delle grandi questioni politiche internazionali.
La nostra piccola Regione alpina, collocata strategicamente in
una posizione centrale dell'Europa, dotata di un'eredita storica e
culturale ben determinata, forte di un'autonomia amministrativa
universalmente riconosciuta, ha tutte le carte in regola per
partecipare al mutamento dei tempi. Occorre tuttavia la capacità da
parte della sua classe politica e della comunità di comprendere i
segni dei tempi, partendo, prima di tutto, da una nuova
riformulazione dell'autonomia, affinché essa si offra realmente
come strumento di crescita nei vari settori della vita sociale e
non rimanga più solo enfaticamente annunciata, piuttosto che
realmente perseguita.
L'autonomia deve costituire la generale condizione individuale e
sociale che consenta, all'interno dell'attuale società complessa,
la crescita di sottosistemi reticolari e la crescita degli
individui al loro interno. Nella nostra Regione, dove questa
autonomia è patrimonio indiscusso e legittimo, è necessario
vivificare la nostra specialità, saggiando la fattibilità di nuovi
meccanismi di autonomia impositiva, d'ingegneria istituzionale,
nuove forme di partecipazione democratica, aprendosi a spazi di
sperimentazioni comuni ad altre autonomie speciali.
Naturalmente, in modo parallelo a questa sempre maggiore
esplicitazione del significato dell'autonomia amministrativa,
occorre ampliare gli spazi e le condizioni di una reale autonomia
dei soggetti individuali e delle istituzioni economiche e sociali,
quale principio regolatore di efficienza e di efficacia all'interno
della complessità sociale. Non basta, cioè, dichiararsi autonomi,
ma occorre costruire l'autonomia. Non bisogna solo esaltarla come
valore tradizionale, che si perpetua automaticamente, ma occorre
perseguirla come atteggiamento di fondo, come stile di azione, come
cultura dello sviluppo che si legittima da sé, nella misura in cui
risponde ai bisogni della comunità, crea e gestisce precisi
percorsi di crescita qualitativa delle persone.
Anche la crisi della partitocrazia italiana, che si manifesta
pur attraverso la crescente sfiducia dei cittadini verso le
istituzioni pubbliche, trova una delle sue ragioni più profonde
nella difficoltà di stabilire efficaci rapporti e competenze tra
società civile e processi di decisione politica.
La mancanza di attenzione, da parte delle strutture politiche
sia nazionali sia locali, ad investire energie e risorse verso lo
sviluppo di una mentalità autonoma e verso l'attuazione di reali
condizioni di autonomia nelle istituzioni sociali ed amministrative
è una delle maggiori cause che determinano il disinteresse della
gente verso la gestione politica e che alimentano l'incapacità
autopropositiva ed autogestionale all'interno delle strutture
pubbliche.
La politica viene vissuta come altro da sé, un ambito cioè dove
non c'è spazio per le proprie esperienze, dove non c'è riscontro
per i propri bisogni, se non nella logica dell'assistenzialismo e
dei favori, dove sostanzialmente non si esercitano i princìpi della
democrazia. Il compito di una classe politica, soprattutto in una
Regione a Statuto speciale, dove esistono maggiori ambiti
decisionali, è dunque di invertire questa tendenza e fare in modo
che la comunità si stringa attorno alla sua classe politica,
nell'obiettivo comune di difendere la propria specialità e
promuovere reale sviluppo.
Questa opportunità sembra oggi più realizzabile di ieri, perché,
nonostante l'evidente disaffezione della gente verso la politica,
da un'analisi più attenta della realtà che ci circonda emergono i
primi sintomi del superamento del periodo del ripiegamento nel
privato, cioè della cosiddetta introversione casalinga, che ha
caratterizzato la società italiana negli anni '1975-85. Oggi stanno
riesplodendo nella gente la voglia di uscire di casa ed il bisogno
di riappropriarsi del territorio, per ricostruire l'identità
perduta e migliorare la qualità della vita. La gente esprime cioè
una forte domanda di servizi, di fruizione dei luoghi in cui vive e
che nessun privato da solo può garantire.
Questa esigenze costringe dunque le persone ad uscire
dall'isolamento e ad impegnarsi per ottenere. Questa è una
positività sociale che va colta dalla classe politica, una spinta
emotiva che va canalizzata.
La sfiducia della gente verso chi la rappresenta, il rancore
sociale, l'attendismo, il senso della non appartenenza stanno
trovando un deterrente in quest'ansia legittima della popolazione
di volere livelli di vita qualitativamente migliori, ambienti più
sani, città più a misura d'uomo e servizi più funzionali.
Sulla scia di questo ancor timido ritorno al sociale, sulla
consapevolezza ancora incerta della gente a doversi impegnare per
costruire, sul bisogno sempre più diffuso di individuare strategie
comuni d'intervento, anche per economizzare le risorse, la classe
politica in generale, ma anche quella che regge una Regione
autonoma, deve sapersi assumere tutte le responsabilità del proprio
ruolo, deve saper rinnovare la determinazione della propria scelta
e deve sapersi predisporre a guidare con consapevolezza la crescita
qualitativa della comunità che rappresenta.
Presidente
Colleghi Consiglieri, credo che
possiamo sospendere qui i nostri lavori.
Domani mattina il Consiglio è convocato per le ore 9,15 e, se
saremo puntuali, potremo iniziare la discussione generale abbinata
sui due disegni di legge.
Vi ringrazio. La seduta è tolta.
