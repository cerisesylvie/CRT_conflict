Classificazione
BILANCIO E CONTABILITA' REGIONALE



Oggetto del Consiglio n. 2070 del 14 dicembre 2022 - Resoconto
OGGETTO N. 2070/XVI - D.L. n. 82: "Disposizioni per la
formazione del bilancio annuale e pluriennale della Regione
autonoma Valle d'Aosta/Vallée d'Aoste (Legge di stabilità regionale
per il triennio 2023/2025). Modificazioni di leggi
regionali".
Bertin (Presidente) -
Per quanto riguarda le
dichiarazioni di voto, si possono fare o adesso o congiunte,
propongo che siano congiunte sui DD.LL. 82 e 83 o alla fine, come
preferite. Dieci minuti, si sommano le due congiunte dei due D.L.,
ognuno poi può scegliere se adesso o dopo. Facciamo dopo, che ha
più senso.
Passiamo dunque all'analisi del D.L. n. 82. È stato acquisito il
parere del Collegio dei revisori dei conti. Oltre a questo parere
sono stati depositati sette emendamenti da parte della II
Commissione consiliare, tre emendamenti da parte del gruppo della
Lega, Pour l'Autonomie e Forza Italia, tre emendamenti da parte del
gruppo PCP, un emendamento da parte dell'assessore Caveri, un
emendamento dei gruppi di maggioranza e quattro emendamenti da
parte del Presidente della Regione.
All'articolo 1 vi è un primo emendamento di PCP,
sostitutivo.
Mettiamo in votazione l'emendamento e poi l'articolo, nel
caso.
Per l'illustrazione, la consigliera Minelli.
Minelli (PCP) -
Brevemente, l'emendamento sostitutivo
all'articolo 1 è un emendamento che vuole rideterminare e
riarticolare in senso progressivo l'aliquota dell'addizionale
regionale all'imposta di reddito, quindi l'IRPEF; attualmente
l'articolo 1 del D.L. 82 prevede l'esenzione dal pagamento
dell'imposta ai redditi fino a 15 mila euro e poi mantiene
l'aliquota unica per le altre fasce di reddito.
Chiediamo di modificare in base appunto alle tre fasce con una
rimodulazione a ribasso per la fascia da 15.001 a 28.000, per la
successiva fino a 55.000 e un aumento per la fascia oltre
55.000.
Come già lo scorso anno mi aveva fatto notare l'assessore Marzi,
è un emendamento che viene riproposto, questa volta non è
tel
quel
ma abbiamo cercato d'intervenire sulle fasce, considerato
che anche le cosiddette fasce medie in questa situazione
particolare di difficoltà economica sono in sofferenza, quindi
l'obiettivo è appunto quello di andare a fare un'agevolazione anche
per le due fasce centrali e un aumento per l'ultima. Peraltro è una
richiesta che è venuta anche in Commissione da parte dei sindacati
confederali e la riproponiamo.
Presidente -
Assessore Marzi.
Marzi (SA) -
Chiediamo naturalmente l'astensione su
quest'emendamento per due motivi: primo perché da un punto di vista
tecnico è sicuramente, come richiamato dalla collega Minelli,
assentibile, ma da un punto di vista finanziario di fatto prevede
un cambiamento, perché a tutti gli effetti si chiede d'intervenire
su questa proposta sottraendolo alla cultura.
In secondo luogo, secondo me, c'è anche un aspetto politico che
va valutato, cioè se è vero che in una qualche maniera, pur essendo
oneroso per 900 mila euro in più, perché noi già a oggi prevediamo
un'esenzione nella fascia più bassa che costa 2.300.000 euro. Poi
in termini di declinazione della conseguenza di quanto proposto,
questo prevedrebbe un aumento di oltre 700 euro sulla fascia più
alta - che però è quella mediana, tanto per essere chiari: non
stiamo parlando di persone ricche se prendiamo in considerazione
dei redditi da 50 mila euro - quasi 800 euro di aumento per questa
fascia che oggi è fortemente colpita perché spesso, tra l'altro,
non viene in una qualche maniera toccata dagli interventi che
invece le pubbliche Amministrazioni locali e nazionali stanno
ponendo in essere, con un vantaggio rispetto alle due fasce in più
che voi aggiungete che va nella misura di 40 euro all'anno e di 90
euro all'anno. Per cui per dare un vantaggio di 40 euro all'anno e
di 90 euro all'anno alle fasce che voi inserite, di fatto, si
aggravia una fascia di reddito, quella appena sopra i 50 mila euro
che non è una fascia di reddito che possiamo definire ricca, per
800 euro all'anno.
Anche da un punto di vista politico, non solo da un punto di
vista amministrativo, ritengo che ci si debba astenere rispetto a
quest'emendamento.
Presidente -
Si è prenotato il consigliere Aggravi, ne ha
facoltà.
Aggravi (LEGA VDA) -
Per dichiarazione di voto. Non entro
nelle questioni tecniche, per una volta. Abbiamo già votato contro
a iniziative di questo tipo, confermo il voto contrario, quindi non
l'astensione, a qualsiasi tipo d'iniziativa che soprattutto in
questo momento aumenti le imposte nei confronti dei nostri
cittadini.
Non ci stiamo al discorso che fa una certa parte progressista
che bisogna appunto denigrare chi sta meglio di altri, secondo noi
bisogna dare le giuste opportunità a tutti, ma questo è un discorso
molto più ampio che sicuramente non si può risolvere parlando
dell'addizionale regionale dell'imposta sul reddito delle persone
fisiche.
Presidente -
Consigliera Minelli, per dichiarazione di
voto.
Minelli (PCP) -
La simulazione che abbiamo fatto insieme
agli uffici prevede, come già era stato evidenziato per la prima
fascia, quella che avrebbe l'esenzione totale, la situazione
rispetto ad adesso appunto meno 112, poi meno 91, meno 46 e oltre
700 per la fascia più alta che, comunque, è una stima media, perché
va calcolata in base all'effettivo reddito.
Lo Stato ha eliminato una fascia, va detto anche questo, lo
scorso anno avevamo la fascia da 50 a 75 mila e poi la più alta e
la proposta era stata fatta sull'aumento delle imposte per la
fascia più alta.
Per quello che riguarda le osservazioni che sono state fatte,
noi riteniamo invece che l'emendamento presentato sia perfettamente
in linea anche con il dettato costituzionale, perché la
progressività del pagamento delle imposte è prevista dalla
Costituzione italiana.
Non c'è nessun tentativo di denigrare chi guadagna di più, non è
una questione di denigrazione, mi sembra anche un po' ridicolo
utilizzare il termine "Denigrazione", è semplicemente una
redistribuzione che va nella linea di un principio di equità
fiscale.
Poi è ovvio che le posizioni su questo sono diverse, e ci
mancherebbe altro, sappiamo che la parte che ci sta di fronte
sostiene provvedimenti quali la Flat Tax eccetera eccetera che,
ovviamente, noi non condividiamo e quindi l'emendamento va in linea
con quella posizione.
Presidente -
Consigliere Carrel, per dichiarazione di
voto.
Carrel (PA) -
Per dichiarare il nostro voto contrario a
quest'emendamento. Credo che l'IRPEF sia un'imposta progressiva,
non ne discutiamo in questo momento, è a livello nazionale
progressiva, non è l'addizionale regionale che cambia sicuramente
la progressività di quest'imposta, quindi non cambia l'impianto
generale dell'imposta, e credo che, anche in base ai numeri che ha
appena espresso la collega Minelli, non sia opportuno andare in
questa direzione ma confermare assolutamente un'addizionale
regionale pari per tutti.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 17
Favorevoli: 2
Contrari: 15
Astenuti: 18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'emendamento non è approvato.
Mettiamo ora in votazione l'articolo 1. La votazione è aperta.
La votazione è chiusa.
Presenti, votanti e favorevoli: 35
L'articolo n. 1 è approvato all'unanimità.
Adesso c'è il primo emendamento della Lega, Forza Italia e Pour
l'Autonomie che introduce l'articolo n. 1bis. Per l'illustrazione
si è prenotato il consigliere Aggravi.
Aggravi (LEGA VDA) -
Spesso in quest'aula abbiamo parlato
- non soltanto in questa sessione di bilancio, non soltanto al
DEFR, anche precedentemente - di quelli che potrebbero essere dei
margini di manovrabilità, delle misure di facilitazione fiscale, di
abbassamento degli oneri fiscali, anche in forza di norme di
attuazione che il nostro ordinamento finanziario regionale ha.
A fronte di questo, i gruppi di Lega Vallée d'Aoste, Pour
l'Autonomie e Forza Italia hanno voluto presentare
quest'emendamento che chiede al Governo regionale, entro una certa
data, di portare alla competente Commissione consiliare una
valutazione di fattibilità in termini normativi e di stima delle
necessarie coperture finanziarie sull'applicazione, ovviamente su
base regionale, di misure di facilitazione fiscale, ovvero di
esenzione d'imposte o tributi di titolarità regionale.
Si vuole cercare di valutare fattibilità e costi di quelli che
potrebbero essere oggi dei margini di manovra di facilitazione
fiscale, poi dopo la Commissione potrà fare le dovute valutazioni
e, almeno, avere una chiarezza complessiva di quella che
effettivamente è oggi la possibilità della Regione di creare delle
facilitazioni fiscali.
Perché abbiamo scelto di presentarlo non con un ordine del
giorno ma con un articolo, un articolo che diciamo essere di
programmazione? Perché, come disse qualcuno, "Un ordine del giorno
non si nega a nessuno", quindi vogliamo cercare d'inserirlo e
dargli più forza rispetto a un ordine del giorno su un tema dove
spesso e volentieri si parla, si parla, ma non si mette mai un
punto fermo.
La volontà è cercare di mettere un punto fermo, sicuramente non
risolverà all'atto pratico, immediatamente, le cose ma almeno
potrebbe fornire chiaramente gli elementi per prendere decisioni in
futuro.
Presidente -
Per il Governo, l'assessore Marzi.
Marzi (SA) -
Abbiamo sicuramente apprezzato la volontà di
trasformare questo in un emendamento oneroso ma poi, da un punto di
vista tecnico, in realtà cambierebbe sostanzialmente e
completamente il bilancio.
Ci siamo anche chiesti per quale motivo non fosse stato indicato
come ordine del giorno, perché questo è un ordine del giorno,
secondo me, che accoglierebbe anche un placet trasversale, ma
naturalmente nella forma di emendamento ci dobbiamo astenere.
La data del 2 di maggio è perché appena successiva alla
presentazione del rendiconto in termini di data?
Presidente -
Si è prenotato il consigliere Aggravi per
dichiarazione di voto.
Aggravi (LEGA VDA) -
Ovviamente noi andremo avanti e
sosterremo questo articolo.
Sì, Assessore, ho pensato a lei e agli uffici, volevo mettere il
primo maggio, però mi sembrava non consono.
Prendiamo atto di questa vostra posizione, le dico anche che
spesso e volentieri le medicine si può anche scegliere di prenderle
o no, quindi non era obbligato ad astenersi, l'ha detto quasi come
un obbligo, forse non è un obbligo suo ma viene da altre
visioni.
Pazienza, annuncio già che noi su questo punto andremo avanti in
Commissione e nei prossimi Consigli.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet e Testolin).
L'emendamento non è approvato.
Mettiamo ora in votazione l'articolo n. 2. La votazione è
aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'articolo n. 2 è approvato.
Posso dare lo stesso risultato per l'articolo n. 3? Stesso
risultato. All'articolo n. 3bis c'è l'emendamento n. 2 di PCP che
introduce un articolo, il 3bis. Per l'illustrazione, la Consigliera
Erika Guichardaz.
Guichardaz E. (PCP) -
Quest'emendamento vuole equiparare
l'indennità del Presidente del Consiglio a quella dei componenti
della Giunta. É un emendamento che avevamo presentato già lo scorso
anno e per cui il Presidente ci aveva rassicurato, dicendo che
rimaneva un obiettivo del Governo, dicendo però che andava
affrontato in un discorso più ampio, in maniera più compiuta.
Quindi questa può essere anche l'occasione per capire se questo
discorso più ampio e questa maniera più compiuta sono stati portati
avanti o si sta aspettando magari chissà qualcos'altro.
Presidente -
Se non vi sono interventi, mettiamo in
votazione. Consigliera Minelli per dichiarazione di voto.
Minelli (PCP) -
Per dichiarazione di voto e per
sottolineare quanto il silenzio sia eloquente, anche in questo caso
come in altri, e come un obiettivo che era stato condiviso abbiamo
la conferma che viene ulteriormente affossato.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Guichardaz Jean-Pierre, Jordan, Lavevaz, Lavy,
Lucianaz, Malacrinò, Manfrin, Marguerettaz, Marquis, Marzi,
Padovani, Perron, Planaz, Restano, Rollandin, Rosaire, Sammaritani,
Sapinet e Testolin).
L'emendamento non è approvato.
Mettiamo ora in votazione l'articolo n. 4. La votazione è
aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'articolo n. 4 è approvato.
Possiamo dare lo stesso risultato per l'articolo n. 5? Stesso
risultato.
All'articolo n. 6 vi è l'emendamento n. 1 della II Commissione.
Lo diamo come illustrato e mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'emendamento è approvato.
Possiamo dare lo stesso risultato per l'articolo n. 6? Stesso
risultato. Anche per l'articolo n. 7? No, mettiamo in votazione
l'articolo n. 7.
Presenti: 35
Votanti: 20
Favorevoli: 18
Contrari: 2
Astenuti: 15 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz e Sammaritani).
L'articolo n. 7 è approvato.
All'articolo n. 8 vi è l'emendamento n. 2 della II Commissione e
l'emendamento n. 3 di PCP. Cominciamo con l'emendamento n. 2 della
II Commissione, lo diamo per illustrato.
Consigliera Minelli ne ha facoltà.
Minelli (PCP) -
. L'emendamento ha un parere negativo da
parte del coordinatore delle finanze, illustro lo stesso anche
perché ho una considerazione da fare circa le motivazioni.
L'emendamento chiedeva di modificare l'espressione dell'articolo 8
al comma 5, laddove recita "L'espressione al finanziamento del
trattamento accessorio del personale dipendente dall'Arpa con una
sostituzione al finanziamento del trattamento accessorio del
personale del comparto dipendente dall'Arpa".
Il collega Malacrinò sta dicendo che mi è già stato spiegato, se
posso dire, la spiegazione è stata data dal dirigente dell'Arpa ma
ci sono delle valutazioni invece fatte anche dal dottor Bieler.
Nello specifico è stato evidenziato che, sentiti i Dipartimenti
competenti, le risorse aggiuntive regionali spettano anche ai
dirigenti e conseguentemente l'emendamento non ha la copertura
finanziaria eccetera eccetera.
C'è però una considerazione da fare: in base alle interlocuzioni
che abbiamo avuto con la componente sindacale, non si fa
riferimento, anche in questo parere, a nessuna legge, a nessuna
norma o ai contratti nazionali per determinare questa
posizione.
Dalle informazioni che abbiamo noi, che possono essere errate,
ma sono quelle che abbiamo reperito, il contratto che viene
applicato per i dirigenti Arpa è quello delle funzioni locali.
Ebbene, il contratto nazionale di questo tipo non prevede che a
livello regionale vengano trasferite delle risorse aggiuntive alla
dirigenza.
Su questo abbiamo delle perplessità e riteniamo che il
trasferimento delle risorse aggiuntive debba essere appunto per il
comparto ma, ancora una volta, anche quest'aspetto è materia di
contrattazione sindacale.
Quindi si è inserito un comma senza che fosse fatta o portata a
termine l'interlocuzione sindacale anche se sappiamo che almeno due
sigle, il SAVT e la CGIL, avevano esplicitamente scritto al
Presidente, nella sua qualifica di Assessore, per chiedere appunto
che venisse fatta una cosa diversa.
Poi credo che non sia stata recepita questa cosa ma non hanno
nemmeno poi ottenuto una risposta.
Quindi l'emendamento andava in quella direzione, manteniamo le
perplessità sulle motivazioni.
Presidente -
Mettiamo ora in votazione l'emendamento n. 2
della II Commissione. La votazione è aperta. La votazione è
chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'emendamento n. 2 è approvato.
Per quanto riguarda l'emendamento n. 3 di PCP, è già stato
illustrato e non viene messo in votazione per quanto detto in
precedenza. Mettiamo ora in votazione il terzo emendamento della II
Commissione. La votazione è aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani)
L'emendamento n. 3 della II Commissione è approvato.
Posso dare lo stesso risultato anche per l'articolo n. 8? Stesso
risultato.
Vi è adesso l'emendamento n. 4 della II Commissione, che
introduce l'articolo n. 8bis. Posso dare lo stesso risultato?
Stesso risultato. Stesso risultato per l'articolo n. 9? Stesso
risultato. All'articolo n. 10 vi è il primo emendamento del
Presidente della Regione. Posso dare lo stesso risultato? Stesso
risultato.
Vi è inoltre l'emendamento n. 5 della II Commissione. Posso dare
lo stesso risultato? Stesso risultato. Posso dare lo stesso
risultato anche per l'articolo n. 10 nel suo insieme? Stesso
risultato.
All'articolo n. 11 vi è il secondo emendamento del Presidente
della Regione, che è sostitutivo. Si è prenotato il consigliere
Lucianaz, ne ha facoltà.
Lucianaz (LEGA VDA) -
Intervengo adesso prima che
slittino altre votazioni, già prima provavo a parlare. Questo è
l'ottavo articolo in cui votiamo assunzioni o comunque parliamo di
assunzioni nell'ente pubblico, nulla di contrario, continueremo ad
astenerci.
Il fatto è che fuori c'è un mondo, quello delle imprese, che
avrebbe piacere di assumere.
Tante imprese stanno licenziando dipendenti, stanno licenziando
persone a contratto determinato, persone che lavorano a ore, perché
non ce la fanno a sostenere i costi. Stanno limitando le loro
capacità operative gestionali perché i costi li stanno mettendo in
difficoltà seria.
Quindi io apprezzo tutto questo impegno da parte dell'ente
pubblico, questa vagonata di assunzioni anche oltre i limiti
assunzionali con tutta una serie di deroghe, però - ripeto - fuori
c'è un mondo che avrebbe tutto il piacere di assumere, di crescere,
di aumentare il personale e il fatturato.
Naturalmente mi rivolgo in particolare alle piccole imprese e
alle micro-imprese che erano il tessuto economico valdostano e
adesso c'è quasi una predisposizione a vederle scomparire.
Questo è un grido di dolore che mi sento di fare in
quest'occasione.
Presidente -
Possiamo dare lo stesso risultato
sull'emendamento all'articolo 11? Stesso risultato. All'articolo n.
12 vi è l'emendamento n. 6 della II Commissione, che è sostitutivo
dell'articolo. Possiamo dare lo stesso risultato? Stesso
risultato.
Articolo n. 13, stesso risultato? No, mettiamolo in votazione.
La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'articolo n. 13 è approvato.
All'articolo n. 14 c'è l'emendamento n. 3 e n. 4 del Presidente
della Regione. Mettiamo in votazione l'emendamento n. 3 del
Presidente della Regione. La votazione è aperta. La votazione è
chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'emendamento n. 3 è approvato.
Possiamo dare lo stesso risultato per l'emendamento n. 4? Stesso
risultato. Per l'articolo n. 14, 15 stesso risultato. Mettiamo in
votazione l'articolo n. 16. La votazione è aperta. La votazione è
chiusa.
Presenti, votanti e favorevoli: 35
L'articolo n. 16 è approvato all'unanimità.
Mettiamo in votazione l'articolo n. 17. La votazione è aperta.
La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'articolo n. 17 è approvato.
Mettiamo in votazione l'articolo n. 18. La votazione è aperta.
La votazione è chiusa.
Presenti, votanti e favorevoli: 35
L'articolo n. 18 è approvato all'unanimità
Stesso risultato per l'articolo n. 19. Mettiamo in votazione
l'articolo n. 20. La votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Guichardaz Erika e Minelli).
L'articolo n. 20 è approvato.
Mettiamo in votazione l'articolo n. 21. La votazione è aperta.
La votazione è chiusa.
Presenti: 35
Votanti: 18
Favorevoli: 17
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani)
L'articolo n. 21 è approvato.
Sempre all'articolo n. 21 vi è l'emendamento n. 7 della II
Commissione. Possiamo dare lo stesso risultato? Stesso risultato.
Vi è anche l'emendamento della Lega, Forza Italia e Pour
l'Autonomie, che introduce l'articolo n. 21bis. Per
l'illustrazione, il consigliere Manfrin.
Manfrin (LEGA VDA) -
Per illustrare il nostro emendamento
che abbiamo voluto riproporre, come questo Consiglio avrà potuto
vedere, tra la prosecuzione della proposta che avevamo già fatto
rispetto a una misura di sostegno alle famiglie, una misura che
abbiamo deciso di intitolare "Naître Valdôtain" su cui abbiamo
reperito - e ringrazio ovviamente il collega Aggravi per il
prezioso lavoro - una serie di risorse che riteniamo siano
opportune e necessarie per sostenere appunto le nascite e i nuovi
nati, quindi una misura che aiuterà i nuovi nati in Valle d'Aosta
appunto per contrastare lo spopolamento e per sostenere le famiglie
che devono affrontare una serie di costi decisamente ingenti,
quindi una misura che guarda al futuro, che guarda alle famiglie,
che guarda al ripopolamento della Valle d'Aosta e che riteniamo
possa dare una direzione rispetto al tema che è stato al centro
anche delle analisi demografiche di questi giorni.
Pensiamo che sia una scelta di buon senso e quindi ci auguriamo
che quest'emendamento possa venire accolto.
Presidente -
Il Presidente della Regione ne ha
facoltà.
Lavevaz (UV) -
La natura dell'iniziativa proposta ha un
suo valore, ci mancherebbe altro, è però una scelta diversa
rispetto a quella che è presentata nel nostro progetto di bilancio,
tant'è che per dare copertura agli 800 mila euro previsti per
quest'iniziativa, si vanno a togliere tutta una serie di risorse su
missioni e programmi che vanno dal turismo, allo sport ,
all'industria, alla tutela e valorizzazione recupero ambientale, è
quindi una scelta diversa quella che noi proponiamo con il nostro
bilancio.
Come già fatto l'anno scorso, pur condividendone gli obiettivi,
non la approviamo. Riteniamo anche che ci siano iniziative, come
quelle che stiamo cercando di mettere in atto, è vero che sono a
livello di progettazione nel Piano della salute e benessere
sociale, per esempio sugli asili nido, l'incentivazione agli asili
nido, aiuti alle famiglie con figli piccoli in senso non di un
semplice contributo ma di un'assistenza di accompagnamento, anche
nella crescita dei figli piccoli nei primi anni che sicuramente
sono gli anni più difficili.
Peraltro dicevamo prima la Giunta, dal punto di vista delle
nascite, se non fosse per l'assessore Marzi, ha una media di figli
piuttosto alta, quindi il nostro l'abbiamo fatto - ma questa è una
battutina che dovevo all'assessore Marzi - per il resto riteniamo
che gli aiuti debbano essere più strutturali che il semplice
contributo alla nascita.
Presidente -
Consigliere Manfrin ne ha facoltà.
Manfrin (LEGA VDA) -
Innanzitutto ringrazio nuovamente il
Presidente per l'accoglimento teorico dello spirito di
quest'emendamento, non posso però non rilevare una contraddizione
in quello che il Presidente ci espone, ovvero in altri emendamenti
e in altre iniziative, per esempio degli ordini del giorno o in
Consigli passati, si è detto, sostanzialmente quasi a stimolare
un'iniziativa che andasse a definire come avremmo impegnato un
certo tipo di risorse, ci è stato detto appunto: "Se volete fare
qualcosa, a questo punto fatelo, fate un emendamento, trovate le
coperture e poi portatelo al voto".
Noi questo l'abbiamo fatto, le coperture le troviamo, l'idea c'è
e la condividete ma la risposta è: "No perché noi abbiamo pensato a
un'altra allocazione", allora a questo punto evidentemente tutto
questo discorso salta, perché se il principio è che io condivido
l'idea però "No, ma io quelle risorse lì le avrei collocate da
un'altra parte, per noi va bene così", è inutile.
Allora è sufficiente dire che non lo si vuole fare e quindi non
si deve nemmeno invitare l'opposizione e dire: "Presentate un
emendamento, presentate una diversa allocazione dei fondi", perché
altrimenti siamo punto e a capo.
Voi ritenete che i soldi che avete messo devono stare lì e
quindi dite: "Qualsiasi sia la proposta che ci arriva, anche se la
condividiamo, non verrà votata".
Presidente, lei ci dice che è giusto, lei ci dice che questa
proposta la condivide, e io l'ho ringraziata per questo, però se
questa proposta la condivide ma non ne condivide il reperimento
delle risorse, se eventualmente lei ritiene di trovare dei nuovi
capitoli da dove reperirle, bene, ce le indichi, altrimenti siamo
alle dichiarazioni d'intenti.
Quindi noi voteremo convintamente quest'emendamento che stanzia
mille euro per ogni nuovo nato e che riteniamo possa dare delle
risposte per lo spopolamento e anche per il sostegno alle famiglie
che devono affrontare una serie d'ingenti spese quando arrivano i
figli.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet e Testolin).
L'emendamento non è approvato.
Mettiamo ora in votazione l'articolo n. 22. La votazione è
aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'articolo n. 22 è approvato.
Posso dare lo stesso risultato per l'articolo n. 23, 24, 25, 26,
27, 28, 29, 30? Stesso risultato. Mettiamo in votazione l'articolo
n. 31. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz e Sammaritani).
L'articolo n. 31 è approvato.
Mettiamo ora in votazione l'articolo n. 32. La votazione è
aperta. La votazione è chiusa.
Presenti, votanti e favorevoli: 35
L'articolo n. 32 è approvato all'unanimità
Mettiamo in votazione l'articolo n. 33. La votazione è aperta.
La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'articolo n. 33 è approvato.
Mettiamo in votazione l'articolo n. 34. La votazione è aperta.
La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'articolo n. 34 è approvato.
All'articolo n. 34 vi è il primo emendamento dell'assessore
Caveri che introduce l'articolo 34bis. Assessore Caveri per
l'illustrazione.
Caveri (AV-VdA Unie) -
Quest'emendamento ha un carattere
d'urgenza e riguarda l'operatività del nostro Conservatoire, noi
abbiamo avuto negli scorsi anni dodici posti che si sono liberati
per pensionamenti, ce ne saranno uno o due all'inizio
dell'anno.
L'ipotesi è quella di poter consentire, proprio per garantire
questa operatività, questa selezione pubblica tenendo conto che si
è creata comunque una situazione di precariato che riguarda anche
un gran numero di giovani Valdostani a cui si dà la possibilità,
naturalmente aperta, di partecipazione a questa selezione.
L'idea è quella che, sui dodici pensionati, questa procedura
possa riguardare quattro posti.
Credo che sia una cosa ragionevole che rientra anche nelle
logiche di dimagrimento di alcuni settori del Conservatorio,
Conservatorio che tra l'altro sarà sottoposto - non abbiamo fatto
in tempo a farlo entro la fine dell'anno - a un approfondimento di
prospettiva che dia garanzie al futuro del Conservatorio.
Presidente -
Consigliere Sammaritani per dichiarazione di
voto.
Sammaritani (LEGA VDA) -
Non siamo contrari in linea di
principio, però proprio nell'ottica di quello che diceva
l'Assessore - cioè il fatto che si tratti di una disposizione
urgente, che ci siano dei posti che sono rimasti vacanti e che si
debba dare un po' un riassetto al Conservatorio, siamo sicuramente
concordi in questo - però forse sarebbe meglio evitare di mettere
il carro davanti ai buoi, nel senso che, come sappiamo, a livello
scolastico ci sono delle graduatorie d'istituto per le supplenze,
si può supplire quindi in questo modo e colmare questi vuoti, che
però comportano naturalmente anche dei costi notevoli.
Quindi forse allora, siccome proprio nella relazione si dice che
la pianta organica risale al 2013, quindi a nove anni fa, abbiamo
già segnalato, nelle nostre iniziative precedenti degli scorsi
mesi, iniziative abbastanza ricorrenti, che va un po' rivisto il
tutto: ci sono dei corsi sicuramente che hanno delle partecipazioni
di allievi molto scarsi, quindi sarebbe probabilmente meglio e più
opportuno prima rivedere le piante organiche, valutare se e quali
corsi mantenere e quali no - anche perché qui, appunto, è la Giunta
regionale che approva queste piante organiche - e poi,
eventualmente valutare se andare avanti con certi corsi e con altri
meno.
Una volta che hai messo in ruolo un docente, dopo, come si sa,
diventa problematico licenziarlo o comunque eliminare quel
corso.
È vero che si dice in fondo che non ci sarebbe impatto
finanziario, ma in realtà ce n'è, perché anche risparmiare dei
soldi è un impatto finanziario, spendere soldi che si possono
risparmiare praticamente è la stessa cosa che spenderne di più.
Quindi credo che si potrebbe, al limite, trovare una soluzione
intermedia, tipo quella di prorogare, magari per altri tre anni, le
graduatorie e poi rifare proprio un'analisi della pianta organica e
fare quindi un lavoro che, secondo me, sarebbe molto più opportuno
anche dal punto di vista appunto del principio di buona
amministrazione.
Abbiamo visto purtroppo che nel nostro Conservatorio negli
ultimi anni c'è stato un notevole calo di tante unità di allievi,
quindi probabilmente sarebbe il caso di fare un passo indietro, una
revisione della pianta organica e dopo, eventualmente, fare delle
assunzioni a tempo indeterminato.
Presidente -
Si è prenotata la consigliera Erika
Guichardaz per dichiarazione di voto.
Guichardaz E. (PCP) -
Anche il nostro gruppo ha molte
perplessità rispetto a quest'emendamento, quindi non lo voteremo e
- un po' nell'ottica di quello che diceva il Consigliere
Sammaritani - forse sarebbe utile avere anche un quadro in
Commissione rispetto alle iscrizioni e alla pianta organica,
proprio perché anche a noi risultano le stesse problematiche
segnalate dal consigliere Sammaritani.
Presidente -
Assessore Caveri.
Caveri (AV-VdA Unie) -
Prima di qualunque utilizzo di
quest'articolo, mi presenterò in Commissione per fare un quadro
complessivo e anche per far capire laddove si possono inserire
queste persone, in maniera che ci sia la garanzia che non ci sia
una logica di spreco.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'emendamento è approvato.
Vi proporrei, se siete d'accordo, mancano ancora una decina di
articoli alla legge, di proseguire e di fare poi le dichiarazioni
di voto sul D.L. 83 questo pomeriggio.
La parola alla consigliera Minelli.
Minelli (PCP) -
Voteremo l'articolo 35 che prevede un
finanziamento corposo di 12 milioni di euro a carico della Regione
per l'acquisto di un ulteriore treno.
È specificato nell'articolo che sono dei fondi che andrebbero ad
aggiungersi a ulteriori fonti finanziarie nazionali, quindi
prevediamo che quanto è stato previsto, cioè le quattro fasce di
finanziamento per i quattro anni, qualora dovessero pervenire delle
fonti statali, delle risorse statali, tali somme potrebbero essere
impegnate diversamente; ci chiediamo anche se l'intenzione sarebbe
di destinarle ad altri settori, però essendo che questo
finanziamento viene stabilito con legge, pensiamo anche che se
dovranno essere destinate altrove e non rimanere nel campo dei
trasporti, dovrà essere necessario un nuovo provvedimento
legislativo.
Quindi il nostro auspicio è che intanto è positivo che si sia
stabilita questa questione, ma che qualora arrivassero altre fonti,
gli stessi investimenti, cioè 12 milioni, rimangano nel campo dei
trasporti, altrimenti ci sarà, crediamo, un provvedimento
legislativo diverso.
Se non ci sono altri interventi, mettiamo in votazione
l'articolo n. 35. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'articolo n. 35 è approvato.
Mettiamo ora in votazione l'articolo n. 36. La votazione è
aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
L'articolo n. 36 è approvato.
Posso dare lo stesso risultato per l'articolo n. 37? Stesso
risultato. Mettiamo in votazione l'articolo n. 38. La votazione è
aperta. La votazione è chiusa.
Presenti, votanti e favorevoli: 35
L'articolo n. 38 è approvato all'unanimità.
Stesso risultato per l'articolo n. 39. Vi è l'emendamento n. 2
della Lega, Forza Italia e Pour l'Autonomie che introduce articolo
39bis. Per l'illustrazione, consigliere Aggravi.
Aggravi (LEGA VDA) -
Quest'emendamento, presentato del
gruppo Lega Vallée d'Aoste, dal gruppo di Pour l'Autonomie e da
Forza Italia, vuole proporre la realizzazione in ottica
sperimentale dei distretti del commercio, sull'esempio di altre
realtà regionali, non le citerò perché non voglio dare dei
benchmark al Presidente, quindi ce ne sono tante altre, non
necessariamente guidate da forze a noi similari.
Noi abbiamo pensato che potesse essere una buona idea,
soprattutto in ottica di fare qualcosa in più rispetto al sostegno
degli esercizi di vicinato, ma più in ottica del commercio e
soprattutto in ottica di contrasto alla desertificazione delle
attività commerciali.
Abbiamo ipotizzato una delega, tra l'altro alla Giunta, per
poter anche, in coordinamento con le Associazioni di categoria,
andare a definire quali possibilità di intervento con norma che può
essere anche rapida e definita, ripeto, in ottica sperimentale,
prevedendo, al termine del triennio, anche un esame da parte della
Commissione competente, nonché del Comitato paritetico che è già
stato costituito sulla valutazione delle politiche regionali, per
capire, per l'appunto, la bontà oppure no della misura.
Abbiamo previsto sul triennio un peso di 150 mila euro per ogni
esercizio, abbiamo anche fatto - visto che, come ci ha ricordato il
Presidente, sono scelte politiche quelle delle coperture
finanziarie - una proposta che riguardasse per l'appunto sì
l'identificazione all'interno della missione 6, politiche
giovanili, sport e tempo libero, però abbiamo voluto fare qualcosa
di più e magari consigliare di sostituire sull'esercizio questi 150
mila euro destinati, per esempio, al ripristino funzionale dei
campi di golf a favore del commercio. Vedremo come andrà.
Ringrazio gli uffici e la conferenza dei capigruppo per il
piccolo misunderstanding che c'è stato e per aver trovato una
soluzione per poter presentare quest'emendamento.
Presidente -
Per dichiarazione di voto, consigliere
Ganis.
Ganis (LEGA VDA) -
Ringrazio il collega Aggravi, il
gruppo Lega, il gruppo Pour l'Autonomie e Forza Italia per aver
presentato e firmato quest'emendamento a sostegno del settore del
commercio.
Ne abbiamo già discusso in questo Consiglio regionale, come
gruppo mettevamo in luce l'importanza di preservare le attività di
vicinato, i borghi storici, le piccole attività commerciali,
mediante la promozione dei distretti del commercio.
Una realtà che ha lo scopo di rilanciare il settore del
commercio, messo in ginocchio da pandemia e crisi economica,
creando dei piccoli ambiti territoriali, delle sinergie tra
soggetti pubblici e privati, con lo scopo di valorizzare, innovare
e rigenerare il tessuto urbano e territoriale di riferimento,
tant'è che oggi esistono già diverse realtà che coinvolgono
altrettanti Comuni.
A nostro avviso una risposta alla crisi del settore potrebbe
essere proprio questa: un coinvolgimento delle imprese, delle
Associazioni di categoria, della politica, delle attività
commerciali sul nostro territorio, valorizzandolo al meglio.
Personalmente nel presentare quest'iniziativa, mi ero limitato a
evidenziare l'importanza del creare dei distretti del commercio, il
mio collega ha fatto molto di meglio: ha trovato anche le risorse
necessarie per finanziare questo progetto.
Quindi, come commerciante, voterò quest'emendamento.
Presidente -
Ci sono altre dichiarazioni di voto? Non ne
vedo. Se non vi sono interventi, mettiamo in votazione
l'emendamento. La votazione è aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet e Testolin).
L'emendamento non è approvato.
Mettiamo ora in votazione l'articolo n. 40. La votazione è
aperta. La votazione è chiusa.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz, Rollandin e Sammaritani).
L'articolo n. 40 è approvato.
Posso dare lo stesso risultato per l'articolo n. 41, e 42?
Stesso risultato.
All'articolo n. 42 vi è l'emendamento della maggioranza che
introduce l'articolo 42bis. Per l'illustrazione, il consigliere
Testolin.
Testolin (UV) -
Una breve illustrazione dell'emendamento,
che è già stato presentato in discussione generale, che è stato
motivo anche di dibattito abbastanza acceso tra la minoranza e la
maggioranza.
Credo che sia un po' il risultato di un percorso svolto in
Commissione, dove si sono auditi tutta una serie di passaggi
positivi sul bilancio e alcune criticità che sono state raccolte,
sia dai banchi dell'opposizione che dai banchi della
maggioranza.
Al termine di un percorso che ha visto relazionarsi da parte
dell'Assessorato competente le richieste effettivamente presentate
e le necessità di un sostegno maggiore di quello che si aveva a
disposizione, si è pensato di condividere in questa sede un
qualcosa che fosse più importante di un ordine del giorno e che
fosse scritto all'interno della norma che potrà essere di indirizzo
per chiunque possa essere poi a dover prendere le decisioni nel
momento in cui ci sia un avanzo di amministrazione da
assegnare.
Penso che questo tipo di intervento sia per dare una garanzia a
chi si è lanciato in investimenti in tempi relativamente brevi,
investendo già delle risorse, senza sapere neppure se alla fine
avrebbe potuto accedere a un finanziamento, quindi vuole essere una
certezza per chi ha fatto degli investimenti, e li ha fatti in
maniera importante, per sostenere il lavoro, l'occupazione e anche
lo sviluppo della nostra economia.
Un fenomeno simile a questo si era già verificato nel lontano
2013, quando in coda a quella che era la criticità finanziaria
sviluppatasi nel 2008, chi si è trovato a gestire le molte
richieste di contributi, avanzate da tutto il settore produttivo
valdostano, si è scontrato con una mancanza di risorse importante
che non ha permesso di pagare le percentuali che erano inizialmente
stabilite in legge. Si è ricorso a un sostegno più contenuto, che
però ha creato anche diffidenza nei confronti della normativa,
della legge e della politica.
Questo è un modo per, invece, significare come la politica sia
anche qualcosa di serio, così come la possibilità d'inserire le
richieste di finanziamento non è fine a se stessa, ma è per dare un
vero e proprio contributo.
Secondo punto: sempre nelle priorità di finanziamento con
l'avanzo di amministrazione, è stato inserito anche un passaggio
sull'aumento delle risorse per i fondi di rotazione: in questo
momento, più che in altri, chi conosce di finanza si rende conto
che il contributo in conto interessi, che era stato indicato come
un'alternativa in questo momento, diventerebbe troppo oneroso per
essere sostenibile da parte dell'Amministrazione regionale con un
rialzo dei tassi importanti, quindi rientra a pieno titolo la
validità dei fondi di rotazione, così come si era a suo tempo
indicato come strada prioritaria quella dei fondi di rotazione,
oggi, a maggior ragione, se vogliamo sostenere le giovani famiglie
o chi ha voglia di costruirsi una casa, i fondi di rotazione con i
finanziamenti agevolati garantiti da Finaosta e sostenuti dalla
Regione possono essere sicuramente la via da intraprendere, e
questo vuol essere un sostegno a dare delle risposte il più celeri
possibile in questa direzione.
Terzo e non ultimo, sostenuto dall'Assessore competente e in
coda a una serie di interventi che in questi anni hanno portato a
degli investimenti importanti nel panorama degli impianti di
risalita, penso che questo tassello sia fondamentale e la
maggioranza lo sostiene con assoluta necessità: il fatto di
continuare andare a sostenere degli investimenti che non possono
essere fatti nel giro di pochi mesi ma che, proprio per la
tipologia delle iniziative, vanno programmati nel corso degli anni.
È un settore che non è fine a se stesso, ma che deve garantire la
possibilità di sviluppare un'economia trasversale in tutte le
località, sciistiche e non, della nostra regione e che ha bisogno
di avere una certezza di continuità di risorse per rinnovare il
proprio parco impianti.
Penso che questo tipo di indicazione possa raccogliere per lo
meno trentatré voti all'interno di questa sala, su altri non mi
spingerei oltre, però al di là di un aspetto politico che può
essere magari non proprio condiviso dal punto di vista gestionale
dello sviluppo dell'emendamento, credo però che le indicazioni e le
motivazioni siano assolutamente condivisibili e facciano parte di
un patrimonio comune.
Presidente -
Consigliere Aggravi ne ha facoltà.
Aggravi (LEGA VDA) -
Per esprimere la dichiarazione di
voto del mio gruppo consiliare. Finalmente, dopo gli annunci,
abbiamo capito dalla viva voce da dove venisse quest'emendamento e
su questo voglio anche fare un plauso al consigliere Testolin che
ha cercato di spiegarci il senso di questa scelta, ma noi ieri
abbiamo giustamente criticato la presentazione, la modalità, il
modo un po' strano, ma in realtà avevamo anche già dato una
spiegazione, cioè avevamo visto, all'interno probabilmente della
parte consiliare della compagine di maggioranza, una volontà di
cercare d'indirizzare - e lo dite proprio: "Al fine di migliorare
la programmazione finanziaria" - quelle che erano delle
necessità.
Sul primo punto, quindi sul comma A, nessuno ha nulla da
obiettare, abbiamo presentato degli ordini del giorno, in qualche
modo gli ordini del giorno parlavano di una prossima variazione,
qualche collega forse l'ha detto, quindi prima dell'utilizzo del
risultato di amministrazione, ma sappiamo come funziona, non è una
questione di tempistiche, c'è una problematica che si è generata
per N motivi.
Sul comma B faccio notare, e sposo quello che ha detto il
collega Testolin, in realtà quello noi l'avevamo già detto nella
scorsa legislatura quando si era discusso della parte contributo in
conto interessi, non sapevamo e non immaginavamo certo quello che
oggi stiamo vivendo e temo vivremo ancora per un po' e, anche sul
punto C, nulla quaestio, perché sul sostegno agli impianti a fune,
anche con non poche critiche al di là del proprio posizionamento
politico, abbiamo sempre dimostrato di crederci e in qualche modo
però anche di avviare un necessario dibattito su quello che può
essere il sistema di finanziamento dei nostri impianti a fune.
Detto questo, sinceramente - e qui vado alla dichiarazione di
voto - noi oggi purtroppo non ci sentiamo di sostenere
quest'emendamento e il mio gruppo non parteciperà al voto, non
perché siamo contrari - anzi, l'ho appena detto, sul comma A nulla
quaestio, e non siamo neanche contrari agli altri due - però non ci
sentiamo oggi nelle condizioni, almeno dalla parte
dell'opposizione, di dire come destinare un avanzo che, comunque,
anche sulla base dei discorsi, delle analisi che abbiamo fatto, non
è ancora di una cifra certa e soprattutto oggi non sappiamo quello
che succederà da qui al momento della valutazione del
rendiconto.
Quindi sinceramente noi come gruppo preferiamo non esprimerci e
non partecipare al voto, pur ripeto, essendo - e penso che su
questo siamo tutti d'accordo - chiaro il fatto che c'è una
necessità, e lo abbiamo detto tutti a vario titolo, di finanziare
l'articolo 3.
Poi - e qui lo voglio sottolineare - anche una necessità - ma
l'Assessore ne ha confermato la disponibilità - di analizzare le
tipologie d'intervento e di beneficiari di questa legge, anche per
capire, visto che spesso si è parlato di una modifica strutturale,
cioè di riportare a livello strutturale quest'intervento, che cosa
si può fare meglio, che cosa si può indirizzare meglio e
soprattutto come si può modulare meglio, in base alle emergenze, un
intervento di questo tipo.
Ripeto, e aggiungo un ultimo pezzo sul punto B, all'epoca
avevamo anche sottolineato che forse fu, ma noi non ci eravamo, un
errore allargare un po' troppo le maglie su una misura sicuramente
importante, sicuramente appetibile, ma che ha un peso e un costo
notevole soprattutto poi quando si parla giustamente di casa.
Quindi non siamo, ripeto, contrari ai punti B e C, come non lo
siamo sull'A, ma oggettivamente noi, per essere coerenti in quello
che abbiamo detto fino adesso, non possiamo sostenere in questo
momento il voto di quest'emendamento.
Presidente -
Consigliera Erika Guichardaz, per
dichiarazione di voto.
Guichardaz E. (PCP) -
Colgo con favore anch'io le parole
del consigliere Testolin, che ha sottolineato come l'azione della
minoranza in questo senso sia stata un pungolo importante rispetto
all'emendamento che arriva in aula oggi.
Come ho già detto, parlando dell'ordine del giorno rispetto alla
misura del Bonus Entreprises, noi riteniamo che questo invece aveva
sì una priorità e un'urgenza, quindi non aspettare la seduta
dell'avanzo ma pensare già a questa misura in una variazione, e,
rispetto ai primi due punti, nulla c'è da obiettare rispetto a
quello che pensa il nostro gruppo.
Abbiamo invece delle perplessità rispetto all'ultimo punto, ma
sono le perplessità di cui chiedevamo già conto - lo ha detto prima
la consigliera Minelli in discussione dell'ordine del giorno - nel
febbraio di quest'anno e forse a un anno di distanza magari avremo
l'occasione di parlare in Commissione di tutti gli interventi che
si pensa di portare avanti e quindi di avere contezza anche delle
risorse che si intendono mettere in campo.
Ci sono delle certezze nella vita e sui nostri voti abitualmente
certezze ne avete, quindi sicuramente quest'emendamento non lo
voteremo.
Presidente -
Consigliere Marquis ne ha facoltà.
Marquis (FI) -
A nome del gruppo, anche io mi unisco alle
dichiarazioni che sono state fatte dal collega Aggravi, che
condividiamo pienamente, pur avendo apprezzato l'illustrazione che
è stata fatta dal collega Testolin, le ragioni che l'hanno portato
a proporre questo tipo d'iniziativa, ma riteniamo che per coerenza,
rispetto all'andamento dei lavori che ci sono stati in questi due
giorni, non si debba oggi, secondo noi, sotto il profilo
programmatico e progettuale, prendere questo impegno, perché
occorre vedere il bilancio a bocce ferme e quindi in quel momento
fare le dovute valutazioni in funzione anche delle esigenze che si
approveranno da qui a...
Presidente -
Consigliere Carrel, per dichiarazione di
voto.
Carrel (PA) -
Quest'emendamento nasce dalla
sollecitazione sicuramente fatta da tutti i gruppi di opposizione
con dei vari ordini del giorno che, a vario titolo, chiedevano di
impegnarsi, chi prima chi dopo, nella prima variazione o dopo
l'assestamento - sono tecnicismi che conosciamo noi - ma la cosa
importante era impegnarsi a finanziare quelle 941 domande del Bonus
Entreprises che non sono state finanziate per mancanza di fondi,
quindi quei 14 milioni di euro che mancano devono essere trovati
nel corso del 2023 per dare delle risposte, come ha ben ricordato
il consigliere Testolin, a degli imprenditori che hanno fatto degli
investimenti in virtù di una legge che abbiamo approvato come
Consiglio e che credo che sia nostra responsabilità continuare a
finanziare, proprio per almeno finire questo pacchetto di
aiuti.
Condivido quanto detto sia dalla collega Guichardaz che dal
collega Aggravi, sarà necessario fare poi un'analisi dei dati per
capire come e se dobbiamo renderla strutturale e in quale modo,
perché sicuramente qualcosa non ha funzionato, o ha funzionato
troppo bene, e quindi dobbiamo sicuramente trovare le giuste
misure.
Dal nostro punto di vista, quest'emendamento va oltre, quindi
impegna anche delle risorse, o meglio, impegna a dare priorità
anche ad altre risorse che, come detto, ci trovano assolutamente
favorevoli.
Non vogliamo che venga visto come un impegno già oggi delle
intere risorse dell'assestamento, crediamo però che vada nella
direzione che abbiamo indicato con l'ordine del giorno e quindi lo
sosteniamo, proprio in virtù di questa comunicazione che abbiamo
fatto sin dall'inizio del Consiglio, cercando d'indirizzare la
maggioranza in questa direzione.
Quindi accogliamo con favore quest'emendamento.
Presidente -
Possiamo mettere in votazione l'emendamento.
La votazione è aperta. La votazione è chiusa.
Presenti: 21
Votanti: 19
Favorevoli: 19
Astenuti: 2 (Guichardaz Erika e Minelli).
L'emendamento è approvato.
Possiamo mettere in votazione l'articolo n. 43. La votazione è
aperta. La votazione è chiusa.
Presenti: 33
Votanti: 18
Favorevoli: 18
Astenuti: 15 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Minelli,
Perron, Planaz e Sammaritani.)
L'articolo n. 43 è approvato.
Mettiamo ora in votazione l'allegato n. 1. La votazione è
aperta. La votazione è chiusa.
Presenti: 34
Votanti: 18
Favorevoli: 18
Astenuti: 16 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz e Sammaritani).
L'allegato n. 1 è approvato.
Posso dare lo stesso risultato per l'allegato 2? Stesso
risultato. Mettiamo in votazione la legge nel suo insieme. La
votazione è aperta. La votazione è chiusa.
Presenti: 34
Votanti: 18
Favorevoli: 18
Astenuti: 16 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Lucianaz, Manfrin, Marquis,
Minelli, Perron, Planaz e Sammaritani).
Il disegno di legge n. 82 è approvato.
Propongo, visto che siamo andati un po' lunghi, se siete
d'accordo, di iniziare i lavori alle ore 15:30.
---
La seduta termina alle ore13:32.
