Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1386 del 5 giugno 1985 - Resoconto
OGGETTO N. 1386/VIII - RELAZIONE SUI LAVORI DELLA COMMISSIONE
AFFARI GENERALI, ALLARGATA AI CAPIGRUPPO, INCARICATA DI EFFETTUARE
ACCERTAMENTI E VERIFICHE SULLA GESTIONE DEI GIOCHI AMERICANI DA
PARTE DELLA SAISET S.p.A. (Approvazione di ordine del giorno -
Reiezione di altro ordine del giorno)
PRESIDENTE:
Avverto il Presidente della Commissione ed i
Signori Consiglieri che, nel caso che qualcuno ritenga di prendere
la parola per indicare fatti ed episodi inseriti negli atti penali,
toglierò la parola e farò sgombrare l'aula per far proseguire i
lavori del Consiglio in seduta segreta.
Ha chiesto la parola il Consigliere Beneforti; ne ha
facoltà.
BENEFORTI (D.C.):
Con provvedimento n. 1043/VIII, in data
14 gennaio 1985, il Consiglio regionale ha preso atto della
relazione sui lavori della Commissione Affari Generali, allargata
ai Capigruppo, incaricata di effettuare accertamenti e verifiche
sulla gestione dei giochi americani da parte della SAISET, ha
stabilito di rinnovare il mandato alla Commissione stessa nei
termini seguenti:
-
di dare mandato alla Commissione Affari Generali, allargata
ai Capigruppo, di continuare nei suoi lavori e procedere, in
collaborazione con la Giunta regionale e con esperti, ad una azione
di accertamento in via amministrativa;
-
di riferire al Consiglio stesso entro novanta
giorni;
-
di proporre frattanto diffida, con tutte le riserve del
caso, ai fini della procedura di revoca della concessione prevista
dall'art. 15, terzo comma, della Convenzione con la SITAV,
espressamente richiamata dall'articolo 16 della Convenzione
SAI-SET, qualora venissero accertate le condizioni per la revoca
stessa;
-
di formulare proposte, qualora si verificassero le
condizioni per la revoca della Convenzione in atto, per la gestione
dei giochi americani.
Nella suddetta riunione consiliare era stata presentata ed
illustrata, dal la Commissione, la seconda relazione riferita agli
accertamenti sulla gestione dei giochi americani e sugli interventi
della Magistratura nei confronti delle irregolarità
riscontrate.
Con successivo provvedimento n. 1240/VIII, in data 3 aprile
1985, il Consiglio accordava una proroga al termine assegnato alla
Commissione per il mandato conferitole, da espletarsi entro il 15
maggio 1985.
Infine, nel corso dell'adunanza del 22 maggio 1985, con
provvedimento n. 1342/VIII, il Consiglio, tenuto conto della
relazione oralmente svolta dal Presidente della Commissione, nella
precedente adunanza in data 2 maggio 1985, rinviava ulteriormente
la presentazione della relazione conclusiva della Commissione.
ATTIVITA' DELLA COMMISSIONE
Per l'espletamento del mandato, la Commissione:
- In data 25 gennaio 1985 ha sentito, a seguito di sua specifica
richiesta, il Dr. Pietro Conca, direttore generale della SITAV, che
intendeva esprimere il punto di vista dell'azienda sul contenuto
della seconda relazione della Commissione, presentata al Consiglio
nell'adunanza consiliare del 14 gennaio 1985.
- In data 5 febbraio 1985 ha sentito il Dr. Luigi Vegezzi e i
Vice Commissari regionali, Ferina e Cheillon.
- Si è altresì riunita in data 12 febbraio, 26 marzo, 2 aprile,
23 aprile, 29 aprile, 14 maggio, 17 maggio, 28 maggio, 31 maggio e
3 giugno.
I processi verbali delle suddette udienze, del 25 gennaio e 5
febbraio, sono stati rimessi, unitamente alla seconda relazione
elaborata dalla Commissione, ai competenti Magistrati che seguono
l'inchiesta sulla Casa da gioco.
DOCUMENTAZIONE ACQUISITA
Il primo atto di una certa rilevanza acquisito dalla Commissione
è stato trasmesso dal Presidente della Giunta regionale. Si tratta
di un verbale di constatazione, redatto dalla Polizia Tributaria di
Torino, nei confronti del la Regione e delle società SITAV e
SAI-SET, contenente un accertamento preliminare di omesso pagamento
di tributi ed altre violazioni di carattere tributario per la
sistematica omessa rilevazione contabile di una notevole parte
degli introiti di gioco e di altri proventi, da parte dei
responsabili della Società SAISET.
Dal suddetto verbale, e da un verbale integrativo redatto in
data 26 aprile, ugualmente pervenuto alla Commissione, concernente
una modificazione, in termini temporali, del precedente verde (il
periodo di riferimento è limitato al 1° settembre 1981/6 dicembre
1984), emerge quanto segue:
- che in sede penale è stato accertato che la SAISET S.p.A. -
tra gli altri accorgimenti posti in essere per occultare gli
effettivi risultati di gestione - operava una sistematica
sottrazione agli introiti realizzati attraverso tutti i settori di
gioco;
- che la sottrazione degli introiti vie ne imputata alla Società
SAISET come tale e non ai funzionari o impiegati della stessa presi
singolarmente;
- che l'importo totale sottratto dall'1.9.1981 al 30.9.1984
ammonterebbe a lire 18.906.899.574, così suddiviso:
- roulette americana £. 1.407.897.000
- black-jack £. 2.075.696.000
- slot machine £. 6.633.350.574
- punto banco £. 8.789.956.000
- che l'omissione dell'imposta relativa alla legge sugli
spettacoli nella misura dell'8% ammonta a lire 1.512.552.013.
Il suddetto verbale di constatazione è stato trasmesso al
consulente legale della Commissione, Prof. Claudio DAL PIAZ, per un
parere sulla possibilità di ricavare dal medesimo quegli elementi
di accertamento in via amministrativa degli estremi di sottrazione
od occultazione della concessione per la gestione dei giochi
americani ai sensi del disposto dell'art. 15 della Convenzione.
In riferimento al quesito postogli il Prof. Claudio DAL PIAZ,
con lettera in data 3 maggio u.s., faceva presente che "gli
elementi emergenti dal rapporto della Polizia Tributaria sono
certamente tali, in sè, a mio avviso, da consentire un giudizio
positivo circa gli estremi di "sottrazione" od "occultamento degli
incassi", di cui all'art. 15 della convenzione.
Il problema, però, è quello di stabilire se tali estremi possano
anche già ritenersi consolidati in via definitiva, onde consentire
senza difficoltà l'adozione del provvedimento di revoca.
Su ciò, avrei qualche dubbio, sia perché il rapporto stesso
sottolinea il proprio carattere di accertamento preliminare, sia
perché, anche per tale ragione, dovrà ovviamente essere sottoposto
al vaglio della Autorità Giudiziaria.
Non riterrei contestabile, di conseguenza, la possibilità di
adozione di ogni eventuale ed ulteriore (ove già non adottato)
provvedimento cautelare; dubbia riterrei invece la possibilità che
l'eventuale provvedimento di revoca vada esente da censure ed, al
limite, dalla possibilità di provvedimenti soprassessori
dell'Autorità Giudiziaria, ove si aprisse un contenzioso."
La Commissione, proseguendo nella ricerca di elementi idonei ad
integrare l'accertamento amministrativo previsto nel mandato, ha
ritenuto opportuno richiedere, per il tramite del Presidente del
Consiglio, copia degli atti, dell'istruttoria penale in corso,
afferenti la sottrazione dei ricavi dei giochi americani.
I magistrati che conducono l'istruttoria hanno rilasciato al
Presidente del Consiglio, per la consegna alla Commissione, gli
atti richiesti, limitatamente alle parti afferenti le sottrazioni
di ricavi di giochi, in seno alla SAISET, precisando che nei
confronti di tali atti, legati al segreto istruttorio, permane il
divieto di divulgazione e di pubblicazione sancito dagli articoli
164 e 165 del C.p.p., penalmente sanzionato dall'art. 684 del
C.p..
Gli atti in questione consistono in due perizie tecniche sulle
attrezzature di gioco, ordinate dai giudici, in estratti dei
verbali di numerosi interrogatori, nonché in alcuni mandati di
cattura emessi.
Infine, nella riunione del 28 maggio, la Commissione ha preso
atto della comunicazione del Presidente della Giunta relativa alla
determinazione della Società SAISET, con effetto dal 15 maggio
1985, di risolvere i rapporti intercorrenti con la GE.CA. s.r.l. di
cui è amministratore unico il Sig. Mario Vassoney per la gestione
dei gettoni delle slot machines. Tale decisione è motivata, come si
legge nella lettera in data 7 maggio 1985 del Presidente della
SAISET S.p.A. Dr. Giovanni Renato Pitet, da "perplessità sulla
validità del rapporto alla luce della legge 23 ottobre 1960, n.
1369, perplessità che i recenti sviluppi dell'istruttoria penale
acuiscono e che esigono ..... l'adozione di diversi indirizzi
gestionali".
INTROITI GLOBALI DEI GIOCHI AMERICANI
AMMESSI A RIPARTO:
La Commissione ha accertato gli importi globali mensili lordi
degli introiti sui giochi americani ammessi a riparto nelle
risultanze di cui ai prospetti allegati alla presente relazione
sotto le lettere B), C) e D).
Il raffronto degli introiti, riferiti ai giochi americani, dei
primi mesi del 1985, con i corrispondenti mesi del l'anno 1984
emerge dal seguente riepilogo
anno 1984
gennaio £. 1.687.000.500
febbraio £. 1.586.321.000
marzo £. 2.089.560.000
aprile £. 2.183.003.500
anno 1985
gennaio £. 2.027.993.000
febbraio £. 2.411.862.000
marzo £. 2.845.192.500
aprile £. 3.032.790.000
Dal prospetto soprariportato si può agevolmente rilevare che gli
introiti relativi ai primi mesi del 1985, rispetto a quelli dei
corrispondenti mesi dell'anno precedente, presentano un incremento
di tutto rilievo che si può far risalire alla normalizzazione della
gestione.
CONSIDERAZIONI SULLA DOCUMENTAZIONE
ACQUISITA
Da una attenta valutazione degli atti acquisiti dalla
Commissione ed in particolare degli atti del procedimento penale in
corso i quali, pur essendo vincolati al segreto istruttorio, sono
almeno in parte a conoscenza dei massimi azionisti della SAISET,
nonché degli ex amministratori e dirigenti di detta Società in
quanto direttamente coinvolti dalla Magistratura, trattandosi di
interrogatori da essi stessi resi che indicano la sussistenza di un
danno economico rilevante per la Regione.
Gli elementi risultanti dagli atti istruttori consentono, di per
sè, l'esercizio della potestà di revoca, ai sensi dell'art. 15
della convenzione. Vero è che manca il carattere della definitività
dell'accertamento di fatti (occorrendo in proposito il passaggio in
giudicato di una sentenza penale); ma sembra emergere con evidenza,
quanto meno, il carattere della indiscutibilità, esistendo non
soltanto una valutazione sia pure istruttoria dei Magistrati
penali, ma anche, per una parte alme no, le stesse ammissioni dei
responsabili.
Riguardo alla rilevanza, ai fini della eventuale adozione di un
provvedimento di revoca, degli atti del procedimento penale
trasmessi in copia, sotto il vincolo del segreto istruttorio,
dall'Ufficio Istruzione del Tribunale di Torino, è stato
interpellato il consulente legale della Commissione, Prof. Claudio
Dal Piaz, che, nel suo parere definitivo, in data 28 maggio 1985,
così si è espresso:
"Faccio seguito alla mia del 17 maggio u.s., dopo un più
approfondito esame della questione, per confermare integralmente il
pensiero già espresso.
Sussistono infatti, a mio avviso, come già detto, gli estremi
per l'esercizio della potestà di revoca.
Tale potestà, come è noto, può giustificarsi - secondo la
costante giurisprudenza - sia in relazione a sopravvenute esigenze
di pubblico interesse, sia a causa di comportamenti che integrino
estremi di abuso del titolo concessionale. Ciò, anche nel difetto
di eventuali specifiche previsioni dell'esercizio del potere stesso
nella situazione di specie.
Nel caso, in ogni modo, esiste l'art. 15 della convenzione, il
quale è estremamente esplicito in proposito.
Il problema piuttosto, come avevo avuto occasione di far
presente in precedenza, era ed è quello della possibilità di una
adeguata motivazione in ordine all'esercizio del potere:
motivazione il cui difetto o la cui inadeguatezza potrebbe
comportare la possibilità di provvedimenti soprassessori del
Giudice amministrativo, ove si apra un contenzioso (come in passato
è accaduto per altre situazioni connesse con le vicende del
Casinò).
Penso però che le emergenze risultanti dagli atti istruttori
acquisiti consentano, come già detto, pur nel rispetto del segreto
istruttorio, una motivazione sufficientemente puntuale in ordine
alle ragioni dell'eventuale adottando provvedimento di revoca: ciò,
in relazione soprattutto alla gravità dei fatti, alla ripercussione
nell'opinione pubblica, all'entità dei danni subiti dalla Regione,
all'evidenza dei maggiori importi che conseguono ad una gestione
normalizzata.
Una obiezione potrebbe essere quella relativa al fatto che,
attualmente, la gestione si svolge - per quanto ho appreso - in
termini ben diversi rispetto a quelli che hanno dato causa alle
note vicende; dubiterei però che simile elemento sia da solo
sufficiente per giustificare una rinuncia all'esercizio del potere
di revoca, per il resto, viceversa, ampiamente giustificata.
L'adeguatezza della motivazione dovrebbe anzi, a mio avviso,
fornire sufficienti prospettive circa la improbabilità di eventuali
provvedimenti soprassessori del Giudice amministrativo, se
adito."
CONCLUSIONI
Con questa terza relazione la Commissione, giunta al termine
dell'espletamento del mandato affidatole dal Consiglio con i
provvedimenti citati nelle premesse, esprime la propria valutazione
sugli accertamenti amministrativi relativi alle sottrazioni od
occultazioni degli incassi derivanti dai giochi americani.
L'esito degli accertamenti emergente dalle considerazioni e dai
pareri legali sopra esposti induce a ritenere che sussistono
elementi tali, risultanti prevalentemente dagli atti istruttori e
dalle valutazioni deduttive dei maggiori importi degli introiti dei
giochi americani conseguenti alla gestione normalizzata, da
giustificare l'esercizio della potestà di revoca del titolo
concessionale alla S.p.A. SAISET.
Tale potestà di revoca discende dal l'articolo 15 - terzo comma
- del contratto tra Regione-SITAV del 16 febbraio 1978, repertorio
n. 5099, richiamato, in quanto applicabile e con gli opportuni
adattamenti dall'articolo 16 del Contratto Regione-SITAV-SAISET 4
agosto 1981, repertorio n. 5917, per l'esercizio, presso la Casa da
Gioco di Saint-Vincent, dei cosiddetti giochi americani, che
recita:
"In caso di accertata sottrazione od occultazione degli incassi
derivanti da fatto della Società concessionaria, il Consiglio
regionale della Valle d'Aosta procederà alla revoca della
concessione, previa notifica alla SITAV (e alla SAISET) con lettera
raccomandata con avviso di ricevimento, impregiudicato il diritto
della Regione ai maggiori danni".
Considerato che le responsabilità, emergenti dagli atti del
procedimento penale, sia individuali che collettive, concernono i
massimi azionisti della Società SAISET, in guisa tale che si
possono dire coinvolti proprietari di oltre il 90% del capitale
sociale, così come sono coinvolti i più alti funzionari
responsabili della gestione, cioè l'Amministratore delegato della
SAISET, l'Amministratore delegato della GE.CA. s.r.l., già
affidataria per conto della SAISET del servizio di gestione dei
gettoni delle slots machines, il direttore ed il vice direttore dei
giochi americani, oltre ad un tecnico dei detti giochi, a ispettori
e cassieri e che pertanto si può agevolmente ritenere che, pur
mancando un diretto coinvolgimento della Società nell'illecito
penale (la cui responsabilità è del resto di carattere personale),
si avrebbe pur sempre un difetto colpevole o doloso di vigilanza e
controllo da parte della Società sul corretto adempimento degli
impegni assunti con la convenzione e sul conseguente corretto
svolgimento dei rapporti con questa Regione, il che implica la
configurabilità di un "fatto" della Società nel senso previsto dal
citato articolo 15.
Ritenuto inoltre che l'attuale andamento della gestione, pur
svolgendosi in termini diversi rispetto a quelli della situazione
precedente, non possa essere considerato elemento sufficiente da
giustificare una rinuncia all'esercizio del potere di revoca, in
quanto a fronte di una modificazione dell'organo di gestione,
corrisponde una immutata situazione dell'azionariato.
Su questi presupposti la Commissione ritiene pertanto doveroso
proporre al Consiglio di procedere alla revoca della concessione ai
sensi della sopra-citata disposizione contrattuale, dando in tal
senso specifico mandato agli organi regionali competenti e
precisando altresì l'esigenza di assicurare la continuità della
gestione mediante la ricerca di forme sostitutive, anche
provvisorie, in quanto l'esercizio dei giochi, oltre ad essere
redditizio per la Regione, comporta il mantenimento di numerosi
posti di lavoro.
In questa prospettiva la Commissione, in adempimento dell'ultima
parte del mandato conferitole, si impegna a formulare, entro tempi
estremamente brevi, proprie proposte per la futura gestione.
Pertanto la Commissione propone al Consiglio l'adozione di un
ordine del giorno secondo lo schema allegato al presente documento
sotto la lettera A), ad evasione del mandato affidato alla
Commissione.
Do lettura dell'ordine del giorno proposto dalla
Commissione:
ORDINE DEL GIORNO
il Consiglio regionale della Valle d'Aosta
Preso atto della terza relazione sui lavori della Commissione
Affari Generali, allargata ai Capi Gruppo, incaricata di
accertamenti e verifiche sulla gestione dei giochi americani da par
te della SAISET S.p.A.;
Ritenuto che dall'esito degli accertamenti amministrativi posti
in essere dalla Commissione, nonché dagli atti del procedimento
penale acquisiti, emergono incontestabili elementi di avvenuta
sottrazione od occultazione, in modo sistematico, dei proventi
degli incassi realizzati attraverso tutti i settori dei giochi
americani, elementi che, dal punto di vista oggettivo, integrano
quegli estremi di "sottrazione od occultazione degli incassi" che
il terzo comma dell'art. 15 della Convenzione considera come
giustificato motivo di revoca della concessione;
Considerata l'esigenza di tutelare l'interesse pubblico in vista
della migliore tutela ed affidamento del denaro di spettanza
pubblica e della necessità di garantire la continuità di
occupazione per i numerosi dipendenti della Società appaltatrice,
mediante la ricerca di forme sostitutive di gestione, ricerca che
implica un potere di trattativa esulante dalle attribuzioni
puramente consultive della Commissione consiliare, la quale
peraltro, a completo adempimento del mandato conferitole è ancora
tenuta a formulare proposte per la gestione dei giochi;
DELIBERA
1)
di ritenere accertati gli elementi che integrano
gli estremi di sottrazione od occultazione degli incassi dei
proventi dei giochi americani, che il terzo comma dell'articolo 15
del Contratto Regione-SITAV, richiamato dall'articolo 16 del
Contratto Regione SITAV-SAISET, considera come giustificato
motivo di revoca della concessione;
2) di dare mandato al Presidente della Giunta regionale di
predisporre gli atti necessari per sottoporre all'approvazione del
Consiglio regionale la revoca della concessione, in capo alla
SAISET S.p.A., per la gestione dei giochi americani, impregiudicato
il diritto della Regione ai maggiori danni, tenuto conto della
facoltà di cui all'articolo 20 del Contratto Regione-SITAV;
3) di dare infine mandato alla Giunta regionale di ricercare
sulla base delle indicazioni propositive che la Commissione Affari
Generali, allargata ai Capi Gruppo, è impegnata a fornire entro
tempi brevi, altre forme di gestione dei giochi americani, anche in
forma provvisoria, onde assicurare la continuità dei giochi e
salvaguardare il posto di tutte le persone attualmente in servizio
presso la SAISET S.p.A..
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Colleghi Consiglieri,
il
fatto stesso che oggi, 5 giugno 1985, dopo mesi di tempo perso
inutilmente, nella speranza di porre rimedio ad una situazione
abnorme qual'è quella esistente presso la Casa da Gioco di
Saint-Vincent, la Commissione d'indagine venga a proporre la revoca
del contratto di "Autorizzazione all'esercizio presso la Casa da
Gioco di Saint-Vincent dei cosiddetti giochi americani", approvato
dal Consiglio Regionale nella seduta del 29 giugno 1981, e che
affidava la gestione di tali giochi alla società SAISET in base
alla convenzione del 23 maggio 1981 tra la SITAV e la SAISET
stessa, mi riempie di soddisfazione.
Questo perché si dà così ragione al la tesi da sempre sostenuta
dal sottoscritto e dal Partito Socialdemocratico, sin dal momento
del riscontro, da parte dell'Autorità giudiziaria, delle
irregolarità commesse dalla società che aveva in gestione i giochi
americani.
Oggi la Commissione, nella sua totalità, si accinge a proporre
quella scelta che noi avevamo sempre indicato come obbligatoria: la
revoca della convenzione SAISET per l'esercizio dei giochi
americani.
Mi chiedo allora, Signori Consiglieri, perché si è aspettato
tanto tempo, quando ormai da circa un anno era noto che tale
società defraudava la Regione, violando così i principi basilari
del contratto stipulato. Questo è un interrogativo che attende
ancora una risposta, in modo particolare da questa maggioranza, in
quanto è inconcepibile ed incomprensibile che si sia perso del
tempo prezioso per adottare un provvedimento che era già fattibile
circa un anno fa, allorquando, sempre per intervento dell'Autorità
giudiziaria, erano state evidenziate pesanti zone d'ombra
sull'attività della società SAISET.
Da mesi infatti era notorio che i principali azionisti, Masi,
Chamonal e Giovannini, della società in questione erano sotto
inchiesta, ed alcuni addirittura in stato di detenzione. Eppure,
anche di fronte all'evidenza dei fatti, la Giunta regionale e
questa maggioranza che la sorregge hanno sempre evitato di
affrontare il problema e di estirpare quel bubbone, senza dover
ricorrere a colpi di mano ma applicando solo quanto è previsto dal
contratto stipulato il 29 giugno 1981.
Cari Consiglieri, già nella seduta del Consiglio regionale del
14 gennaio 1985 fu approvato un ordine del giorno nel quale si
stabiliva di proporre, frattanto, formale diffida, con tutte le
riserve del caso, ai fini della procedura di revoca della
concessione. In quell'occasione, nonostante un preciso deliberato
del Consiglio, il Presidente della Giunta ritenne, forse per
guadagnare tempo (anche se non riesco a capi re quale tempo doveva
guadagnare) di non dare esecuzione alla procedura di revoca,
nonostante fosse già molto chiaro il quadro di illegalità in cui
venivano gestiti, da parte della SAISET, i giochi americani.
Comunque, cari Signori Consiglieri, è meglio tardi che mai. Ciò
dimostra che avevamo ragione noi e non coloro che difendevano a
spada tratta la SAI-SET, e che in questo consesso erano numerosi e
non volevano (o fingevano di non voler) prendere in considerazione
l'opportunità di un intervento mirante a mettere fine ad una
situazione che si andava sempre di più aggravando e che già tanto
danno aveva recato alla Regio ne, non soltanto dal punto di vista
finanziario, ma soprattutto dal punto di vista morale.
Prendo dunque atto con soddisfazione dell'improvvisa conversione
alla tesi della revoca, sempre sostenuta dal sottoscritto, operata
dopo molti tentennamenti dalla maggioranza della Commissione, che
fino ad oggi si era sempre dimostrata ostile all'iniziativa di
troncare una situazione di intollerabile illegalità.
Pertanto esprimerò il mio voto favorevole all'ordine del giorno
predisposto dalla Commissione e portato oggi in Consiglio
regionale.
La revoca della convenzione con la SAISET non mette però, a mio
giudizio, la parola fine alle vicende connesse alla Casa da Gioco
di Saint-Vincent, ma è soltanto l'avvio per un processo tardivo di
cercare di mettere ordine in una situazione scandalosa che ha
infangato il buon nome della Regione a tutti i livelli. Occorre
andare avanti, colpire nel segno i veri responsabili della
degenerazione che ha caratterizzato la gestione della Casa da Gioco
nel suo complesso.
Ritengo riduttivo, a mio parere, attribuire tutte le colpe alla
SAISET, quasi che questa società sia l'unica fonte di tutti i mali.
Non va dimenticato il fatto che la società SAISET gestiva i giochi
per conto della società SITAV, società concessionaria
dell'esercizio della Casa da Gioco di Saint-Vincent. Era quindi la
società concessionaria, cioè la società SITAV, che, in virtù delle
clausole contrattuali del 16 febbraio 1978, doveva assicurare con
il più severo controllo la regolarità dei giochi e degli incassi
relativi. Questo è previsto dall'art. 10 e la SITAV non lo ha
fatto.
L'art. 16, sempre del contratto del 1978, recita: "In caso di
accertata sottrazione od occultazione degli incassi derivanti da
fatto della società concessionaria il Consiglio regionale della
Valle d'Aosta procederà alla revoca della concessione previa
notifica alla SITAV". Ora, la società SITAV, i cui alti dirigenti
erano anche azionisti della società SAISET, seppure attraverso
prestanome o società di comodo, ha veramente adempiuto agli
obblighi contrattuali? Questa è una domanda che io pongo alla
maggioranza.
Da una breve analisi della cronistoria dei fatti relativi agli
anni 198283 si evince che la società concessionaria è incorsa in
numerose violazioni che avrebbero richiesto l'interruzione del
contratto e di conseguenza la decadenza della convenzione. Non
starò qui a ricordare l'illecito trattenimento di una parte delle
quote ''dell'importo spettante alla Regione, operate dalla SITAV
abusivamente, senza nessuna approvazione da parte del Consiglio.
Sono vicende ormai note, di cui il Consiglio regionale ha avuto
modo di discutere in modo approfondito nel corso del 1984. La
SITAV, dunque, è responsabile di quanto di irregolare è accaduto
anche per quanto concerne l'esercizio dei giochi americani, per non
aver adempiuto a quanto previsto dal contratto del 1978.
In questo momento, Signori Consiglieri, se si può veramente fare
chiarezza, è necessario, e ci sono le motivazioni, rescindere non
soltanto il con tratto con la SAISET ma anche la convenzione tra la
Regione e la SITAV, per violazione ed inadempienza.
Nel concludere questo mio breve intervento mi riservo di
presentare, in un prossimo Consiglio regionale, un mio ordine del
giorno che non presento oggi per non creare confusione, in cui
chiederò la revoca della convenzione con la SITAV.
In relazione a ciò, cari Consiglieri, mi è di conforto e di
ulteriore con ferma, la notizia pubblicata su "Stampa Sera" del 3
giugno 1985, che recita testualmente: "Sull'attentato al pretore
Selis è in corso un'indagine della magistratura di Milano che ha
emesso un mandato di comparizione giudiziaria ad uno degli ex
dirigenti del Casinò".
Comunque, un primo passo in avanti è stato compiuto e questa
maggioranza, che inizialmente si era arroccata su posizioni di
strenua difesa della SAI-SET, ha dovuto, di fronte alla gravità dei
fatti, compiere una radicale inversione di marcia, come già era
accaduto nel luglio del 1984, in occasione della discussione del
disegno di legge sul finanziamento del tracciato autostradale che è
stato poi ritirato in seguito all'energica battaglia condotta dal
P.S.D.I. e da tutte le forze dell'opposizione. Anche oggi la
maggioranza esce sconfitta dalla sua stessa caparbietà e
presunzione e dalla sua incapacità di valutare fatti di tale
gravità.
Tuttavia sia ben chiaro a questo Consesso che mi riservo ogni
libertà di azione a tutela degli interessi dei cittadini della
Valle d'Aosta che non meritano un simile trattamento da parte di
questa maggioranza, ma vogliono conosce re la verità e vogliono
chiarezza.
Come ho detto all'inizio, ritengo di votare l'ordine del giorno,
ma non lo condivido nella seconda parte nella quale si rimanda al
prossimo Consiglio regionale il provvedimento di deroga, perché io
ritengo che si possa sottopor re immediatamente al Consiglio
regionale il provvedimento di revoca, senza perdere altro tempo
prezioso nell'attesa di uno dei prossimi Consigli. Io ritengo che
ci siano motivazioni serie e degli atti che determinano l'urgente
necessità di procedere alla revoca e questa revoca, secondo il mio
modesto parere, può essere deliberata in questo stesso Consiglio
regionale, per cui sono nettamente contrario che il provvedi mento
esecutivo di revoca venga sottoposto alla discussione del prossimo
Consiglio regionale.
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Signor Presidente e Colleghi
Consiglieri, la relazione mi lascia insoddisfatto perché è
incompleta e spiego qua li sono le sue parti mancanti, anche perché
in passato mi sono trovato di fronte ad altre due relazioni dalle
qua li io mi sono dissociato perché special mente la prima
affermava delle falsità.
In questa relazione emerge con evidenza il fatto che con gli
elementi risultanti dagli atti istruttori è consentito, ai sensi
dell'art. 15 della convenzione Regione-SITAV, l'esercizio del la
potestà di revoca. Finalmente e giustamente oggi questo Consiglio
prenderà una decisione coraggiosa ed inevitabile. Coraggiosa,
perché è facile prevedere un ricorso amministrativo degli azionisti
della SAISET di fronte al
Tribunale Amministrativo Regionale e quindi l'apertura di un
lungo contenzioso; inevitabile, perché troppi sono gli elementi
raccolti a favore della revoca della convenzione con la Società
SAISET.
Che cos'è, Colleghi Consiglieri, questa fantomatica Società? Ne
abbiamo discusso a lungo in quest'aula, ma probabilmente non a
sufficienza, se solo ora la maggioranza di questo Consiglio ha
deciso di accettare la proposta della revoca già avanzata da molto
tempo dal Movimento Sociale Italiano e dalle altre forze politiche
di opposizione. Già allora, e a testimonianza di ciò vi sono i miei
precedenti interventi, io dichiarai che questa fantomatica Società
SAISET era stata creata ad arte per avere la possibilità di
"rubare" in modo intelligente e furbesco, ma, comunque sia, di
lucrare sulla pelle e sulla voluta, o non voluta, ingenuità
dell'Amministrazione regionale.
La Società SAISET approdò al Casinò di Saint-Vincent, per
gestire i giochi americani, nel lontano 1981. Doveva essere una
concorrente della SITAV. Le furono fatte delle condizioni favolose,
ma disastrose per gli interessi della Regione. Già allora, nel
1981, la Commissione di Coordinamento chiese che venisse modificata
la convenzione per la determinazione degli importi del "punto e
banco" e del "tout va". L'ex Presidente della Giunta, Mario
Andrione, però, non ne tenne assolutamente conto ed oggi cominciamo
a capirne le ragioni.
Nel 1982, nella Società SITAV, era entrata anche la Società
VALSER, costituita il 31 marzo 1981 allo scopo, si diceva allora,
di svolgere alcune attività nel settore dei servizi: nettezza
urbana, pulizia, ecc. Permettetemi la battuta, ma abbiamo potuto
vedere il tipo di "pulizia" che faceva all'interno del Casinò!
Questa Società era così composta: 50% di azioni di proprietà di
Bruno Masi, 25% di Franco Chamonal e 25% di Paolo Giovannini. Ad
una precisa domanda rivolta in Consiglio all'ex Presidente della
Giunta Mario Andrione, e cioè come mai vi fosse questo complicato
intreccio di società (Vi faccio grazia, colleghi Consiglieri, delle
altre decine di società che compongono la SAISET, anche perché sono
già di vostra conoscenza) egli allora mi rispose: "Ognuno è libero
di riunire le società a suo piacimento".
Risulta evidente, quindi, che la Società SAISET è controllata
per il 78% dal prof. Masi, da Franco Chamonal e da Paolo
Giovannini, i medesimi personaggi, proprietari della Società Valser
che, come precedentemente ho illustrato, nel 1982 entrarono nella
Società SITAV. Se a tutto ciò si aggiunge che essi ricoprivano
incarichi dirigenziali nella società SITAV, io mi chiedo come si
possa oggi sostenere il non coinvolgimento della SITAV nelle
sottrazioni perpetrate dal 1° settembre 1981 al 6 dicembre 1984
nell'esercizio dei giochi "americani" gestiti dalla società
SAI-SET.
E' vero quindi che la revoca della convenzione alla SAISET è
suffragata dal fatto che in sede penale è stato accertato che
codesta società operava una sistematica sottrazione sugli introiti
realizzati attraverso tutti i settori di gioco; fatti questi
gravissimi, che hanno reso possibile ed ineluttabile la scelta
della revoca, perché i personaggi chiave di questa vicenda erano
azionisti e contemporaneamente dirigenti dell'una e dell'altra
società. Quindi possiamo dedurre che la società SAISET ha potuto
frodare anche e soprattutto perché non vi è stato alcun controllo
da parte della società SITAV, in violazione all'articolo 10 della
convenzione Regione-SITAV, che dice testualmente: "La SITAV
continuerà ad assicurare con il più severo control lo la regolarità
dei giochi e degli incassi relativi".
Ma non è tutto. La convenzione Regione-SITAV dice anch'essa
testualmente: "Il Consiglio con voti favorevoli... delibera di
autorizzare l'esercizio, presso la casa da gioco di Saint-Vincent
dei cosiddetti giochi americani consentendone la gestione da parte
della SAISET in base alla convenzione in data 23/5/1981, tra SITAV
e SAISET, nel testo integrato e modificato come sotto
riportato:
"La SAISET dovrà versare ogni 10 giorni all'Ufficio
Amministrazione SITAV gli introiti realizzati dai giochi di cui al
punto A) articolo 2. Tali introiti, depurati della predetta
percentuale, verranno dalla SITAV versati all'Amministrazione
Regionale, giusta i criteri di cui all'art. 4 del contratto Regione
-SITAV, del 16/2/1978, n. 5099", e così continua al punto 13:
"Regione e SITAV provvederanno a controllare giornalmente, nei modi
meglio visti, gli introiti dei giochi gestiti dalla SAISET. Per
quanto non previsto, si richiamano, in quanto applicabili e con gli
opportuni adattamenti, gli articoli 7, 8, 9, 10, 11, 14 e 15", tra
i quali l'art. 10 della convenzione Regione-SITAV.
Ma non è ancora tutto. Se a ciò aggiungiamo che il verbale della
Polizia Tributaria della Guardia di Finanza di
Torino, n. 3226, del 26 aprile 1985, avente come oggetto
"Trasmissione di constatazione redatto in data odierna nei
confronti della società SAISET da considerarsi integrativo e
modificativo di quello redatto in data 22/3/1985" dice
testualmente: "Le predette infrazioni sono state contestate alla
Regione Autonoma Valle d'Aosta, alla società SAISET, alla società
SITAV obbligata per contratto al controllo dell'esercizio dei
giochi americani gestiti dalla società SAISET, perché ha
sottoscritto a mezzo dei propri rappresentanti, in virtù degli
obblighi contrattuali, le distinte degli introiti di gioco
prescritte dall'art. 12 del D.P.R. n. 640 del 1972". Da questo si
deduce la corresponsabilità della SITAV nella gestione dei giochi
americani gestiti dalla SAISET.
A questo punto, Colleghi Consiglieri, la deduzione diventa
elementare. La SAISET ha potuto frodare grazie al fatto che non vi
è stato alcun controllo da parte della SITAV. Io chiedo quindi
ufficialmente non certamente per oggi, anche perché sono
dell'avviso che bisogna fare un passo alla volta di intraprendere
comunque in tempi brevi i passi necessari, anche in considerazione
delle prove che io ho illustrato e di cui voi siete già a
conoscenza, affinché sia aperta un'indagine per raccogliere gli
elementi necessari alla revoca della concessione con la società
SITAV.
Questa vicenda deve favorire una presa di coscienza da parte di
tutte le forze politiche. Insieme dobbiamo trova re delle soluzioni
e fare delle proposte per ristabilire e delimitare il ruolo
specifico del Consiglio regionale. Dobbiamo far sì che venga
sconfitta la
logica di chi giustifica la corruzione e l'illegalità. Siamo
ormai abituati da tempo al degrado morale e politico degli enti
locali: centinaia di amministratori denunciati per scandali di ogni
genere in ogni parte d'Italia. Risparmio agli amici democristiani,
ai socialisti, ai comunisti e ai partitelli intermedi, il numero
dei loro amministratori coinvolti in questi scandali.
Ma io ho la sensazione che anche in questa vicenda siano
coinvolti i partiti o, perlomeno, esponenti politici di vari
partiti valdostani. Il processo di Bologna, di non lontana memoria
dovete convenire che ci ricorda qualcosa. Tutte le forze politiche
avevano allora preso tangenti dal Casinò di Saint-Vincent. Unica
eccezione il Movimento Sociale Italiano...
(.... INTERRUZIONE ....)
Se avete buona memoria, c'era allora il Consigliere del M.S.I.
Giovambattista Parisi.
Avete notato, Colleghi Consiglieri, la blanda ed inesistente
opposizione del Partito Comunista Italiano in questo Consiglio
Regionale. A volte non riesco a capirne le motivazioni. Il mio
pensiero corre ad un personaggio di secondo piano, un personaggio
che è entrato in modo marginale nell'inchiesta sul Casinò, un
personaggio, correggetemi se sbaglio, che è stato accusato di
essere il detentore del 2% delle azioni SAI-SET. Mi riferisco
esattamente al vice commissario regionale Vincenzo Colombi, del
Partito Comunista. Egli forse, e questo è il mio dubbio, era
detentore del 2% delle azioni SAISET per conto terzi? Il mio dubbio
aumenta quando apprendo che il signor Colombi, da bravo pensionato,
perché subito dopo lo scandalo del Casinò se ne andò in pensione,
continua comunque a lavorare come consulente per conto della
società SITAV. Non vi sembra perlomeno strano questo modo di uscire
alla chetichella dall'in chiesta sullo scandalo del Casinò per poi
rientrare dalla finestra al servizio della SITAV?
Finora, a pagare le conseguenze di questa vergognosa situazione,
sono stati i meno colpevoli, i meno responsabili. Hanno pagato con
la galera sulla loro pelle, ma alla fine giustizia è stata fatta:
mi riferisco ai controllori regionali.
Giustizia è stata fatta tranne che per una persona, il
commissario regionale al Casinò di Saint-Vincent, geom. Eraldo
Manganone, che tutt'ora, pur avendo avuto soddisfazione dalla
sentenza del Tribunale Amministrativo Regionale, è sempre
perseguitato da parte di questa Amministrazione che non ha il
coraggio morale di ammettere i propri errori e continua
imperterrita, con tutti i mezzi, persino con la falsificazione di
documenti, a perseguitare quest'uomo! In merito a questo problema
ho già presentato un'interpellanza nella quale documenterò con i
fatti la falsificazione di questi documenti. Sono comunque convinto
che prima o dopo giustizia sarà fatta.
In conclusione, il Casinò di Saint-Vincent è una realtà non
eliminabile dall'economia e dalla società valdostana. L'ente
pubblico, però, deve control lare che non si verifichino più
degenerazioni di questo tipo. Occorre assolutamente cambiare
indirizzo e atteggiamento nei confronti della Casa da Gioco:
dobbiamo sostenere ogni iniziativa che miri a riportare la gestione
del Casinò entro i binari della correttezza e soprattutto della
trasparenza.
Il prestigio dell'autonomia valdostana non è certamente
intaccato dagli interventi della magistratura, che ritengo utili e
soprattutto necessari per porre termine a questo degrado morale e
politico, ma l'autonomia è invece intaccata dall'incapacità, da
parte delle forze di maggioranza e soprattutto da parte del partito
di maggioranza relativa, di controllare la trasparenza e la
regolarità del Casinò di Saint-Vincent.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Io ritengo che su un argomento così
ghiotto è assai facile giocare allo scavalco e chi è dotato di
spirito polemico con fatica riuscirà a valutare in modo sereno
questi fatti. Al di là delle responsabilità penali che ci sono e
che pesano su questa vicenda, noi dobbiamo fare delle valutazioni
di altro tipo che debbono però essere suffragate dagli atti di cui
sia mo in possesso.
In tanto pessimismo, mi consentano i Consiglieri che mi hanno
preceduto, inserisco una nota positiva che va ascritta a merito di
coloro che hanno lavorato all'interno della Commissione
d'inchiesta. Certamente ci sono state sfumature diverse e
contrasti, ma io credo di poter sottolineare che la Commissione,
pur con i limiti che noi stessi le abbiamo assegnato nel momento in
cui le abbiamo affidato il mandato, ha compiuto un lavoro egregio
che ci consente oggi di concludere una prima tappa.
Se vivessimo nel mondo pagano io paragonerei questa Commissione
ad una navicella costretta a veleggiare in un mare estremamente
procelloso: ogni tanto bisogna stare attenti a che i flutti non
creino delle catastrofi e ogni tanto c'è la tentazione di
rifugiarsi nel porto più, vicino. Nonostante queste difficoltà, la
navicella potrà, raggiungere finalmente la sua prima destinazione;
questo primo porto è l'ordine del giorno che noi oggi votiamo e con
il quale diamo mandato agli organi della Regione, che non sono
quelli consiliari, di porre in essere gli strumenti per procedere
alla revoca della concessione.
Io credo che questo elemento non debba essere sottovalutato,
perché ha una risonanza politica e amministrativa degna di essere
sottolineata. In questa vicenda, nella quale anche i magistrati
navigano in un mare piuttosto procelloso, perché se così non fosse
l'istruttoria sarebbe già chiusa, noi, Consiglio regionale della
Valle d'Aosta, con le nostre sole forze e con gli elementi che
avevamo a nostra disposizione, diamo un primo giudizio e indichiamo
un modo diverso di procedere e di atteggiarsi nei confronti della
Casa da Gioco di Saint-Vincent e di chi l'ha gestita, indicando,
tra l'altro, sempre sul piano amministrativo, delle precise
responsabilità.
Io ricordo che l'atteggiamento del Presidente della Commissione,
Beneforti, quando venne in Consiglio a farci una pre-relazione, è
stato da me indicato come l'espressione della convinzione maturata
in tutti noi che il voler salvare la SAISET sarebbe stato comunque
impossibile. Ed i pochi o i tanti fatti, a seconda dei punti di
vista, di cui noi disponiamo ci consentono di dire che questa
società, ai sensi degli articoli 15 e 16 delle varie convenzioni,
non è più abilitata a gestire per conto della Regione Autonoma
della Valle d'Aosta i cosiddetti giochi americani.
Quando abbiamo detto questo, la Commissione, conscia della
rilevanza che la Casa da Gioco ha nell'economia regionale e senza
voler esasperare questo discorso, si è posta il problema di una sua
diversa gestione. Io credo che se proseguiremo i lavori con quella
chiarezza di rapporti e con quella lealtà reciproca che hanno
contraddistinto finora l'opera dei vari commissari, saremo anche in
grado di riappropriarci di un problema che era sfuggito di mano al
consesso regionale, perché era finito altrove: questo è il vero
elemento politico.
Io credo che il Consiglio regionale debba evitare alla comunità
valdostana simili deviazioni verificatesi nel passato e debba
approfittare dell'occasione per fare due tipi di meditazione
estremamente importanti: il primo che attende al ruolo della Casa
da Gioco nel contesto regionale valdostano ed il secondo, che è
l'elemento politico che ci interessa di più, che attende invece al
perché si sono potute verificare nell'ambito di quella stessa casa
da gioco, le deviazioni che hanno portato alle occultazioni e alle
sottrazioni delle somme di cui parlano i verbali della Guardia di
Finanza e che erano invece dovute alla Regione Valle d'Aosta. Io
dico che, se noi sapremo dare una risposta a questi due
interrogativi, risolveremo per un buon 50% la vicenda del Casinò
della Valle d'Aosta.
Al di là del dato occupazionale che va comunque salvaguardato,
la Commissione deve indicare alla Giunta regionale le possibili
soluzioni alternative per una gestione diversa della Casa da Gioco,
tutti i controlli e le cautele che non consentano più il ripetersi
di simili scandalosi episodi. Così il Consiglio Regionale
dimostrerà la sua capacità di recitare appieno il suo ruolo anche
in questa vicenda; però dovrà rispondere al quesito, che Nuova
Sinistra si era già posto, se cioè il Casinò di Saint-Vincent è
funzionale o meno alla visione che abbiamo della nostra
autonomia.
Noi non diciamo esattamente la stessa cosa, però approfittiamo
di questo momento per indicare quale ruolo dovrà svolgere in futuro
la Casa da Gioco nell'ambito della nostra realtà valdostana.
Citando l'ex Presidente, Mario Andrione, ricordo che fu lui stesso
ad introdurre questo interrogativo nel dibattito, proprio in
risposta ad una mia precisa domanda, quando disse: "A questo punto
bisognerà riflettere sul futuro assetto da dare alla Casa da
Gioco". Io credo che questo suggerimento...
(.... INTERRUZIONE ....)
Secondo il Consigliere Baldassarre non si possono pronunciare
dei nomi, perché hanno in lui un effetto reattivo!
Io ritengo comunque che sia inutile addentrarsi ora, come è già
stato tentato da altri Colleghi, nella soluzione delle possibili
interconnessioni fra le società che gestivano la SAISET o la SITAV.
Sarà bene, invece, approfondire questo argomento in sede di
Commissione.
I giudizi sommari non sono mai piaciuti a me personalmente e
neppure al nostro Gruppo, però riteniamo doveroso fare chiarezza
per dare certezze alla collettività valdostana. E' inutile fare
delle valutazioni che del resto sono già contenute nella stessa
relazione, ma io ritengo che questa seduta abbia una sua
particolare importanza: forse sarebbe esagerato attribuirle un
valore "storico", però il Consiglio Regionale ha compiuto un primo
passo, certamente determinante, per la soluzione di questa vicenda,
dopo due anni di attesa. Qualcuno potrà dire che è tardivo o anche
rimproverare le forze politiche di fungere da freno.
Credo di interpretare il pensiero di buona parte del Consiglio
regionale nel dire che in una materia tanto delicata è
consigliabile operare con la mas sima cautela, come ha fatto la
Commissione consiliare, che non si è fatta prendere dall'emotività.
Essa infatti ha presentato al Consiglio regionale la relazione
conclusiva dei propri lavori quando la situazione era tale da
consigliare, sulla base degli elementi raccolti, di quelli noti e
di quelli meno noti (e qualche Consigliere sa a che cosa alludo)
che la società SAISET dove va scomparire dalla gestione della Casa
da gioco di Saint-Vincent. Noi non abbiamo mai trasformato questo
argomento in un possibile oggetto di scandalo.
In un mio precedente intervento, che si riferiva alle
comunicazioni del Presidente della Giunta, ho già dichiarato che è
necessario mantenere i nervi a posto. E' molto facile essere
tentati di fare un eventuale salto in avanti che però ci potrebbe
anche far cadere nel buio. Io credo che si debba continuare a
mantenere il nostro atteggiamento di cautela. Le criminalizzazioni,
sovente, specie se a caldo, si rivelano, alla luce dei fatti, più
come frutto di slanci emozionali che non di serie
considerazioni.
Noi diciamo, con profonda convinzione ed estremo rigore, che
l'atto che proponiamo alla Giunta regionale è tale da consentirci
di fare chiarezza sull'intera vicenda del Casinò e di restituire
una certa tranquillità alla collettività valdostana, ed è tale da
consentire anche che un clima diverso rispetto al passato si
instauri fra l'operatore pubblico, in questo caso la Regione, e le
eventuali società concessionarie. Però siamo anche contrari ai
processi sommari e alle considerazioni che il giorno dopo possono
essere smentite dai fatti.
Noi auspichiamo, e lo diciamo pubblicamente, che l'istruttoria
penale faccia il suo regolare corso, del resto il potere dei
giudici è sancito dalla Costituzione. Riteniamo però che, se ci
sono dei colpevoli, questa vicenda si concluda regolarmente con il
loro rinvio a giudizio.
E' chiaro che la Valle d'Aosta ha bisogno di respirare un'aria
diversa. Grazie.
Si dà atto che dalle ore 18.05 assume la Presidenza il Vice
Presidente DE GRANDIS.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Oggi il Consiglio regionale è chiamato
a prendere una grave decisione che si è resa ormai necessaria. Da
tempo noi, come Gruppo, sosteniamo che sarebbe opportuno revocare
la concessione alla SAISET e precisamente da quando si erano
scoperti gli intrecci societari e di responsabilità dirigenziali
tra gli azionisti della SAISET e quelli della SITAV. In Commissione
abbiamo approfondito questo tema per convincere a tutte le altre
forze politiche che la nostra tesi non era una forzatura polemica
ma era fondata su fatti.
Oggi crediamo che le forze politiche della maggioranza si siano
convinte che non esiste altra strada possibile oltre quella della
revoca della concessione. Gli elementi determinanti, come è stato
detto nella relazione letta dal Presidente della Commissione, sono
stati due: da una parte il verbale della Guardia di Finanza, che
esplicitamente accusa la SAISET di aver operato in modo sistematico
una sottrazione di introiti a danno della Regione, e dall'al tra i
verbali acquisiti dalla Commissione in cui vengono ammessi, anche
attraverso degli interrogatori, elementi in relazione a questa
vicenda.
Noi crediamo che a questo punto tutte le forze del Consiglio
debbano essere concordi nel revocare la concessione alla SAISET
perché non sarebbe comprensibile, né per l'opinione pubblica, né
per la coscienza dei Consiglieri, permanere ancora in uno stato di
dubbio ricercando ulteriori elementi, poiché quelli da noi
acquisiti sono più che sufficienti per procedere alla revoca.
Con la decisione del Consiglio si conclude una vicenda che era
iniziata nel giugno del 1981. Noi fin d'allora abbiamo avuto dei
dubbi sull'opportunità della scelta di affidare alla SAISET la
concessione dei giochi americani. Ricordo la coerenza del nostro
comportamento in tutti questi anni, non certo perché meriti alcuna
risposta la volgare insinuazione fatta dal Consigliere del
Movimento Sociale, ma perché questa coerenza esiste. Noi non
abbiamo da raccogliere squallide insinuazioni dovute al solito
anti-comunismo del Consigliere Aloisi. Se ci sono delle persone che
vedono lesa la propria onorabilità toccherà a loro intervenire.
Per quello che ci riguarda, come Partito e Gruppo politico,
rivendichiamo la coerenza del nostro comportamento e delle nostre
proposte in questa sede. Quando fu proposta la convenzione con la
SAISET il nostro Gruppo si astenne perché, nonostante fossero stati
presentati i vantaggi occupazionali, non era chiara la necessità di
una seconda società e, soprattutto, non ci convince vano le diverse
percentuali tra la SITAV e la SAISET. Dobbiamo dire che oggi questa
nostra perplessità si conferma come valida perché i fatti hanno
rivelato che quella decisione era sbagliata, eppure ad essa sono
seguite altre forme di sottovalutazione da parte del Consiglio.
La prima si verificò nel 1982 quando il nostro Gruppo, assieme a
quello di Nuova Sinistra, rivolse al Presidente della Giunta
un'interpellanza sui giochi del punto e banco e su altri che
risultavano non sufficientemente remunerativi per la Regione. Ci fu
una sottovalutazione quando si rinviò di un anno la revisione delle
percentuali che scadevano nel giugno '83. Ancora una valutazione
non adeguata ci fu nel giugno dell'anno scorso quando si
aumentarono le percentuali a vantaggio della Regione, però non si
volle prendere una decisione differente nei confronti della SAISET.
La situazione è, poi, precipitata nel dicembre scorso quando ci
furono gli arresti di dirigenti ed impiegati in relazione alle
slot-machines, al punto e banco e alla quasi totalità dei giochi
americani presso il Casinò.
Oggi come oggi la revoca è un atto ineluttabile: noi chiediamo
che la Giunta regionale notifichi alla SAISET, immediatamente,
questa volontà del Consiglio e che nel prossimo Consiglio regionale
vengano portati gli atti, curati nel dovuto modo, perché si possa
procedere senza possibilità di limiti legali nella revoca della
concessione.
Ci poniamo anche un altro problema che è quello della continuità
dei giochi. Noi riteniamo che questi giochi americani debbano
continuare comunque, perché forniscono introiti alla Regione, e ci
poniamo anche il problema di garantire i posti di lavoro.
Le possibilità sono due: o una gestione attraverso società
controllate dalla Regione che è titolare del diritto a gestire i
giochi, oppure una gestione attraverso la SITAV. Noi però non siamo
favorevoli a trasferire il personale e a concedere alla SITAV la
gestione dei giochi americani, perché condividiamo i dubbi espressi
anche da altre forze politiche sulla possibilità che la SITAV
stessa continui a mantenere in futuro la concessione dei giochi.
Esistono oggi elementi riferibili alla SITAV in quanto tale, che
sono oggetto di indagine giudiziaria, e mi riferisco alla questione
dei fuori-busta, delle opere e delle trattenute. Un elemento da non
trascurare è anche l'intreccio azionario tra azionisti della SITAV
e della SAISET.
Non chiediamo che la revoca della concessione alla SITAV avvenga
oggi, però chiediamo che la Commissione d'indagine sulla Casa da
gioco continui ad approfondire questi elementi per vedere se sono
inoppugnabili perché in futuro si possa addivenire alla revoca, che
appare sempre più come una necessità.
Nel frattempo noi siamo ancora dell'opinione, già presente in
una nostra proposta di legge presentata qualche tempo fa, di
addivenire ad una gestione controllata della Casa da gioco.
Riteniamo che si possa predisporre un meccanismo perché i giochi
siano gestiti da una società controllata dalla Regione. In questo
senso approviamo la relazione che ci sembra registrare con
obiettività lo svolgimento del lavoro della Commissione e
condividiamo lo spirito dell'ordine del giorno presentato, purché
il Presidente della Giunta e la Giunta tengano conto
dell'opportunità di consegnare al prossimo Consiglio gli atti
necessari per la revoca.
Crediamo che sia opportuno procedere con serietà, come abbiamo
cercato di fare in Commissione, cercando di restituire alla Casa da
Gioco una gestione al di sopra di ogni sospetto e di avere, nei
rapporti tra Regione e Casa da Gioco, una chiarezza tale da evitare
il ripetersi dei fatti che hanno caratterizzato questi ultimi anni
di vita regionale.
Si dà atto che dalle ore 18.26 riassume la Presidenza il
Presidente BONDAZ.
PRESIDENTE:
Ha chiesto la parola il Consigliere Viberti;
ne ha facoltà.
VIBERTI (N.S.):
La terza relazione predisposta dalla
Commissione Affari Generali allargata ai Capi Gruppo, come ho già
detto in precedenza, ci trova d'accordo e, anche se su alcuni punti
la discussione è stata aspra ed accanita, ci sentiamo di
condividere il frutto di questo lavoro collettivo del Consiglio.
Anche noi possiamo avere delle perplessità rispetto ad alcuni punti
di questa relazione e forse avremmo preferito vedere inserite
alcune osservazioni e tolte delle altre; ciò non toglie però che
noi diamo il nostro consenso.
In particolare vorrei fare un plauso al Presidente della
Commissione che ha cercato di portare avanti i lavori in modo
corretto, nonostante i tentativi, da più parti e per motivi
opposti, di bloccare i lavori.
Mi dispiace di dover riprendere il Presidente Beneforti per aver
detto che la Commissione presenta all'unanimità sia la relazione
che l'ordine del giorno: credo che ieri sia stato messo a verbale
che per quanto concerne la relazione, pur con le modifiche
apportate, mi trovavo d'accordo, mentre non ero affatto d'accordo
sull'ordine del giorno. Per cui noi, che da tempo proponiamo anche
attraverso la presentazione di ordini del giorno, la revoca della
convenzione con la SAISET, non vediamo per quale motivo non
dovremmo approvarla oggi, poiché siamo convinti che ci sono tutte
le condizioni per non dover aspettare un altro Consiglio.
In Commissione erano state fatte delle obiezioni di carattere
formale a questa nostra posizione. Ci siamo allora premurati di
chiedere dei consigli a persone che, dal nostro punto di vista,
hanno esperienza e professionalità tali da dare un giudizio, se non
a livello di quello di professori che hanno dato pareri alla
Commissione quanto meno ad un livello tale da suffragare le nostre
posizioni e intenzioni, sulla revoca della concessione.
Si sostiene che la revoca non si possa fare senza dover
ricorrere ad un ulteriore provvedimento della Giunta, che dovrebbe
poi essere riportato in Consiglio. Questo è falso! La potestà di
revoca spetta al Consiglio. Il Consiglio, con un ordine del giorno,
delibera di revocare l'autorizzazione alla SAISET, dopodiché dà
mandato al Presidente della Giunta di notificare l'atto e alla
Giunta di predisporre quanto necessario. Un atto amministrativo non
ha dei tempi determinati dalla legge, per cui se la Giunta ha
bisogno di un mese per predisporre un atto amministrativo, ci metta
pure un mese.
Io non capisco invece perché dobbiamo rinviare l'atto politico
della revoca deliberata dal Consiglio, anche se potrà avere delle
implicazioni di carattere amministrativo: dobbiamo dare solo delle
motivazioni alla revoca e queste già ci sono! Noi non riusciamo a
comprendere i motivi di questo ulteriore ritardo, ma non facciamo
neppure le supposizioni già fatte da altri. La nostra posizione
rispetto al Casinò è chiara da quando siamo entrati in questo
Consiglio.
Noi siamo l'unica forza politica che ha una posizione diversa
rispetto alla Casa da Gioco, che non ha mai avuto compromissioni di
nessun genere con essa e che ha votato contro il contratto che ha
permesso alla SAISET di entrare alla Casa da Gioco di
Saint-Vincent. Siamo l'unica forza politica che può arrogarsi il
diritto di dire: "Noi avevamo visto giusto!"
E' con l'arroganza di aver centrato il bersaglio molto prima di
quelli che oggi tranquillamente, dopo che i giudici hanno acquisito
le prove, sbandierano la loro decisione di tagliare corto con la
SAISET, anche se il lavoro è stato fatto dagli altri. Noi
denigriamo il ritardo con cui la maggioranza arriva a questa
determinazione e, secondo noi, sarebbe un atto di coraggio revocare
immediatamente la concessione. Sia mo convinti che non ci siano
problemi per il perfezionamento degli atti in un momento successivo
e ripeto, vorrei che mi venisse spiegato per quale motivo non si
può procedere alla revoca della concessione in questo Consiglio.
Leggo ora l'ordine del giorno che presenterò, naturalmente in
alternativa a quello che viene proposto dalla Commissione:
ORDINE DEL GIORNO
PRESO ATTO che pressoché la totalità degli azionisti ufficiali
della SAISET S.p.A. è stata colpita da mandati di cattura del
Giudice Istruttore dell'ufficio Istruzione Penale del Tribunale di
Torino per furti pluriaggravati commessi nella gestione dei giochi
americani;
RICORDATO CHE la Regione, nella sua qualità di parte lesa, si è
costituita par te civile nel procedimento penale in corso nei
confronti di MASI, CHAMONAL e GIOVANNINI (detentori del 78% delle
azioni SAISET);
PRESO ALTRESI' ATTO CHE dai processi verbali, redatti in data 22
marzo 1985 e 26 aprile 1985 dal Nucleo regionale Polizia tributaria
della Guardia di Finanza di Torino, emerge:
1°) che "è stato accertato che la S.p.A SAISET operava una
sistematica sottrazione degli introiti realizzati attraverso tutti
i settori di gioco omettendone la relativa
contabilizzazione";
2°) che "La Società ha omesso di contabilizzare l'importo
complessivo di lire 18.906.899.574, riferito al periodo 1°
settembre 1981 - 30 settembre 1984".
APPRESO CHE dagli atti del procedimento penale trasmessi in
copia dall'Ufficio Istruzione del Tribunale di Torino emerge in
modo indiscutibile la sottrazione ed occultazione di introiti ad
opera della SAISET esistendo sia una valutazione istruttoria dei
Magistrati penali sia le stesse ammissioni dei
responsabili;
RICORDATO CHE l'articolo 15 del Contratto Regione-SITAV del 16
febbraio 1978 prevede la revoca della concessione in caso di
sottrazione o occultazione di incassi per fatto della Società;
RITENENDO DOVEROSO sottrarre la gestione dei giochi americani
presso la Casa da Gioco di Saint-Vincent ad una società che si è
resa responsabile di gravi irregolarità, che ha pressoché tutti gli
azionisti colpiti da mandati di cattura e che ha visto finire
nuovamente in carcere anche il suo ex-Amministrare unico;
PRESO ATTO della III relazione sui lavori della Commissione
Affari Generali allargata ai Capigruppo, incaricata di accertamenti
e verifiche sulla gestione dei giochi americani;
Il Consiglio regionale della Valle d'Aosta
DELIBERA
di revocare l'autorizzazione alla SAISET S.p.A. di gestire i
cosiddetti giochi americani presso la Casa da Gioco di
Saint-Vincent;
DA MANDATO
al Presidente della Giunta di notificare tale decisione con
lettera raccomandata agli amministratori della SAISET S.p.A. e
della SITAV S.p.A.
PRESIDENTE:
Ha chiesto la parola il Consigliere
Beneforti; ne ha facoltà.
BENEFORTI (D.C.):
Non essendoci altri interventi, io
rispondo come Presidente della Commissione e, per certi aspetti,
credo di poter rispondere anche a nome della maggioranza. Tutti i
membri della Commissione hanno contribuito con efficacia
all'espletamento dei lavori della Commissione e, dato che ormai
siamo giunti alla conclusione dei lavori e poiché non ho avuto modo
di farlo prima, intendo ringraziarli ora dell'apporto che è stato
dato.
Non tutto è stato facile, non tutto è corso liscio, ci sono
state discussioni e abbiamo affrontato dei problemi, però ritengo
che ci sia stata, almeno all'interno della Commissione, una certa
correttezza nei rapporti fra tutti i suoi componenti. E' in fondo
un segno di rispetto per le varie posizioni.
Io credo, come ho già detto un'altra volta, che forse è proprio
questa ragione che ha permesso alla Commissione di valutare con
obiettività i fatti, raggiungendo determinati risultati: con la
prima relazione nei confronti della SITAV; con la seconda relazione
aprendo la strada per risolvere altri problemi nei confronti della
SAISET; con la terza proponendo la risoluzione definitiva del
problema. Ora non accetto che si venga a suonare la grancassa: "I
social democratici avevano detto, i missini avevano detto, l'altro
aveva detto, bisognava andare, bisognava fare, tutto doveva essere
fatto un anno fa o tre mesi fa....".
Signori, in questo io posso capire il Consigliere che non ha
fatto parte della Commissione, ma non posso capire il Consigliere
che, pur avendo fatto parte della Commissione, viene a fare
pubblicamente determinate affermazioni!
Non si può venire a dire che abbiamo perso tempo e che ci sono
stati dei tentennamenti .... ! Ma da parte di ohi? E' vero che ci
sono state delle discussioni e che ci possono essere stati anche
degli scontri, come diceva l'amico Consigliere Viberti, ma la
realtà dei fatti è che ognuno cercava di portare il proprio
contributo e pertanto io respingo il discorso sui tentennamenti e
sul tempo perso!
Prima di prendere una decisione, dovevamo avere in mano gli atti
necessari per poterla prendere e noi l'abbiamo presa grazie agli
atti che, tramite la Presidenza del Consiglio, ci sono stati
consegnati dalla Magistratura. Questa circostanza non può essere
smentita da nessuno ed è anche citata nella relazione.
Signori miei, i risultati di alcune interconnessioni sono della
fine di aprile e alcuni addirittura dei primi di maggio! E noi
abbiamo avuto questi atti ai primi di maggio, l'ultimo parere del
prof. Dal Piaz lo abbiamo avuto il 28 maggio ed oggi siamo solo al
6 di giugno! Di quali tentennamenti e ritardi si può parlare?
Io ho ritenuto che la Commissione fosse una istituzione seria,
tenuta anche a dare dei pareri seri, perché l'atto amministrativo
di revoca dovrà essere motivato. E' chiaro infatti che le persone
interessate dall'atto di revoca faranno i dovuti ricorsi e noi
dovremo avere giustificazioni più che serie a fondamento dei nostri
atti se non vorremo vederceli respingere in qualche sede
giudiziaria. Per questo io ritengo che si sia fatto, nelle dovute
maniere e nei dovuti modi, quello che si doveva fare, arrivando
alla conclusione nel momento in cui è stato possibile avere quegli
atti che ci erano necessari.
Sembra inoltre che ci sia una specie di rincorsa: "S'è fatta la
SAISET, dobbiamo ora fare anche la SITAV!". Ma, Signori miei, per
quanto riguarda la SITAV, è stato proprio questo Consiglio che, in
seguito alla relazione del 1415 maggio dello scorso anno e ad altri
successivi avvenimenti, che ha preso alcuni provvedimenti ed ha
potuto sanare certe situazioni! E' chiaro che oggi la posizione
della SITAV non è quella della SAISET e questo lo si riscontra
anche dagli atti che ci sono stati consegnati dai giudici. La
situazione della SITAV è completamente diversa e nessuno può dire
che oggi siamo nella condizione di poter revocare, quasi a cuor
leggero come qualcuno vorrebbe fare, la concessione anche nei
confronti della SITAV. Oggi non siamo proprio nelle con dizioni di
farlo! Se vogliamo ci possiamo rileggere tutti gli atti. Questo non
è il pensiero solo del sottoscritto, che non è un legale, ma è
detto anche dagli esperti legali ai quali si è rivolta la
Commissione....
(Interruzione del Consigliere Baldassarre)
PRESIDENTE:
Consigliere Baldassarre, per cortesia!
BENEFORTI (D.C.):
Il Consigliere Baldassarre ha una certa
frenesia perché ritiene che si faccia tutto perché lo dice lui.
Consigliere Baldassarre, non è così: se infatti oggi non ci fossero
state le condizioni idonee, per ragioni di correttezza, io avrei
chiesto al Consiglio di rimandare ancora di un mese la conclusione
di questo problema! Oggi ci sono le condizioni perché ci sono anche
i pareri favorevoli degli esperti che confortano la nostra azione;
se noi non li avessimo avuti, non saremmo arri vati alla
conclusione del nostro lavoro. Così nei confronti della SITAV non
abbiamo nessuna condizione per poter fare, oggi come oggi, quello
che qualcuno chiede.
Si è detto anche che la Giunta, avendo ricevuto oggi il mandato
da parte del Consiglio, può effettuare subito la revoca. In
Commissione, a grande maggioranza, abbiamo deciso di concludere i
lavori con una relazione, di presentare un ordine del giorno e di
chiedere alla Giunta di fare gli atti conseguenti: la Commissione
non aveva altro compito che questo. Toccherà ora alla Giunta
provvedere ai compiti che sono di sua competenza, perché previsti
dalla convenzione e dalle norme statutarie.
Anche in questo caso, poiché voglia mo essere corretti
nell'affrontare i problemi, come ho riferito in Commissione,
abbiamo sentito come esperto il prof. Dal Piaz il quale ci ha detto
che, in base all'art. 15, deve essere portato avanti il discorso
della "previa comunicazione" alla società SAISET e che la Giunta
deve provvedere a fare l'atto amministrativo che può,
eventualmente, essere portato in approvazione nella prossima
riunione di Consiglio o quando la Giunta lo riterrà opportuno.
Io credo però che la Giunta, di fronte ad una relazione e ad un
ordine del giorno proposto ed approvato in data odierna, non possa
disattendere la volontà del Consiglio regionale. Anche in questo
caso però non si venga a dire che bisogna fare tutto, tutti e
subito, perché in questa condotta siamo suffragati dal parere degli
esperti che ci hanno sempre seguito ed ai quali abbiamo sempre
fatto riferimento.
Concludendo e cercando di rispondere senza voler fare delle
polemiche, voglio dire che il risultato conseguito è certamente
importante. Abbiamo ora le basi per prendere un provvedimento
amministrativo di revoca, motivato, nei confronti della SAISET e
siamo nelle condizioni di poter affrontare qualsiasi ricorso
avverso. Abbiamo quindi messo l'Amministrazione nelle condizioni di
poter agire ed operare.
Tutti insieme abbiamo fatto un buon lavoro e mi auguro che
nessuno lo voglia rovinare con fughe in avanti che a nulla giovano,
tantomeno a salvaguardare gli interessi della Valle d'Aosta.
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Io non posso accettare le insinuazioni,
quasi idiote, del Consigliere Beneforti, Presidente della
Commissione, che si è permesso di dire che noi veniamo qui a
suonare la grancassa. Io, caro Presidente Beneforti, sono venuto
qui a dimostrare quella famosa legge, che lei forse conosce, dei
vasi comunicanti! Ho dimostrato, con documenti alla mano e con
citazioni precise, che i vari Chamonal, Masi e Giovannini erano
nello stesso tempo interessati sia nelle azioni della SAISET, sia
in quelle della SITAV ed erano contemporaneamente dirigenti della
società SITAV! Questo è un dato di fatto che non può essere
smentito!
Io non corro in avanti chiedendo che oggi venga revocata anche
la concessione alla SITAV: ho detto che la relazione fatta
oggi
è incompleta. Sono d'accordo che dobbiamo revocare la
concessione alla SAISET, però dobbiamo valutare attentamente anche
la posizione della SITAV perché le due società confluiscono l'una
nell'altra: io ho dimostrato che le due società sono convergenti e
quindi sono corresponsabili!
Il Consigliere Beneforti, quindi, non si deve permettere di
accusare o di insinuare che si viene qui a suonare la grancassa.
Noi siamo qui a fare il nostro dovere come forze di opposizione,
siamo qui a dimostrare le ragioni delle nostre idee e delle nostre
posizioni senza accusare nessuno. Non accetto insinuazioni di
questo genere.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Mi diventa piuttosto difficile
capire alcune affermazioni del Presidente Beneforti ed in specie il
tentativo di difesa, quasi d'ufficio, che egli fa della SITAV. Egli
afferma categoricamente che non esistono elementi sufficienti per
procedere alla revoca della convenzione anche nei confronti della
SITAV. Ma quando la Commissione d'inchiesta venne costituita, anche
se con quel marchingegno del suo allargamento ai Capigruppo (strano
espediente alla Andrione, ma di difficile comprensione) aveva lo
scopo
di accertare la regolarità di gestione della SITAV presso la
Casa da Gioco di Saint-Vincent ed, eventualmente, di pro cedere
alla revoca della convenzione dopo aver riscontrato validi elementi
per la sua giustificazione.
Il Presidente Beneforti sa benissimo che ad un certo punto dei
lavori del la Commissione ci siamo trovati a dover affrontare
involontariamente (perché noi della Commissione ne eravamo
completamente all'oscuro) la faccenda della SAISET. In quel momento
noi stavamo affrontando con decisione il problema del la SITAV e
già allora alcuni componenti della Commissione, compreso il
sottoscritto, con un ordine del giorno presentato al Consiglio,
chiesero la revoca della concessione alla SITAV: quindi, avevamo
elementi sufficienti per procedere alla revoca. Ora la revoca alla
SAISET avalla, o meglio aggiunge, qualche elemento a quelli che noi
già avevamo accertato sulle responsabilità della SITAV. Però
improvvisamente la Commissione non si è più occupata della SITAV e
le è stato affidato il mandato di occuparsi della SAISET.
Al Consigliere Beneforti voglio ricordare che il sottoscritto,
nel Consiglio del 14 gennaio del 1985, aveva presentato un ordine
del giorno per la revoca della concessione alla SAISET e nello
stesso Consiglio fu approvato un ordine del giorno in cui si
deliberava la revoca della concessione alla SAI-SET, votato da
tutto il Consiglio regionale. Quindi già dal 14 gennaio questa
Commissione aveva gli elementi per procedere al provvedimento
revoca, che però non è stato assunto.
A me non interessa il fatto di esse re stato il primo o l'ultimo
a chiedere il provvedimento di revoca, ma tengo però a dichiarare
che fin da allora noi avevamo a disposizione validi elementi di
giudizio, altrimenti non si sarebbe potuto portare in Consiglio un
provvedimento da sottoporre a votazione.
E' vero, io sono uno dei pochi fortunati che come te,
Consigliere Beneforti, hanno letto gli atti penali ed è vero che
questi sono stati determinanti per l'atteggiamento della
maggioranza, che in precedenza si era chiusa di fronte al problema,
come appunto si sta chiudendo adesso sulla SITAV per la qua le non
vuole la revoca del provvedimento di concessione, quando anche per
que sto caso si sono raccolti validi elementi.
Noi citiamo l'art. 10 perché, in analogia con la revoca della
SAISET, che noi oggi votiamo, si possa procedere oggi anche nei
confronti della SITAV, pur essendoci elementi sufficienti già tempo
addietro, caro Consigliere Beneforti. Dopo un anno di lavoro della
Commissione, il voler affermare che questi elementi non ci sono
vuol solo significare che si vogliono fare affermazioni abnormi,
tant'è vero che anche in Commissione ho chiesto di verbalizzare
questa tua affermazione.
Non riesco a capire le accuse che tu, Consigliere Beneforti,
vuoi fare ad alcuni componenti di questa Commissione. Ti rammento
che io mi ero dimesso dalla Commissione per protesta, perché avevo
avuto la sensazione che la Commissione volesse insabbiare
quell'argomento, e di questo devi darmi atto, Consigliere
Beneforti. Tu non puoi accusare delle forze politiche, che da mesi
e mesi chiedevano la revoca della concessione. Noi ci siamo trovati
di fronte a fatti concreti, dinanzi ai quali è mancata la volontà
politica della maggioranza.
Nel mio intervento io ho posto degli interrogativi ai quali ne
aggiungo un altro: "Come mai la SAISET ha potuto rubare decine e
decine di miliardi senza una copertura politica?" Il Consiglio
dovrebbe darci una risposta in merito, perché, Consigliere
Beneforti, tu che come me hai letto gli atti penali, sai benissimo
che ciò non sarebbe stato possibile senza una copertura
politica!
PRESIDENTE:
Ha chiesto la parola il Consigliere
Beneforti; ne ha facoltà.
BENEFORTI (D.C.):
Chiedo scusa Signor Presidente ma
voglio solo dire che io non sono l'avvocato difensore di
nessuno.
Per quanto riguarda il discorso sul la SITAV io invito il
Consigliere Aloisi a rileggersi tutti gli atti in possesso della
Commissione e, se volete, li rileggiamo insieme per vedere se ci
sono le conclusioni a cui voi arrivate.
PRESIDENTE:
Ha chiesto la parola il Consigliere Viberti;
ne ha facoltà.
VIBERTI (N.S.):
Mi dispiace di fare alzare gli occhi al
cielo al Presidente, ma io speravo di sentirmi dire qualcosa di più
dalla maggioranza. Purtroppo sembra che l'unico in grado di
intervenire su questo problema sia il Consigliere Beneforti, il
quale ha dimostrato all'Union Valdôtaine che nella Democrazia
Cristiana ci sono delle teste che pensano e della gente che sa
lavorare. Invito l'Union Valdôtaine a fare attenzione ai suoi
alleati, che si dimostrano più pericolosi di quello che in realtà
potrebbero apparire dalle bonarie sfuriate dell'attuale segretario
della D.C.!
A mio avviso i dati emergenti dagli elementi coperti dal segreto
istruttorio non sono indispensabili per motivare il provvedimento
di revoca. Io sono pronto a rileggere tutto quello che si vuole, ma
per arrivare alla revoca sono già sufficienti la composizione
azionaria delle due società, SITAV e SAISET, ed i fatti conseguenti
ai mandati di cattura, e noi da tempo chiediamo questa revoca.
Mentre prima ero disponibile a cercare di capire i motivi per
cui la maggioranza vuole rinviare ulteriormente il provvedimento, a
questo punto, non avendo avuto spiegazioni di nessun gene re,
poiché non si cerca di porre rimedio a questa situazione, mi dà
anche fastidio dover rispiegare che noi, con quell'ordine del
giorno, non chiediamo la chiusura del Casinò, poiché anche noi
siamo sensibili al discorso della salvaguardia dei posti di lavoro
e ci auguriamo che si prendano dei provvedimenti che permettano di
conservarli.
Tuttavia non vedo perché questa non possa essere l'occasione
buona per tentare di invertire la tendenza e per cercare di
allontanare dalla realtà valdostana questo elemento che non ha
fatto altro che gettar fango sulla nostra Regione e sul Consiglio
regionale, come dovrebbe scrivere domani " Il Monitore Valdostano".
E' ora di finirla con queste lunghe discussioni e con la paura
dell'intervento della magistratura, bisogna avere il coraggio di
andare nella direzione inversa a quella seguita fino ad oggi!
Chi ha propugnato l'aumento delle strutture del Casinò, il Prof.
MASI, oggi
ci lascia in questo bel pantano. Se le persone
che ci hanno portato in una certa direzione non sono più in grado
di proseguire noi, con coraggio, dobbiamo fare delle proposte
alternative.
Noi ribadiamo il nostro intendimento di arrivare nel tempo ad
una chiusura della Casa da Gioco. Ci rendiamo conto, però, che in
questo momento la confusione è tale che non ci permette di fare una
simile proposta ed inoltre vogliamo che la maggioranza, con
tranquillità, comprenda che nella nostra Regione deve tornare la
rispettabilità e devono scomparire quegli eccessi per i quali
possiamo essere biasimati anche dai forestieri. Quando ci si sente
definire "letamaio" si prova vergogna e ci si sente offesi ed ogni
buon valdostano dovrebbe avere il coraggio di reagire per
modificare la realtà che favorisce affermazioni di questo
genere.
PRESIDENTE:
Dichiaro chiusa la discussione generale.
Ha chiesto la parola il Presidente della Giunta Rollandin; ne ha
facoltà.
ROLLANDIN (U.V.):
Les forces de la majorité avaient
décidé de travailler ensemble et ont confirmé cette intention sur
des programmes assez précis. Donc je ne crois pas que les alliances
avec l'Administration régionale soient comme les alliances de
quelqu'un à la Commune d'Aoste!
Il ne faudrait pas confondre certains rôles: si à un certain
niveau il y a eu un choix, le rapporteur des forces de la majorité
sur ce problème était le Conseiller Beneforti. Donc il n'y a pas de
raisons valables pour que chacun des différents groupes
intervienne, étant donné qu'il y a une relation assez claire de la
part du Président qui s'est chargé d'informer le Conseil sur les
travaux. Ce serait uniquement une perte de temps que d'intervenir
pour dire ce que chacun a déjà dit à l'intérieur de la
Commission.
S'il y a un autre point que je regrette, et je l'ai déjà dit
autrefois, c'est que malheureusement on donne une importance qui, à
mon avis, est exagérée, au problème du Casino vis-à-vis des autres
problèmes comme par exempe ceux du chômage et du manque d'emplois.
Chaque fois qu'il y a discussion sur le Casino chacun répète des
choses que tout le monde connaît: par exemple à cette occasion, là
où le Président Beneforti avait dit clairement quelle était la
position de la majorité et il y avait un ordre du jour suffisamment
pré cis, on pouvait sans doute s'exprimer sur le thème qu'on est en
train de discuter, un point c'est tout. Je crois que le rôle de
l'Administration régionale (nous l'avons déjà dit dans d'autres
occasions) n'est pas uniquement de parler de Casino ou de discuter
sur le problème du Casino. Sans doute c'est un grave problème, qui,
malheureusement, a créé des difficultés à l'ensemble de la vie
politique de notre Région, mais si tout l'ensemble de la vie
politique doit être centralisé sur le thème du Casino, je crois que
nous manquons à notre rôle. Ca je dois le répéter encore une
fois.
Pour le reste le rôle politicien, le rôle de la séance, le rôle
du Conseiller, est, je crois, assez différent de celui des
magistrats. Et si aujourd'hui on a voulu faire un choix je crois
que la difficulté n'est pas de dire que c'est nécessaire révoquer
la convention avec la SAISET, mais que nous arrivons à la révoquer
sur l'avis d'un avocat. Je crois que le point délicat c'est
justement celui là et que chacun des Conseillers aura eu la
possibilité de faire cette réflexion: on va faire un choix
politique sur une lettre d'un avocat (que nous avons déjà eu en
qualité d'expert en d'autres occasions) qui a pu examiner certains
actes et qui nous a donné une indication. Nous suivons cette
indication, un point c'est tout. Mais à présent nous n'avons aucun
autre élément d'évaluation politique, car pour tout le restant,
c'est uniquement au moment où nous aurons des données sûres que
chacun de nous pourra s'exprimer sur des faits et non sur des
hypothèses.
C'est une différence essentielle entre la vie politique et
administrative. Si on oublie ce fait je crois qu'on manque une
autre fois à notre rôle à l'intérieur de cette assemblée.
D'ailleurs je partage ce que quelqu'un a dit, nous devons
retrouver le rôle de l'administration régionale à l'intérieur de la
gestion de la Maison de jeu, le rôle de contrôle et surtout le rôle
préventif et je crois qu'un premier pas aura été fait. Au moment où
nous avions eu connaissance qu'il était nécessaire d'augmenter, par
exemple le personnel qui doit être présent pour des contrôles, je
crois que (avec la loi que nous venons d'approuver il y a un mois)
nous l'avons fait. A présent nous passons de 26 à 46 contrôleurs à
l'intérieur de la Maison de jeu. Je crois que ce n'est pas là la
réponse la plus complète, c'est quand même une réponse à certaines
indications que juste ment l'examen des différents points nous a
apporté.
Je crois que là a été fait un choix politique: nous avons choisi
de donner la possibilité aux responsables régionaux à l'intérieur
de la Maison de jeu d'avoir les personnes qui puissent prévenir
certains faits. Je crois que là c'est un pas remarquable que nous
avons fait dans une direction que quelqu'un a rappelée: celle de
prévoir une gestion différente à l'intérieur de la Maison de jeu.
Pour le reste, le rôle de la Maison de jeu, nous l'avons dit
maintes fois, c'est de fournir occupation et un revenu du point de
vue financier. Pour ce qui est du revenu, sans doute pourrait-il
dépasser largement ce qu'il a été dans le passé, pourrait-il
diminuer, cela personne ne peut le dire; je crois que pour ce qui
nous concerne nous devons être à même de maintenir le contrôle de
ce qui se passe à l'intérieur, un point c'est tout.
Pour le restant chacun est libre de faire les évaluations qu'il
croit le plus justes. Donc si on est arrivé aujourd'hui à faire un
choix en donnant des indications pour arriver, avec des garanties,
à révoquer la concession à la SAISET, on l'a fait après avoir fait
un examen le plus complet possible des données que nous avions. Si
il y aura des difficultés dans un bref laps de temps, nous sommes
là pour les examiner ensemble et pour donner aussi des solutions.
Les forces de la majorité, comme je crois la plupart des forces qui
sont présentes dans ce Conseil, n'ont jamais eu l'attitude de
soutenir ni la SAISET ni la SITAV: l'attitude, je crois, de toutes
les forces doit être celle de parvenir au revenu le plus haut
possible pour l'Administration régionale. Nous sommes ici pour
défendre les intérêts de l'Administration régionale: un point,
c'est tout.
PRESIDENTE:
Ha chiesto la parola per dichiarazioni di
voto il Consigliere Aloisi; ne ha facoltà.
ALOISI (M.S.I.):
Io voterò a favore dell'ordine del
giorno presentato dalla Commissione.
Riferendomi però al discorso del Presidente della Giunta, penso
non si possa accettare l'analisi semplicistica con la dichiarazione
che noi ci rimettiamo all'indicazione che ci è stata fatta da un
avvocato: non accettiamo questo discorso e se prima avevamo dei
dubbi, ora abbiamo delle certezze!
I dubbi prima esistevano perché, Signor Presidente, io sono uno
di quelli che ha avuto occasione di leggere le relazioni dei
Magistrati e quindi, senza entrare nel merito, posso affermare, che
non si tratta di una relazione o del parere di un avvocato, ma si
tratta di gente che rubava decine di miliardi! Questo dubbio che
abbiamo sempre avuto nel passato è stato dimostrato dai mandati di
cattura, dagli arresti e dai fatti avvenuti dalla fine del 1982 ad
oggi.
Per il resto, concordo con l'invito del Presidente a non
limitarci solo ad analizzare ed ad affrontare il problema del
Casinò perché ci sono problemi più importanti, come quello
dell'occupazione e della DELTASIDER.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Anch'io ritengo che, tutto sommato, la
Commissione sia pervenuta alla decisione di proporre la revoca
della concessione alla SAISET non solo in seguito al parere di un
legale. Io credo che gli elementi contenuti nella relazione e che
compongono il quadro complessivo della vicenda giustifichino
ampiamente un provvedimento del genere.
Alcuni dati di fondo possono essere fatti risalire ai termini
della convenzione e potremmo anche vedere quanto possono incidere
sulla necessità di dare corso e applicazione agli articoli 15 e 16
delle rispettive convenzioni. Io non parlo della SITAV perché
sarebbe inopportuno, a mio avviso, guardare ad una realtà presente
nella gestione del Casinò che ha anche delle interconnessioni con
la SAISET, ma che è stata già oggetto di un'analisi piuttosto
approfondita. Ovviamente ciò non esclude che la Commissione, anche
sulla base delle indicazioni emerse
oggi,
possa rivolgere
una sua particolare attenzione all'opportunità di rivedere anche la
convenzione con la SITAV.
Concludo ricordando un dato di fondo citato nel mio precedente
intervento e che è stato ripreso con mio grande piacere anche dal
Presidente della Giunta: smitizziamo il Casinò! Noi ci portiamo
dietro una specie di retaggio che ha pesato piuttosto a lungo sulla
vita della Valle d'Aosta, perché il Casinò rappresentava una parte
determinante per la vita della nostra Regione.
Io ricordo che in periodi meno felici era condizionante per il
bilancio regionale la presenza di denaro fresco proveniente dal
Casinò. Non sono un tecnico di bilanci, ma, se non vado errato, mi
sembra che complessivamente la somma che attualmente introitiamo si
avvicini ai 50 miliardi: oggi è quindi il caso di pensare alle
entrate che ci provengono dal Casinò in termini certamente diversi
rispetto al passato. Tutto ciò, ovviamente, al di là della vicenda
giudiziaria che deve seguire il suo corso e quindi forse si pone il
problema di pensare al ruolo del Casinò nella nostra Regione senza
farci condizionare da considerazioni oggi non più valide.
Noi voteremo a favore dell'ordine del giorno perché riteniamo, e
lo diciamo con estrema serenità, che la Commissione, nel suo
complesso e pur fra notevoli difficoltà, abbia fatto un lavoro
egregio, pervenendo a conclusioni attendibili. Forse è il caso di
dare atto al Presidente Beneforti (che qualcuno ha giudicato
pericoloso per l'Union Valdôtaine, ma questa è una valutazione che
toccherà eventualmente alla maggioranza) di aver guidato i lavori
della Commissione con serenità, obiettività ed anche con una
discreta celerità. Mi auguro che d'ora in avanti non si parli di
questo problema solo per fare riferimento a vicende di carattere
giudiziario.
Io credo che, detto no alla SAISET, si ponga il non facile
problema della sostituzione: il Consiglio, e per esso la
Commissione, dovrà quindi operare con la massima sollecitudine,
anche se le soluzioni per la continuazione dei giochi americani
all'interno della Casa da Gioco non saranno certamente facili da
trovare.
Il nostro voto è comunque favorevole perché finalmente si è
raggiunto un punto fermo nella vicenda del Casinò di
Saint-Vincent.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Il nostro gruppo vota a favore
dell'ordine del giorno presentato dalla Commissione, mentre si
astiene su quello presentato dal Consigliere Viberti perché
riteniamo che ci si stia muovendo nella giusta direzione, tenuto
conto di tutti gli elementi necessari.
Votiamo a favore dell'ordine del giorno della Commissione non
perché sia stato per noi determinante il parere dell'avvocato, che
consideriamo solo un elemento aggiuntivo, ma perché la convinzione
che si dovesse andare ad una revoca della concessione alla SAISET
ci deriva dalla analisi dei documenti, dei fatti e della storia,
per cui riteniamo che la decisione sia opportuna e necessaria.
Siamo a disposizione sia per aggiornare gli strumenti di
controllo della Regione all'interno della Casa da gioco, sia per
trovare forme di gestione corretta che prevengano, in futuro, il
ripetersi di quanto si è verificato.
PRESIDENTE:
Ha chiesto la parola il Consigliere Viberti;
ne ha facoltà.
VIBERTI (N.S.):
Mi astengo dal votare l'ordine del giorno
presentato dalla quasi totalità della Commissione ed adempio, anche
in questa occasione, al mio ruolo di stimolo, pur riconoscendo che
questo ordine del giorno va nella giusta direzione.
Per difendere gli interessi della Regione sarebbe opportuno che
i prossimi contratti non siano più predisposti dalla controparte ma
dalla Regione; ad essi eventualmente la controparte potrebbe
apportare qualche leggera modifica.
Vorrei fare una battuta: è vero che qui non siamo come al Comune
di Aosta, però ritengo che il Presidente della Giunta, più che
ricordarlo a me, l'avrebbe dovuto ricordare al Capogruppo del
P.S.I..
PRESIDENTE:
Se nessuno chiede la parola, metto in
approvazione l'ordine del giorno presentato dalla Commissione:
ESITO DELLA VOTAZIONE
Presenti: 31
Votanti: 30
Favorevoli: 30
Astenuto: 1 (Viberti)
Il Consiglio approva.
PRESIDENTE:
Se nessuno chiede la parola, metto in
approvazione l'ordine del giorno presentato dal Consigliere
Viberti:
ESITO DELLA VOTAZIONE
Presenti: 31
Votanti: 1
Favorevoli: 1
Astenuti: 30 (Aloisi, Bajocco, Baldassarre, Beneforti, Berti,
Bondaz, Borbey, Cout, De Grandis, Dol-chi, Faval, Fosson, Lanièce,
Lanivi, Mafrica, Maquignaz, Marcoz, Martin, Millet, Pascale,
Perrin, Pollicini, Ricco, Rolando, Rollandin, Stévenin, Tamone,
Tonino, Torrione e Voyat)
Il Consiglio non approva.
