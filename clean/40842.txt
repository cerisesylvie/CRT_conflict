Classificazione
CONSIGLIO REGIONALE
Attività consiliare d'aula



Oggetto del Consiglio n. 162 del 17 ottobre 2018 - Resoconto
OBJET N° 162/XV - Communications du Président de la
Région.
Fosson (Président)
- Point n° 2 à l'ordre du jour. La
parole à la Présidente de la Région.
Spelgatti (LEGA VDA) -
Comunico che una delegazione è
stata nuovamente a Roma per il contenzioso con lo Stato e per
definire le questioni finanziarie. Essendo in una fase di piena
trattativa, non entrerò nel merito dei dati e poi eventualmente
risponderò successivamente alle mozioni che ci sono e che
riguardano questa contrattazione.
Vengo invece a rispondere al richiamo che è stato fatto dal
Presidente del Consiglio. Rispondo che il rispetto per le
istituzioni è un qualche cosa di assolutamente fondamentale, ma
bisogna ricordarsi che il rispetto per le istituzioni, il rispetto
per la politica, il rispetto per i colleghi è un qualche cosa che
ci si guadagna sul campo, che non deve essere semplicemente dato,
ma che deve essere conquistato sul campo. In questi tre mesi direi
che la politica ha dato un pessimo esempio di sé stessa: sono stati
tre mesi in cui abbiamo vissuto una situazione di trincea, sono
successe cose gravissime nel rispetto proprio dell'istituzione del
Consiglio, perché non si era mai visto un processo organizzato nei
confronti di un Assessore e dei dirigenti regionali. Questo è stato
l'atto più grave che c'è stato all'interno di questo Consiglio e
che è andato contro le istituzioni e contro il rispetto del ruolo
di un Assessore, del suo lavoro e soprattutto del ruolo dei
dirigenti.
Sono successe tante altre cose, però ricordo che in questi tre
mesi in cui il lavoro è stato durissimo - e soprattutto è stato un
lavoro di trincea - il Presidente della Giunta ha subito una
quantità di attacchi, da parte di parte della minoranza e da parte
della sua stessa maggioranza, che sono stati enormi. Il gioco
ovviamente è sempre stato quello di addossare le responsabilità di
qualunque cosa al Presidente della Regione e, tradotto, alla Lega.
Per tre mesi, visto e considerato che c'era un bene superiore da
tutelare che era quello dell'azienda Casinò, quello dei valdostani
tutti e delle risorse finanziarie dei valdostani, come Presidente
della Regione non ho aperto bocca; sono stata in silenzio, perché
c'era un obiettivo superiore da raggiungere e qualsiasi mia
dichiarazione sarebbe stata strumentalizzata. Ma non basta: per tre
mesi, per senso di responsabilità nei confronti comunque di una
maggioranza in cui ho creduto nonostante tutto quello che stavamo
subendo, ho sempre mantenuto il silenzio, perché se avessi parlato,
se avessi raccontato quello che stavamo vivendo, questa maggioranza
non avrebbe avuto nessuna possibilità di poter lavorare. La
speranza era comunque che, passata la questione Casinò, si sarebbe
potuto ricominciare a lavorare diversamente e proficuamente per il
bene dei valdostani.
È apparso chiaro che dal primo giorno questa maggioranza è stata
inquinata dalla questione Casinò, dal primo giorno di lavoro, e
quindi non abbiamo mai avuto veramente la possibilità di cimentarci
a lavorare in maniera differente. Però non mi si può certo
addossare la responsabilità di aver parlato, di aver detto, di aver
fatto, tanto sapevo che qualunque cosa avessi detto sarebbe stata
utilizzata diversamente da una maggioranza trasversale, da una
minoranza trasversale formata da una parte della minoranza e una
parte della maggioranza. È evidente che tutto il gioco di questi
tre mesi e del gioco che probabilmente andrà avanti in questa
situazione sarà quello di impedire di lavorare, impedire di
cambiare e addossare qualunque responsabilità di qualunque cosa non
venga fatta perché non si è messi in condizione di poterlo fare,
alla Presidenza e alla Lega. Sottolineo che con parte della
maggioranza comunque si è lavorato benissimo.
Il problema pertanto è il seguente: è questo il bene dei
valdostani? Coloro che hanno tentato di impedirci di lavorare (e i
valdostani sanno chi sono) hanno tentato di fare una mozione di
sfiducia nei confronti dell'Assessore Aggravi, ma non si sono
raggiunti i numeri e la mozione è stata ritirata. Avete poi
lavorato in tutte le maniere per cercare di creare una mozione di
sfiducia costruttiva e cercare di buttarci giù, ma per adesso non
ci siete riusciti. Vi invito a cercare di farlo, perché ad un certo
punto da questa situazione di stallo bisogna assolutamente uscire.
O c'è la possibilità di guardare avanti e di cominciare a lavorare
nell'interesse esclusivo dei valdostani facendo le cose che si
devono fare o sennò organizzatevi e cercate di costruire questa
maggioranza alternativa. Oppure - ed è l'invito che estendo a
questo Consiglio - l'unica cosa da poter fare secondo me con senso
di responsabilità, visto e considerato che a 18/17 o 17/18 non si
riesce a governare, è quella di rassegnare le dimissioni, ma per
rassegnare le dimissioni bisogna essere in 18. Io, come Presidente
della Giunta, non comincio a rassegnare le dimissioni, e vi spiego
anche il perché. Rassegnare le dimissioni in qualità di Presidente
della Giunta apre semplicemente i 60 giorni in cui voi, con "senso
di responsabilità" troverete la quadra, riuscirete a fare la
"vostra quadra delle poltrone" e direte: "visto e considerato che
il Presidente non riesce a lavorare, noi, con senso di
responsabilità, riusciamo a trovare una quadra". Io la resa non la
do!
Per far sì che questo Presidente non sia più il Presidente della
Giunta è semplicemente sufficiente che voi facciate una mozione di
sfiducia costruttiva. Vi invito a farla, perché ad un certo punto,
se così non si riesce a lavorare, fatela, oppure rassegniamo le
dimissioni, oppure continuiamo, ma rassegniamo le dimissioni in 18
e si va a casa! La differenza è che io sono pronta a rassegnare le
dimissioni, però insieme a tutti gli altri della Lega, e se
troviamo altri che lo facciano insieme a noi si torna al voto.
Saranno i valdostani a decidere chi deve ritornare ad essere
eletto. Io non ho nessuna preoccupazione, neanche di non essere
rieletta, perché nella vita ho altro e faccio altro, sono solo tre
mesi che lavoro in politica. Pertanto non abbiamo nessuna paura,
nessuno di noi ha paura di tornare al proprio lavoro e di non
essere rieletto. Saranno i valdostani a decidere chi deve essere
eletto e chi non deve essere eletto, chi merita e chi no. Lo si
vuole fare? Benissimo! Noi siamo pronti oggi a rassegnare le
dimissioni, ma non è che rassegniamo le dimissioni, usciamo dal
Consiglio e tutti gli altri rimangono! Noi siamo qua, siamo stati
eletti per dare delle risposte ai cittadini valdostani e quindi
continueremo a lottare ogni singolo giorno per fare ciò per cui i
valdostani ci hanno eletti. Punto.
In questo periodo abbiamo visto soltanto delle brutture che sono
ben lontane dall'interesse dei valdostani. L'unico discorso
politico sensato che apprezzo - e quindi faccio un atto di
riconoscimento di valore - è stato quello fatto dal nuovo
segretario dell'Union Valdôtaine. È un giovane ragazzo che ha fatto
delle dichiarazioni molto importanti e quindi alla sua volontà di
cambiamento, alla sua volontà di autocritica all'interno del
movimento, io porgo un'attestazione di stima, perché se lo merita e
perché gli auguro, in quanto avversario politico a cui riconosco la
dignità di un discorso politico, con gli intenti che ha avuto, di
poter lavorare in questa direzione e di apportare quel cambiamento
che tutti noi stiamo inseguendo. Chiaramente per lui sarà un lavoro
lungo, lento e molto difficile.
Qui bisogna ritrovare la dignità della politica, ma la dignità
non sono i giochi di palazzo, non sono i giochi dei numeri; la
dignità della politica è data dalle risposte che si danno ai
cittadini che stanno lavorando fuori e che hanno una quantità
enorme di problemi da affrontare tutti i santi giorni. Con questo
io dico: noi continueremo a lavorare a testa bassa. Io ho creduto
in questa maggioranza e quindi continuo a dire che c'è la
possibilità di poter lavorare, ma non sta a me decidere chi vuole
lavorare con noi e chi non vuole lavorare con noi. Chi vuole
lavorare in questa direzione troverà sempre qualcuno pronto a
farlo, indipendentemente da tutto quello che è accaduto; chi non
vuole lavorare cerchi almeno di costruire un qualcosa di diverso,
perché bisogna comunque far sì che la Valle d'Aosta vada avanti,
poiché non si può continuare a stare in una situazione di
stallo.
Président -
La parole au Conseiller Nogara.
Nogara (UVP) -
Per mozione d'ordine, Presidente. Vorremmo
avere gli stessi tempi che ha avuto la Presidente della Regione per
fare le repliche.
Presidente -
Il Regolamento parla di piccole
comunicazioni di cinque minuti, ma se volete facciamo una riunione
della Conferenza dei Capigruppo per disciplinarlo meglio. Sono
ammesse piccole comunicazioni per ogni Consigliere, ma se ritenete
possiamo prevedere... va bene.
La parola al Consigliere Viérin.
Viérin (UVP) -
Per mozione d'ordine.
Abbiamo ascoltato con attenzione il comizio della Presidente che
ci ha abituato in questo periodo ad utilizzare associazioni,
conferenze stampa anche di altri enti per parlare di politica,
soprattutto di Lega. Anche oggi sul giornale abbiamo visto che gli
unici Assessori che lavorano sono quelli della Lega, quindi
immaginiamo che i suoi colleghi seduti sugli stessi banchi siano
felici di sapere che non hanno prodotto niente in questi mesi.
Presidente Fosson, noi le chiediamo di poter replicare al
comizio della Presidente con dei tempi congrui. Visto che la
Presidente ha detto tante cose, ci ha invitati a fare delle cose e
ha invitato i suoi colleghi a fare delle azioni, vorremmo avere il
tempo consono per portare in quest'Aula quel dibattito che la
Presidente ha deciso di portare, visto che nelle conferenze stampa
e sui giornali è stata molto loquace rispetto al silenzio che
continua a dire di aver mantenuto. Noi, invece, in queste settimane
abbiamo assistito veramente allo scadere dei toni della politica,
soprattutto da parte della Presidente. Pertanto le chiediamo
un'attenzione: di darci i tempi dovuti per poter affrontare il
dibattito politico che la Presidente ha portato in quest'Aula.
Presidente -
Sì, per l'organizzazione dei lavori facciamo
un'interruzione per una riunione della Conferenza dei
Capigruppo.
La seduta è sospesa alle ore 9:27 e riprende alle ore
9:40.
Fosson (Presidente) -
Riprendiamo i lavori del
Consiglio.
La decisione dei Capigruppo è stata quella di regolare la
discussione sull'argomento in dieci minuti per intervento. Come
sentite, qui sotto ci sono i Vigili del fuoco che chiedono un
incontro con i Capigruppo e con la Presidente della Giunta.
Facciamo adesso l'incontro e poi iniziamo la discussione? Bene,
allora sospendo il Consiglio e la Conferenza dei Capigruppo
riceverà nella saletta una delegazione dei Vigili del fuoco.
La seduta è sospesa alle ore 9:41 e riprende alle ore
10:25
.
Fosson (Presidente) -
Possiamo riprendere i lavori. Siamo
sulle comunicazioni della Presidente e avevamo deciso di dare ad
ogni Consigliere dieci minuti per il proprio intervento. La parola
al Capogruppo dell'Union, Testolin.
Testolin (UV) -
È chiaro che un insieme di circostanze ci
hanno portato ad assentarci dal Consiglio per circa un'ora e mezza,
per cui riprendere a discutere delle comunicazioni della Presidente
ci porta a ripercorrere questo film che ci è stato proiettato, un
film tutto del Presidente, dove sono state esplicitate tutta una
serie di informazioni in maniera a mio avviso anche abbastanza
scoordinata, un po' confusa e un po' fuorviante.
Ci tengo in apertura a dire alla Presidente che non è l'unica ad
avere un lavoro fuori di qua; ho trent'anni di onorato servizio in
un istituto di credito, quindi penso di essere almeno equiparato
per questo aspetto a quanto lei ha voluto sottolineare.
Prima di entrare nel merito di alcune questioni, mi permetterei
di sottolineare che se lei per "attacchi" intende le sottolineature
di situazioni che non sono state risolte, non sono state
affrontate, sono state dimenticate, allora sì, diciamo che da parte
dell'opposizione sono state sottolineate nei dovuti modi e nei
dovuti tempi situazioni che non sono state a nostro avviso gestite
con la premura e l'attenzione dovute. Ne sono esempi eclatanti
alcuni recenti scivoloni che il governo regionale ha incontrato,
non ultimo quello dell'approvazione del bilancio consolidato nella
scorsa seduta consiliare, all'interno della quale non era previsto
all'ordine del giorno perché qualcuno si era dimenticato di
inserirlo, con pericolosità che avrebbero pesato sull'istituzione
se non ci fosse stata un'attenzione particolare da parte
dell'opposizione che ne ha permesso l'inserimento e l'approvazione
in Aula in maniera del tutto straordinaria. Altro meccanismo che mi
sono permesso di sottolineare personalmente nella scorsa seduta
consiliare: l'approvazione di una delibera che permetteva di dare
attuazione a tutta una serie di interventi e che rilasciava risorse
finanziarie derivanti da mutui Finaosta e Gestione speciale per far
partire tutta una serie di iniziative e di dare corso a tutta una
serie di pagamenti e di azioni sul territorio, che è stata bloccata
in Commissione per un mese e diciannove giorni. Non mi è sembrata
una forzatura o un attacco da parte dell'opposizione, ma una poca
professionalità da parte di chi deve gestire questi dossier,
in
primis
della Presidente, che è la coordinatrice di tutta una
serie di iniziative toccanti trasversalmente tutti gli Assessorati.
Lei deve essere in grado di avere una supervisione su quello che
fanno i suoi Assessori, di sollecitare nel caso in cui ci sia una
sedicente inerzia - come da lei paventata anche sulle pagine dei
giornali - ed eventualmente di intervenire. Per intervenire però
bisogna conoscere e probabilmente quello che manca è la
conoscenza.
Se poi si intende spostare il mirino e l'attenzione su questioni
più di pancia, io posso anche capirlo dal suo punto di vista,
perché quando non si è in grado di discutere su aspetti tecnici che
possono risolvere determinate situazioni con decisioni politiche
che vanno a regolare tali problematiche si sposta il tiro su
qualcos'altro, per cui si parla di un "non mi lasciate lavorare" o
"non abbiamo il tempo". Guardi che in quest'Aula ci siamo sempre
confrontati su tematiche assolutamente pertinenti e avremo modo
ancora oggi, con istanze molto puntuali che vanno nuovamente a
sottolinearlo, di segnalare ritardi clamorosi nella gestione
amministrativa e politica di questa maggioranza, di questo governo
e di lei, in particolare, con l'Assessore alle finanze, il quale
sarebbe deputato a tutta una serie di interventi che ci premono.
Noi siamo preoccupati di tutti questi ritardi che ci stanno
portando verso la fine dell'anno senza avere alcun tipo di
risposta.
Oggi lei ha detto (ma l'aveva già detto in maniera molto
soft
nello scorso Consiglio): "scenderemo di nuovo a Roma".
Mi sembra il minimo sindacale scendere di nuovo a Roma a
confrontarsi su una tematica che è vitale per il prossimo futuro,
perché ci sono situazioni che possono essere risolte se si porta a
casa un certo tipo di risultato. Portare a casa un certo tipo di
risultato però non vuol dire andare ad elemosinare qualche euro e
chiudere un contenzioso prima del 6 novembre (la data dell'udienza,
che potrebbe darci ragione come potrebbe darci anche torto), ma
dovrebbe avere almeno la compiacenza di illustrarci - se non qua,
magari all'interno della Commissione - le voci di corridoio che
qualche suo collega o vicino di banco rende di pubblico dominio con
non si sa quale effettiva corrispondenza al vero. C'è qualcuno che
fa trapelare delle indicazioni da cui si presume che si possa
portare a casa qualcosina nei prossimi tre anni. Sarebbe
interessante come Consigliere regionale e come gruppi presenti in
quest'Aula capire quali possano essere queste opportunità, anche
perché - mi fa piacere che sorrida mentre stiamo discutendo di cose
estremamente importanti - mi preoccupa molto il fatto che a
tutt'oggi non ci sia un'indicazione delle priorità del futuro
bilancio, del futuro bilancio triennale e delle necessità che
emergono quotidianamente. Siamo appena usciti da un confronto
importante per le necessità che si traducono anche in questioni
finanziarie con la problematica dei Vigili del fuoco, e un'altra
volta siamo arrivati in Consiglio a discutere e ad accogliere altre
delegazioni, probabilmente perché non c'è una programmazione
all'interno delle normali pratiche amministrative del governo. Mi
preoccupa non sapere se per la fine dell'anno avremo un bilancio o
se dovremo andare in gestione provvisoria, mi preoccupa moltissimo!
Mi preoccuperebbe moltissimo essere commissariato in una situazione
dove non sappiamo cosa inserire, non abbiamo idee dove dire di sì e
dove dire di no, e qualsiasi tipo di proposta viene rimandata. Le
sollecitazioni da parte dell'opposizione sono sovente improntate a
farvi prendere delle decisioni, e speriamo che una di quelle sia
tra quelle approvate da una mozione un po' di tempo fa
relativamente all'agricoltura, che sarà beneficiaria - sempre per
voci di corridoio - della prossima variazione di bilancio, ma
sempre per iniziative stimolate dall'opposizione. Se questo vuol
dire mettere i bastoni tra le ruote, allora sì: abbiamo lavorato in
questi quattro mesi per cercare di sollecitare delle scelte, per
capire dove si vuole andare, non per fare del mero populismo o per
cercare di trasferire su altri orizzonti e su altre finalità un
lavoro che deve essere svolto qua dentro.
Capisce che il rispetto, come lei ha ben detto, passa anche
all'interno delle istituzioni e dei comportamenti. A me il
comportamento che lei ha tenuto quando abbiamo convocato la
Conferenza dei Capigruppo non è piaciuto, la sua assenza
effettivamente non le fa onore, non fa onore a quest'Aula e va nel
senso del non rispetto.
Sur ce qui a bien souligné le Président Fosson ce matin, sur
l'attitude à vouloir toujours souligner les valdôtains (et les
malheurs des valdôtains) comme un peuple qui n'a pas une dignité,
ainsi que son aspect institutionnel à l'intérieur de ce Conseil de
la Vallée, eh bien, Madame, vous avez encore une fois porté à
l'attention votre malheur: de n'être pas un vrai valdôtain, de ne
pas comprendre les nécessités d'un peuple et les attitudes envers
ce peuple.
Presidente -
La parola alla collega Rini.
Rini (GM) -
Innanzitutto mi voglio scusare con i
colleghi, con chi ci ascolta, perché ancora una volta, invece di
dedicarci a quello che probabilmente è il ruolo principe di
quest'Aula, cioè di entrare nei temi che giustamente i colleghi,
ognuno con il proprio ruolo e con la propria funzione solleva, ci
troviamo a consumare - ne sono certa - un'ennesima triste e brutta
pagina di questa legislatura. Di questo mi scuso, perché nelle
ultime sedute giustamente qualche collega ci aveva richiamato in
tal senso.
Ancora una volta però non si può tacere, dopo le parole che
abbiamo ascoltato in quest'Aula. Va tutto bene, ma sono state fatte
accuse molto pesanti da parte del massimo rappresentante del
governo di questa legislatura e quindi qualche precisazione, ahimè,
siamo tenuti a farla, anche per chi ci ascolta e per evitare questa
continua disinformazione che si sta cercando di fare.
Innanzitutto io credo che lei, Presidente, non abbia capito bene
il senso - e glielo dico con il massimo rispetto - delle parole del
Presidente Fosson, che ringrazio. Il Presidente Fosson ha rivolto
un invito, peraltro generico, e poi ovviamente concentrato sui
ruoli, volto a tenere dei toni e un rispetto più consono e a
quest'Aula e al ruolo che siamo stati chiamati a ricoprire. Lo ha
fatto credo nei confronti di tutti i colleghi di quest'Aula, in
particolare riguardo alle dichiarazioni che lei sta continuando a
fare in giro. E bene ha fatto il Presidente Fosson, perché è
Presidente di tutta l'Aula, di tutti i Consiglieri ed è chiamato
anche a tutelare la dignità e il ruolo. Parliamo spesso di
disaffezione da parte della popolazione, non parliamo dei giovani,
ma di tutta la popolazione verso la politica: siparietti come
quelli che lei ha messo in scena oggi, Presidente, non fanno altro
che allontanare ancor di più i cittadini da quello che, io credo
con serietà e con umiltà, ognuno di noi sta cercando di portare
avanti. Il Presidente le chiedeva giustamente il rispetto dell'Aula
e lei ha preso la parola e ha fatto l'esatto contrario.
Io spero davvero, collega Spelgatti, che lei non si renda conto
di quello che dice quando prende la parola e degli effetti che le
sue parole provocano poi all'interno dei suoi stessi colleghi, mi
creda. Ha fatto un comizio veramente di pessimo gusto ed entro un
pochino nel dettaglio. Lei continua in maniera
ossessivo-compulsiva, da mesi, a dirci che lei è silente... ma
magari fosse silente, collega Spelgatti! Mi creda che forse tanti
problemi non si sarebbero ripercossi sull'intero progetto. Lei non
è silente, collega Spelgatti, ha detto delle cose gravissime
parlando di suoi colleghi che invece le hanno sempre portato
rispetto e se ne assuma le responsabilità.
Lei poi parla di "processo mai visto" ad un suo Assessore. Io
credo che l'Assessore Aggravi abbia dimostrato di avere tante
qualità e penso che si sappia benissimo difendere da solo, non
credo che lei abbia questo compito. Lei forse non seguiva i
Consigli regionali! Non li seguiva, perché è nei ruoli farlo:
l'opposizione fa l'opposizione e la maggioranza fa la maggioranza.
E guardi un po' che strano: nella maggioranza non c'è un governo...
che peraltro abbiamo eletto "noi", non noi valdostani, perché i
valdostani del suo movimento hanno eletto sette persone e non
trentacinque, però noi, eletti in questo Consiglio regionale,
abbiamo delegato lei a fare la Presidente, ma non per essere lì,
decidere in totale solitudine e noi qua a fare i valletti sciocchi
e a mettere la manina per votare o per alzarla! No, collega, forse
non ci siamo capiti, forse avremmo dovuto essere più chiari
all'inizio; a me sembrava scontata questa cosa, invece non lo è
stata. Quindi, se per lei non l'ha lasciata lavorare chi nella
maggioranza ha osato dire la sua, è gravissimo quanto dice, se ne
rende conto? Io spero davvero che lei non si renda conto di quello
che dice, perché lei parla addirittura di una situazione di
"trincea" che ha vissuto quest'estate. Io quest'estate, nel mese di
agosto, ho vissuto una delle pagine più belle della mia vita, è
nato il mio bambino, quindi probabilmente non sono stata così
presente, ma immediatamente da settembre ho ripreso l'attività a
pieno regime e non ho visto nessuna trincea. Non so a che cosa lei
si riferisca.
Mi chiedo anche se lei sia la stessa persona che lunedì era
presente alla riunione di maggioranza, dove si era fatto tutto un
altro tipo di percorso, o sbaglio? Lei stessa ci ha invitato a
lavorare con serenità. Lei si deve riascoltare! Lei chieda le
sbobinature dei suoi interventi e se li rilegga con attenzione; ha
studiato tutta l'estate, ristudi anche i suoi interventi, magari si
accorge che forse c'è qualcosa di sbagliato nel modo in cui si
pone. Mi spiace, perché purtroppo lei impersonifica in questo
momento la Lega in Valle d'Aosta e glielo dico veramente, perché ho
avuto il piacere di lavorare anche con altri colleghi del suo
movimento che non hanno niente a che vedere con i suoi modi di
fare: persone perbene, serie, pacate, con cui si può lavorare e
costruire. Lei ogni volta viene qua e butta una tanica di benzina
sull'Aula pensando poi che nessuno replichi o possa avere il
diritto di parlare. I valdostani devono sapere questo, e guardi che
non ascoltano solo i comizi elettorali, ma guardano e vedono gli
atti. Quando io ho parlato in quest'Aula e mi sono permessa di dire
- forse per questo sono stata iscritta nel libro nero - che
dovevamo prendere una decisione, che eravamo immobili, che
l'Amministrazione parla per atti - lo diceva spesso anche il
collega Chatrian - qui gli atti erano nulli e i valdostani lo
vedono questo! Lei non è stata messa nelle condizioni di lavorare,
ma in che senso? Oggi sul giornale dice che solo due dei suoi
Assessori hanno lavorato e poi parla di processi. Si preoccupi dei
processi che fa lei alla sua Giunta, e poi alla maggioranza l'ha
fatto anche questa mattina, ha servito un po' tutti, anche noi che
stiamo dall'altra parte.
Lei dice di essere stata zitta, silente, ma intanto parla e dice
"non abbiamo potuto lavorare" e nel frattempo dice "due Assessori
però hanno lavorato".
Des deux l'une
: o potete lavorare o
non potete lavorare. Poi se un giorno mi dice anche com'è che noi
avremmo potuto impedirle di lavorare in questi mesi... Io, nel mio
piccolissimo, ho provato con umiltà a mettere a disposizione quel
poco che potevo nei settori che conosco e che ho seguito, i
dossier
che ho avuto l'onere e l'onore di poter portare
avanti in questi anni. Non mi ha mai ascoltata, Presidente, mai!
Guardi, ho buona memoria, sia mia personale che storica di
messaggi, di chiamate, di tanti incontri che abbiamo fatto su vari
dossier. Com'è che le avrei potuto impedire, come altri colleghi,
di lavorare? Queste cose - ci siamo viste lunedì - le dica nelle
sedi opportune, non venga qua a fare il suo comizio elettorale,
perché non fa bene a lei, non fa bene a noi, non fa bene alla Valle
d'Aosta e non fa bene al movimento che lei rappresenta, perché non
è composto da persone che fanno così. Mi sento di dirle questo
perché, anche se per pochi mesi, abbiamo avuto il piacere di
lavorare con persone che credo anche molto serie.
Ha scomodato addirittura il tema delle poltrone. Le do un
consiglio: non lo faccia. Quest'estate per fortuna mi sono
assentata per un mese, perché mi creda che lì mi avrebbe sentita,
poiché non solo ha occupato tutte le poltrone e i divani possibili,
ma ne ha volute addirittura aggiungere dato che c'erano solo posti
in piedi. Pertanto non venga qua a fare delle lezioni di morale,
perché io le prendo da tanti, ma non da tutti. Certi temi, secondo
me, li dovremmo anche evitare, dovremmo essere seri e concentrarci
sull'ordine del giorno. C'è un ordine del giorno in questo
Consiglio regionale, non si prende la parola per buttare fango e
gettare delle ingiurie e delle calunnie gravissime nei confronti
dei propri colleghi che, le ripeto, sono gli stessi che l'hanno
votata per essere rappresentati, perché lei rappresenta me,
rappresenta tutti i colleghi che siedono qua in maggioranza.
Gliel'ha ricordato molto bene il collega Testolin, guardando
molto velocemente tutti i colleghi che sono in quest'Aula: lei non
è l'unica che ha una professione, collega Spelgatti, ce l'abbiamo
tutti. Abbiamo faticato, abbiamo studiato, abbiamo lavorato mentre
studiavamo e abbiamo una nostra professione fuori da qua. Lei lo fa
da quattro mesi, si era già candidata cinque anni fa e non è stata
eletta, quindi è stata eletta questa volta e ora fa il Consigliere
regionale, ma non credo che sia una colpa per chi invece si era
candidato, è stato eletto e lo fa da qualche anno in più, sempre
con serietà. E sfido chiunque a provare il contrario.
Concludo, ma avrei avuto ancora tante altre cose da dire. Invito
veramente, e colgo l'invito anche delle colleghe - mi sembra che
l'altra volta fosse proprio la collega Minelli ad averci invitati -
a seguire il rispetto di quest'Aula: proviamo a metterci tutti un
po' d'impegno, perché credo che la nostra Regione meriti qualcosina
di più.
Presidente -
La parola al collega Bertschy.
Bertschy (UVP) -
Ringrazio la collega Rini per la
trasparenza con la quale è intervenuta, perché è evidente che in
termini politici si sta cercando di confondere il messaggio
rispetto alla popolazione e alla comunità; si sta cercando
soprattutto di dipingere in buoni e cattivi i rappresentanti dei
cittadini qui all'interno.
Noi, che abbiamo un ruolo di opposizione, non avremmo mai potuto
dire le cose che ha detto la collega Rini avendo lavorato con lei e
con tutti gli altri componenti della maggioranza in questi quattro
mesi. Non abbiamo conosciuto il vostro modo di lavorare e
soprattutto il percorso che avete fatto dopo un lancio, quello sì,
di grande evidenza, nel primo Consiglio regionale. Il fatto di aver
dato con questa grande trasparenza questo messaggio aiuta molto i
valdostani a capire cosa è successo in questi quattro mesi, perché
il tentativo di diventare vittima politica e personale di una
situazione che invece la vede responsabile, sia in qualità di
Presidente della Giunta che di responsabile del suo movimento -
credo sia un
unicum
in questo momento una figura politica
che si accompagna ad una figura di così alto vertice di importanza
per la nostra Regione - non può non solo non vederci convinti, ma
soprattutto non può che vederci attenti a chiarire che così non
è.
Ringrazio i colleghi dell'Union con i quali da quest'estate ci
siamo detti: "siamo all'opposizione, lavoriamo, riapprofondiamo
quei temi che purtroppo con le difficoltà dell'ultimo periodo della
scorsa legislatura non siamo riusciti ad approfondire, portiamo le
nostre idee in Aula, discutiamo con questa maggioranza di cosa si
può fare". Direi che l'abbiamo fatto con una serietà estrema, con
molta educazione.
Lei, nella scorsa legislatura, non è stata presente in certi
momenti e in certe situazioni. Quello che abbiamo fatto
dall'opposizione è ben distante da quello che abbiamo subito,
soprattutto nell'ultima parte di legislatura, seduti su quei
banchi, quindi la nostra è stata un'opposizione educata, ferma,
decisa a contrastare quello che non piaceva e a cercare di
sottolineare quello che si poteva fare. Abbiamo chiesto ai nostri
movimenti di non sparlare, di non confondere ancora di più il
messaggio e abbiamo cominciato a rincontrare il territorio, le
nostre persone, gli aderenti, coloro che hanno voglia di discutere
con noi. Abbiamo evitato di fare fotografie, soprattutto abbiamo
evitato di sforzare di creare un'immagine in quegli ambienti che
non sempre devono appartenere a tutti i politici. Mi hanno fatto
sorridere le ultime foto tutti vicino alle
Reines
. Si può
essere a sostegno di un mondo, quello agricolo per esempio, senza
aver bisogno di fare fotografie una volta ogni due ore, soprattutto
senza cercare di annunciare che una categoria più che un'altra ha
bisogno dell'aiuto della politica e della buona politica. Più di
così non potevamo fare. Abbiamo anche cercato di lavorare con gli
altri gruppi di opposizione; abbiamo delle differenze, ci sono
state fatte notare, ma non è un problema, per fortuna la politica
qui dentro comincia a far notare le differenze. I cittadini hanno
bisogno di capire chi la pensa in una maniera, chi ha certe idee e
chi ne ha delle altre, ma ben venga! Se cresceranno i consensi di
movimenti che non la pensano come noi, vorrà dire che i cittadini
avranno democraticamente scelto le loro rappresentanze, ma
confondere le differenze per arrivare ai posti ai quali si ambisce
non bisogna farlo. Questo è l'errore grosso che la Lega, che la
Presidente Spelgatti ha fatto.
Avete corso velocemente d'estate per cercare di arrivare dove
oggi siete seduti. Io ricordo ancora l'annuncio del responsabile
politico del Mouv': "abbiamo raggiunto il diciottesimo!", come se
fosse questo il successo più importante di un progetto politico. E
lo stesso diciottesimo, con la serietà che lo contraddistingue,
oggi ha dichiarato che non può più far parte di un modo di lavorare
come quello che è stato denunciato. A me piacerebbe che con la
stessa enfasi con cui si è dichiarato "viva il diciottesimo e tutti
gli altri che hanno aderito" oggi si evitasse di dire che quelli
che non la pensano più come voi e come lei non sono più bravi, sono
degli inciucioni, sono persone che non hanno idee e progettualità.
Non è così. Avete pagato la vostra inesperienza ma forse pure il
vostro modo di fare che, anche in generale, ci preoccupa un po'. La
politica è fatta anche di discussione, di confronto, di relazione
e, quando si è al vertice di progetti così importanti, anche di
necessità di trovare delle condivisioni. Troppo facile sarebbe - e
noi l'abbiamo combattuto in più fasi - dire agli altri "io la penso
così, tutti dietro, silenzio e si lavora". Non è così, soprattutto
quando i numeri sono così di difficile gestione come in questo
momento. Pertanto il messaggio non può essere "io non ho potuto
lavorare". No, lei non ha lavorato per poter lavorare, non è stata
capace di convincere gli altri che il suo lavoro era giusto, che le
sue idee erano vincenti e oggi si trova senza una maggioranza
creando un grande problema alla nostra comunità, alle porte di un
bilancio e in una situazione politica come quella che ci troviamo
ad affrontare. In tutto questo noi, ancora una volta, più che
essere responsabili e cercare di capire se c'è una via d'uscita,
una soluzione che sia trasparente... non c'è
cachette
, se
avessimo voluto fare dei ribaltoni ne avremmo già fatti! Noi non
vogliamo nascondere un passaggio di questa situazione politica. Se
gli autonomisti troveranno una condizione per governare questa
Regione lo faranno sulla base di contenuti e di rispetto delle
persone e lo faranno dicendolo alla gente. Stia tranquilla che non
sarà una "manovra di palazzo", le manovre di palazzo le avete fatte
voi! Sarà una manovra dignitosa, magari da spiegare, ma sarà una
manovra che ci porterà ad essere responsabilmente al governo di una
Regione, se decideremo di farlo. I ribaltoni fateveli voi! Quei
progetti che avete sistemato durante l'estate fateveli voi! A noi
non hanno interessato, ne siamo rimasti fuori, forse avete voluto
tenerci fuori (scelta vostra), ma noi faremo un percorso
trasparente.
Certo, in questi giorni tutti si stanno accorgendo che così non
si può andare avanti. Se non abbiamo capito male, in una riunione
di maggioranza è stato addirittura chiesto un momento di tregua da
parte del Vicepresidente Elso Gerandin: "cerchiamo di arrivare al
dopo bilancio, troviamo una soluzione per venire fuori da questa
fase". A noi nessuno l'ha proposto, ma questo è stato detto, e poi
ieri lo stesso rappresentante dello stesso movimento ha detto
un'altra cosa. Non confondete le vostre acque con le nostre! Noi
stiamo facendo percorso lineare, ordinato: se ci sarà bisogno di
UVP lo faremo sulla base di contenuti e progetti, e andremo avanti.
Cerchiamo però di parlare in maniera chiara ai cittadini. Due
giorni fa ho sentito dichiarare al Tg3 che dopo la prima azione del
Cda del Casinò si darà corso alla legge n. 7, la quale prevede o
finanziamenti o fideiussione. L'ho sentito al Tg3, quindi riporto
la fonte, ma vorrei essere smentito. Se la legge n. 7 tornerà in
vigore o verrà modificata, credo sia giusto dirlo ai valdostani,
perché qui qualcuno è passato come quello che voleva regalare soldi
al Casinò e qualcun altro come quello che invece non lo voleva
fare. Qui qualcuno voleva salvare l'azienda e speriamo che altri lo
facciano con altre misure, ma se la legge n. 7 sarà lo strumento
con il quale procedere è giusto dirlo, e dirlo adesso.
Chiudo ringraziando il Presidente del Consiglio per il suo
intervento preciso, che mi sembra anche molto diretto, benché con
livelli di responsabilità diversi. Credo che tutti noi dobbiamo
evitare di utilizzare i
social
per dire cose che possono
essere tranquillamente dette qua e soprattutto nella maniera
giusta, così come credo che il Presidente debba evitare di
insultare le istituzioni che invece oggi rappresenta con la più
alta carica prevista dal nostro Statuto.
Président -
La parole au Chef de groupe Chatrian.
Chatrian (ALPE) -
Presidente Spelgatti, nulla di
personale, non pensi che ce l'abbiamo con lei, ma vorrei iniziare
questo intervento ringraziando tutti gli Assessori regionali: il
collega Borrello, Restano, Gerandin e la collega Certan che hanno
cercato in questi quattro mesi di lavorare e di fare del loro
meglio, e indubbiamente i colleghi Sammaritani e Aggravi, i quali,
da quello che abbiamo letto oggi sulla stampa, sono gli unici due
Assessori che hanno lavorato bene. Io penso che tutti abbiano
cercato di fare del loro meglio cercando di dare delle risposte
alle numerosissime criticità.
Oggi, però, è forse bene fare un po' di chiarezza su ciò che sta
realmente accadendo nelle sedi solitamente deputate
all'Amministrazione regionale. Forse chi ci ascolta non ne ha idea,
ma è bene che si sappia che, a quasi quattro mesi dal suo
insediamento, questa ormai ex "maggioranza del cambiamento" ha
prodotto poco, questo non possiamo negarlo. Nello stesso tempo
vorremmo ringraziare anche tutti quei dirigenti, funzionari e
dipendenti pubblici che in assenza di bussola e di indirizzi sono
stati in grado comunque di approvare, preparare, lavorare in un
clima quasi surreale per poter almeno dare corso all'ordinaria
amministrazione, perché la macchina non può fermarsi. Pertanto
ritengo sia doveroso oggi ringraziare tutte quelle persone che
comunque hanno fatto il loro lavoro.
Ci dispiace come ALPE sentir dire da parte del capo del governo
"ci avete impedito di lavorare". No, non lo dica! Noi siamo stati
sempre presenti a tutte le riunioni e siamo sempre intervenuti, ma
la politica è dialettica, colleghi, è confronto, è trovare delle
mediazioni, è sintesi.
Oggi l'ex collega Caveri dichiara sulla stampa che la politica è
trovare delle soluzioni, le soluzioni migliori e, mentre lei
cercava di dare delle risposte a livello presidenziale, con i
colleghi Luboz, Lucianaz, Distort ci siamo confrontati, ci siamo
parlati, abbiamo trovato delle sintesi su alcuni
dossier
,
sulle criticità, su come risolverli e in che maniera. Però non
diciamo delle bugie ai valdostani come quella che qualcuno ha
impedito di fare qualcosa, perché non è vero! Noi ci siamo sempre
stati, ci siamo sempre presentati e abbiamo cercato di portare
delle proposte nelle sedi opportune, nelle varie riunioni. Però ad
un certo punto bisogna anche tirare una linea e fare una fotografia
chiara, limpida. Anche i valdostani devono sapere qual è questa
fotografia. Siamo oltre la metà di ottobre e non c'è nessuna
traccia del DEFR, documento fondamentale dal punto di vista
programmatico, politico, di indirizzo, e non dei dirigenti o dei
funzionari. Non c'è alcun cenno sul bilancio di previsione per il
2019. La variazione di bilancio, che solitamente si scarica a fine
luglio, è stata scaricata in Giunta solo due giorni fa, al limite
probabilmente per permettere alle strutture l'utilizzo delle
risorse rimodulate nel 2018; quindi, se è stata scaricata e se
questo Consiglio lo approverà nella prima settimana di novembre,
che sia utile per dare delle risposte puntuali, perché le parole
sono belle, è tutto molto bello, ma poi alla fine devi arrivare al
dunque e, se ci arrivi, poi devi avere la forza e la capacità di
poter dare delle risposte. Ad oggi nessuna certezza sul contenzioso
finanziario con lo Stato, tema per noi fondamentale (è la base
dell'accordo di maggioranza stipulato quattro mesi fa), ma se
l'accordo non c'è - e ad oggi non c'è - decideranno i giudici il 6
novembre. Queste però sono risorse nostre, sono risorse che devono
essere utilizzate per il sistema Valle d'Aosta. Poi un passaggio
fondamentale: ci sono interi settori che aspettano risposte, ci
sono materie neppure prese mai in considerazione, richieste di
incontri a cui non si è neanche dato un cenno di risposta.
Vorrei anche fare un breve passaggio sul dossier Casinò. Non
possiamo non ricordare le modalità poco ortodosse con cui è stato
gestito il dossier Casinò con decisioni unilaterali, pericolose e
dannose, ma soprattutto assunte in contrasto con le linee approvate
dal Consiglio regionale solamente il 28 settembre 2018. Su questo
vorrei soffermarmi, ma non sul Casinò. Una volta chiusa quella
partita, andata nella direzione opposta da quello che ci è stato
detto in maggioranza, sembrava che, finita quella cosa "adesso
basta, non parliamo più di Casinò, parliamo del resto". Scusate, ma
se il metodo è quello, come si può affrontare un DEFR? Come si può
affrontare una pianificazione, una programmazione del bilancio
triennale 2019/2020? E oggi, oggi compreso, abbiamo nuovamente
assistito allo scaricabarile: la colpa è degli altri. È una
strategia che può servire a creare un alibi temporaneo, però prima
o poi si giunge al punto critico, al momento della verità, quello
in cui ci sei o non ci sei. È inutile poi però fare le vittime. Noi
pensiamo che l'inadeguatezza sia sotto gli occhi di tutti, della
difficoltà, della non possibilità, del "voglio, ma non posso" o
probabilmente del "non abbiamo la robustezza".
L'amministrazione della cosa pubblica si fa con gli atti. Due
giorni fa il governo giallo-verde a livello nazionale ci ha
scaricato il decreto fiscale, è stato approvato il decreto-legge
che introduce le disposizioni urgenti in materia fiscale, e sarà
pesantissimo sulle casse regionali, perché sono stati inseriti: la
flat tax per partite IVA e piccole imprese fino a 65 mila euro,
l'IRES al 15 per cento, la flat tax per quanto riguarda gli ambiti
commerciali al 21 per cento, il superamento della legge Fornero ed
è stata toccata anche l'IRES verde. Tutte queste nuove manovre
avranno un impatto violentissimo sulle nostre disponibilità per la
pianificazione finanziaria 2019/2021. Come affronteremo, con che
metodi, con che franchezza, con che dialettica, con quali
soluzioni?
Noi speriamo che sia stata solo una battuta, una scivolata,
quella di qualche giorno fa che all'interno del palazzo si
respirerebbe la puzza della politica: speriamo vivamente che sia
stata solo una scivolata o una
boutade
, perché altrimenti
non solo prenderemmo le distanze, ma sarebbe molto grave.
Il cambiamento promesso dov'è? Non basta asserire "il
cambiamento sono io" perché tutto cambi. Per cambiare davvero non
basta annunciarlo ai quattro venti, prima di tutto è necessario
conoscere ciò che si vuole cambiare e poi avere delle soluzioni,
delle idee alternative, altrimenti è lo stallo. E oggi siamo in
questa situazione.
Noi di ALPE abbiamo l'umiltà di metterci in discussione, da
sempre, di fare autocritica; abbiamo anche la capacità e il
coraggio di uscire allo scoperto e di ammettere che così non si può
andare avanti. Nulla di personale. Immaginiamo e pensiamo che la
situazione così com'è non è più sostenibile per i valdostani, un
po' di chiarezza oggi si doveva e pensiamo di averla fatta. In via
Piave, 1 con numerosi colleghi di questa maggioranza ci siamo
confrontati, ci siamo parlati, abbiamo trovato pure delle sintesi,
abbiamo messo in evidenza delle criticità e abbiamo anche ascoltato
la proposta che ci ha fatto due giorni fa il collega Gerandin:
"scriviamo una finanziaria e poi si vedrà". Sì, ma per scrivere una
finanziaria ci si confronta, si trovano delle soluzioni: con che
risorse, in che maniera. Solo due giorni fa lo Stato ha scaricato
la sua finanziaria che ci penalizzerà tantissimo e bisogna avere
magari anche una direzione, una visione della Valle d'Aosta del
2020.
Presidente -
La parola al collega Bianchi.
Bianchi (UV) -
Inizio ringraziando lei, Presidente
Fosson, perché è una discussione che avevamo già fatto in Ufficio
di Presidenza. In passato c'erano già stati degli scivoloni e
avevamo voluto intervenire come Ufficio di Presidenza, per cui ha
ben fatto anche questa volta ad intervenire per portare di nuovo i
toni a quell'altezza che, a mio avviso, all'interno di
un'istituzione e in questa aula ci devono essere, come anche fuori
da parte di chi rappresenta le istituzioni.
Secondo ringraziamento. La ringrazio, collega Spelgatti - è la
prima volta che la ringrazio - per il fatto che nel mese di
maggio-giugno non abbia valuto al tavolo l'Union Valdôtaine. È
stata una grande fortuna, perché alla fine il suo governo è durato
90-100 giorni. Però ci siamo dimenticati di dirci che in questi
90-100 giorni ce ne sono stati 60 di vacanza, quindi è il governo
più corto che è mai esistito a livello valdostano, ma credo anche
nazionale. Il fatto che nel mese di maggio e giugno l'Union
Valdôtaine non sia stata neanche invitata a parlare ufficialmente
con la Lega è un bene, perché abbiamo dimostrato che sono queste le
cose raffazzonate, questa maggioranza che lei ha cercato di mettere
in piedi nel mese di maggio-giugno è durata il tempo che doveva
durare: niente. Ma perché? Perché era fatta solamente contro
qualcuno, non con degli obiettivi o con un programma. Le parlo di
programma, perché obiettivamente qualcuno della maggioranza che non
aveva le stesse idee che aveva lei sul Casinò molto probabilmente
le ha anche evidenziate. Lei, nel suo programma, aveva scritto in
maniera chiara "continuità alla legge n. 7" e molto probabilmente
questo non è avvenuto, glielo ripeto e continuerò a ripeterglielo
per cinque anni - poi parleremo anche delle elezioni -, perché
molto probabilmente le sarà arrivata la telefonatina da Milano dove
chiaramente il discorso non era più la legge n. 7, bensì di mettere
qualcuno a capo di una partecipata valdostana, milanese di corte
(lo ha detto lei che era una sua conoscente, lo ha affermato lei
all'interno di questo Consiglio).
Dall'altra, nel suo intervento ha parlato di rispetto dei
colleghi sul campo, ma io non ho capito cosa lei intendesse. Lei
non ne ha centrata una, perché non riesco a capire: di solito il
Sindaco di un'Amministrazione comunale o il Presidente della Giunta
qui è quello che dovrebbe tenere una squadra unita e qui lei non è
che ne ha perso uno di pezzo, non ha perso la stampella, qui lei ha
perso quasi il 50 per cento della sua maggioranza. Questo non può
imputarlo all'opposizione perché faceva opposizione, mi scusi, ma è
per sua incapacità. Non è riuscita a tenere la sua squadra unita e
molto probabilmente perché era impossibile tenerla unita, poiché ci
sono idee e soprattutto ideali diversi.
Mi permetta ancora un inciso. Il fatto di addossare la colpa e
dire, come stamattina: "io non ho potuto lavorare e chi ha lavorato
sono solamente i due Assessori della Lega" mi sembra anche poco per
la squadra che aveva! È vero, ha ridotto di un Assessorato, e molto
probabilmente anche questa scelta non è stata molto oculata, perché
poi gli Assessori si sono trovati dei transatlantici che non
riescono a seguire. Il populismo alle volte paga, ma poi
amministrativamente non dà quei frutti che dovrebbe dare.
Lei dice "andiamo alle elezioni": perfetto, che problema c'è?
Lei è il Presidente della Giunta, ha detto che tanto i numeri per
una mozione di sfiducia non ci sono, quindi dia le dimissioni
insieme ai suoi Assessori della Lega. Non le chieda a qualche
Assessore, le dia prima lei, così parte il
countdown
dei 60
giorni e, se non ci sarà una maggioranza, si andrà alle elezioni in
maniera trasparente. E su quello che le ricordava il collega
Bertschy su un'ipotetica nuova maggioranza non c'è problema: le
forze autonomiste si parlano. Anche qui la voglio ringraziare, e lo
faccio personalmente, perché in 60 giorni è riuscita a far parlare
gente che non si parlava da vent'anni! Grazie, signora Spelgatti,
perché, se non altro, è riuscita a far riparlare le forze
autonomiste che qui in Valle tutte insieme potranno dare delle
risposte ai valdostani.
Presidente -
La parola alla Presidente della Giunta per
fatto personale.
Spelgatti (LEGA VDA) -
Io sto qua ad ascoltare in
silenzio ed è tutto estremamente interessante, però, come ho detto
all'inizio della consiliatura, siete pregati di piantarla di
mettere in bocca a me delle parole che non ho mai detto. Quando
parlando del Cda dice che era una mia amica, non si permetta! Io ho
detto che ho frequentato un corso in Bocconi e il fatto di
frequentare un
master
di alta specializzazione di
amministrazione della cosa pubblica per un anno semplicemente
perché si ama cercare di studiare e di prepararsi insieme a
professori che non si conoscono e che non si sono mai visti...
questa professoressa tra l'altro, l'unica che poi ho conosciuto
direttamente, non è stata messa nel Consiglio d'amministrazione,
non sa neanche che faccia io abbia, è una docente della Bocconi e
io ero semplicemente molto banalmente uno dei migliaia di allievi
del corso. Pertanto, se per lei il "rapporto di amicizia" significa
aver frequentato un corso e aver visto qualcuno, questo dimostra la
differenza tra quello che ritenete voi che siano "gli amici" e
quello che nella vita reale le cose sono. Non vi permettete di dire
cose che non sono, perché questa è sempre la mistificazione della
realtà e forse, se anche voi magari cominciaste a frequentare dei
corsi per studiare, per cercare di approfondire, sapreste cosa
significa frequentare un corso dove si è una delle tantissime
allieve che frequentano un corso. Forse è il caso che riportiate le
cose nell'ambito della realtà.
Poi specifichiamo anche quello che è stato detto sul discorso
degli Assessori: io ho semplicemente detto che i miei Assessori so
come hanno lavorato. Chiedo a voi che cosa avete fatto, non ho
detto che gli altri hanno lavorato male.
Presidente -
Le darò la parola dopo per la replica,
Presidente, questo è un fatto personale. La parola al Consigliere
Bianchi per fatto personale, ma non si dilunghi.
Bianchi (UV) -
Non mi dilungherò.
Collega Spelgatti, mi sono permesso di dire che era un'amica
conoscente, ma perché è lei che ha detto che era la sua insegnante.
Io parto dal presupposto che gli insegnanti per me erano degli
amici, ma non ho mai fatto dichiarazioni che ho messo un mio
insegnante in un Cda all'interno di qualsiasi partecipata della
Valle d'Aosta: questa dichiarazione l'ha fatta lei, in quest'Aula!
Inoltre non mi sembra di essere l'unico ad averla sentita. E poi,
mi permetta, se lei mi vuole mandare di nuovo a fare dei corsi,
inizi lei a farli, mi creda! Che ne ha veramente bisogno!
Presidente -
La parola al Capogruppo Marquis.
Marquis (AC-SA-PNV) -
Stamattina siamo entrati in Aula
pensando di esaminare l'ordine del giorno che era stato
predisposto, anche a seguito del momento difficile che stavamo
vivendo e del confronto avvenuto l'altro giorno in maggioranza.
Sono sorpreso dall'intervento testé fatto dalla Presidente
Spelgatti, un intervento fuori luogo e non condivisibile da parte
di chi dovrebbe essere idealmente il Capo dei Vigili del fuoco
valdostani, di chi dovrebbe assumere quel ruolo con grande senso di
responsabilità. Non si può venire in quest'Aula e fare gli
incendiari, perché questo vuol dire aver poco senso di
responsabilità verso le istituzioni, verso la Valle d'Aosta e tutti
i valdostani.
Io mi rendo conto che non sia un ruolo facile, che è un ruolo
difficile da assumere quello di fare il Presidente di una Regione,
in particolare quando si è nuovi e non si ha molta esperienza
dell'amministrazione e della politica. Abbiamo sentito in questi
mesi dire "stiamo studiando", "studiamo", "studio", ma io credo che
i valdostani ci paghino per trovare delle soluzioni ai problemi,
perché la vita è fatta di varie stagioni: quando si è adolescenti
si studia di giorno, poi si fa l'università e poi si comincia a
lavorare; quando si deve studiare in età adulta, bisogna fare i
corsi serali e di giorno lavorare e produrre. Credo sia questo che
è venuto meno in questi mesi e che abbiamo cercato in tutti i modi,
come Consiglieri di maggioranza, di evidenziare, perché i problemi
dei valdostani sono tanti, sono difficili da risolvere. In questi
mesi però non c'è stato un dibattito un confronto politico sulle
soluzioni ai problemi. Qui non si deve fare della confusione per
cercare di intorbidire la situazione e far sì che poi i valdostani
non capiscano qual è la situazione reale che si sta vivendo.
In questi mesi c'è stata una grossa difficoltà, vista
l'inesperienza iniziale, ad affrontare le tematiche, ad affrontare
i
dossier
, perché, al di là della necessità di far ripartire
la macchina amministrativa, che di fatto - è sotto gli occhi di
tutti - sta viaggiando al minimo regime, non funziona come
dovrebbe, c'è tutto un problema di natura politica. E quando
parliamo di "politica" intendiamo parlare nel senso nobile della
parola, il che vuol dire trovare le soluzioni ai problemi. Ora
siamo nel mese di ottobre e non abbiamo ancora parlato per cinque
minuti del documento di economia e finanza regionale che dovrebbe
tracciare le linee guida per risolvere i problemi della nostra
comunità. Ho sentito dire "scriviamo una finanziaria", ma scrivere
la finanziaria non vuol dire scrivere dei numeri o copiare il
bilancio dello scorso anno, perché quello siamo capaci tutti a
farlo! Scrivere una finanziaria significa tradurre delle linee
guida e delle soluzioni ai problemi in numeri, ma se non si parla
dei problemi e non ci si confronta sulle questioni, non si può fare
una finanziaria che sia all'altezza di questo nome e che soddisfi
le esigenze dei valdostani. In quattro mesi, tenuto conto che c'era
anche l'estate di mezzo, dobbiamo dare atto che ci sono stati 30/40
giorni in cui l'attività è andata a rilento: non è stato possibile
confrontarsi sul problema del lavoro per i giovani, della scuola,
della fiscalità, della norma di attuazione che abbiamo approvato
l'anno scorso - e che potrebbe essere uno strumento, una leva, per
risolvere i problemi della depressione economica della Valle
d'Aosta e per poter rilanciare una crescita -, sui problemi del
caro tariffe dell'autostrada, del rilancio dell'edilizia, degli
artigiani e dei turisti, dell'agricoltura! I problemi
dell'agricoltura non si risolvono attaccando il campanaccio al
collo di qualche mucca nelle
batailles
; questo è un aspetto
di cui va tenuto conto quando si assumono dei ruoli perché si deve
anche presenziare alle manifestazioni e eventi, però non è con
questo che si sono affrontate e risolte le questioni del settore.
Noi abbiamo creduto in questo cambiamento, ci siamo resi
disponibili sin da subito, sapevamo di dover pagare il prezzo
dell'inesperienza, però ci siamo fatti convincere dal prospettato
gioco di squadra. Questa è una cosa che abbiamo apprezzato quando
ci sono stati i confronti politici preliminari al varo della
maggioranza: il gioco di squadra. Ad oggi, però, l'unico gioco di
squadra a cui abbiamo assistito è il gioco dell'oca in questi
ultimi giorni. Credo che occorra fare delle riflessioni, dobbiamo
essere richiamati tutti ad una maggiore responsabilità quando si
assumono dei ruoli.
Io condivido pienamente le parole del Presidente Fosson che ha
espresso questa mattina nel richiamare tutti all'attenzione e
all'importanza del ruolo che rivestiamo, ma anche a livello
comunicativo, del riflesso delle nostre parole all'esterno
dell'aula, perché più le parole vengono proferite da persone che
hanno della responsabilità e maggiore è il loro peso.
Trovo poi vergognoso per quest'Aula sentir parlare di "puzza".
Credo che ci dobbiamo vergognare, perché quando si assumono dei
ruoli si rappresentano tutti i valdostani, con grande senso di
responsabilità. Bisogna spogliarsi della propria casacca di
partito, perché qui non c'è un sistema di elezione diretta, c'è un
sistema proporzionale e quando una persona viene individuata a
ricoprire un ruolo non è il Presidente della Lega, ma è il
Presidente di una coalizione! Ritengo che questo vada rimarcato,
perché noi non abbiamo eletto il Presidente della Lega, abbiamo
eletto una collega a rappresentare la maggioranza e a ricoprire un
ruolo. A noi la logica dei capitani non piace mica tanto, quella
che sentiamo anche a livello nazionale, perché a forza di fare del
populismo e della demagogia non si risolvono i problemi della gente
ma si fa solo confusione. Anche oggi cominciamo ad accorgerci di
quello che succede su scala nazionale: un giorno si dice "crollo
del ponte Morandi, le Autostrade non possono essere coinvolte nel
recupero" e stamattina
dietrofront
della Lega,
dietrofront
del governo giallo-verde! Le soluzioni vanno
date nell'alveo del sistema legislativo esistente, non si inventano
le procedure. È come quando, a inizio legislatura, ho sentito dire
"veniamo qui e eliminiamo le incrostazioni", ma quali
incrostazioni? L'unica cosa che ho visto cambiare è qualche
fiduciario verde in più nella macchina amministrativa, qualche
spesa in più da sostenere per la pubblica amministrazione. Io credo
che questo non faccia onore alla nostra Regione e che non tutti i
colleghi della Lega si ritrovino in questo modo di
amministrare.
Noi da questa parte abbiamo anche una visione privilegiata e
garantisco che anche questa mattina i visi dei colleghi leghisti
non lasciavano trasparire condivisione delle parole del Presidente.
Pertanto penso che anche lei Presidente debba fare una riflessione,
una riflessione che vada nell'interesse della nostra comunità, ma
che non tenga neanche la Lega ostaggio. Un ragionamento,
all'altezza della situazione e della difficoltà che in questo
momento stiamo vivendo dentro l'Aula e, soprattutto, di aiuto a
fare uscire la Valle d'Aosta dalla situazione di crisi.
Presidente -
La parola al Consigliere Rollandin.
Rollandin (UV) -
Può essere una coincidenza, ma oggi la
presenza dei Vigili forse non è così banale: è per spegnere il
fuoco ed evitare che ci siano incendi oltre quello che già
conosciamo. In effetti questo Consiglio oggi prende atto di alcune
situazioni che si sono manifestate in questi pochi mesi.
Noi avevamo preso la parola nel momento in cui ci è stato
presentato il "programma del fare", era questa la caratteristica,
tant'è che non c'è stato dibattito, non c'è stata replica, e in
quel momento avevamo sottolineato una serie di aspetti che avevano
invece la necessità di chiarimenti importanti, soprattutto di avere
degli indirizzi.
Oggi si è preso atto che non si può andare avanti per una serie
di ragioni molto corpose, perché dalle preoccupazioni di tutti sono
emersi i punti focali legati al funzionamento dell'Amministrazione
regionale, ma per derivazione anche dei Comuni e di tutti gli enti
locali: se si blocca questa attività, si bloccano anche le altre
attività degli enti locali che sono alla base dello sviluppo della
nostra Regione. Che ad oggi non si abbia la possibilità di
conoscere dove si va a parare è un dato significativo e importante:
non ci sono risposte, non c'è un indirizzo, e questo è l'aspetto
più devastante di tale situazione, perché pazienza se non si
presentano norme nuove, ci sta, possono esserci dei momenti di
riflessione, ma quelli sono gli elementi vitali per il
funzionamento della nostra autonomia.
Ora, più che insistere su quello che è stato, credo sia
importante stabilire come e quando nel più breve tempo possibile si
può dare una soluzione a questa
débâcle
. Credo che lo sforzo
delle forze che sono a questo tavolo e che hanno preso la parola
sia quello di provare a riprendere il filo logico di un dibattito
avvenuto in questi tempi a spizzichi e bocconi, senza dare un
contesto unitario, al fine di presentare una proposta che abbia la
possibilità di trovare i consensi giusti per recuperare il tempo
perso e dare delle soluzioni ai problemi evidenziati dai colleghi.
I rischi sono oggettivi: avremo ricadute pesanti grazie ad alcune
scelte fatte che sono in dibattito in questo momento, senza contare
che ad oggi non abbiamo note positive sul contenzioso con lo Stato,
cosa che avrà un peso importante nella finanziaria regionale.
Questo mi fa dire che insistere su quanto non è stato fatto è
troppo facile, anche perché non è stato fatto niente, mentre mi
sembra più interessante e importante provare a discutere seriamente
in quest'Aula su cosa possiamo fare, con che tempi e con quali
risorse. Penso sia questo che si aspettino i valdostani e tutte le
categorie, poiché in questi quattro mesi si sono resi conto di che
cosa significa "non governare". La gente ha cominciato a capirlo e
ci dà un segnale importante di come si deve insistere per cercare
di cambiare rotta, di trovare il modo giusto per evitare una
tragedia.
Io non ritengo che la soluzione delle elezioni risolva tutto,
tanto più che si andrebbe con lo stesso sistema elettorale. Le
elezioni sono per dire "spaventiamo un po' tutti", ma non
spaventano, anzi. Dopo questi quattro mesi credo che molta gente si
sia ricreduta su certi sistemi di voto e su come ha votato, e penso
abbia capito tante cose già in così poco tempo. Non è quello il
motivo per cui si fanno o non si fanno determinate cose. Credo che
per fare degli accordi sia fondamentale portare delle soluzioni:
questo è l'unico obiettivo che può avere un cambio di maggioranza
che deve avvenire in tempi tali da permettere di trovare le
soluzioni che la gente si aspetta.
Presidente -
La parola al collega Vesan.
Vesan (M5S) -
Noi come Movimento 5 Stelle siamo rimasti
un po' perplessi nei confronti del dibattito che c'è in Aula questa
mattina. Come abbiamo già ribadito noi e tanti altri che mi hanno
preceduto, speriamo di concludere e riuscire ad andare avanti con
il lavoro.
Vorrei però fare due osservazioni su quanto è emerso questa
mattina. Questa mattina hanno parlato prima di me sette persone, di
cui quattro fanno parte della minoranza e tre della maggioranza, e
ho faticato, seguendo i discorsi, a capire quali fossero le
sfumature dell'uno e dell'altro, ho dovuto ripetermelo in
continuazione sentendo il tenore dei discorsi.
Veniamo a quanto è stato detto dai rappresentanti della
minoranza. È sicuramente condivisibile il fatto che la
realizzazione del programma di governo viaggia a rilento, come è
assolutamente condivisibile il fatto che, se si vuole lanciare la
bandiera delle rielezioni, occorre che la I Commissione, almeno una
volta, cominci ad affrontare le due proposte di legge elettorale
già presentate con estrema urgenza, addirittura prima della pausa
estiva, e che invece non sono mai state discusse; anzi, ci sono
alcune forze politiche della minoranza che hanno promesso di
ripresentarne una che non è ancora stata presentata. Se la
prospettiva delle elezioni è prossima - e questo non spaventa la
nostra forza - noi non abbiamo problemi, se ci sono altri
quattordici disposti a smettere questo teatrino noi siamo pronti a
dimetterci anche subito, però vorremmo affrontare le elezioni con
una legge elettorale un po' più pensata, almeno discussa, per
vedere se esistono dei margini di miglioramento.
Veniamo invece al parere dei rappresentanti della maggioranza,
perché è curioso che la discussione sia portata in ballo proprio da
loro. In alcuni interventi ho sentito parlare di ormai "ex
maggioranza", di "valletti sciocchi" riguardo al lavoro della
maggioranza; noi non siamo la maggioranza, non sappiamo cosa fanno
o cosa non fanno, ma sappiamo che è stato presentato un programma
di una vaghezza impressionante, che non è stato discusso nemmeno
nel momento in cui è stato presentato.
Fin dall'inizio il nostro movimento ha contestato il fatto che
questa maggioranza non si fosse creata su un programma di governo.
Forse non si è nemmeno creata grazie alla voglia di rinnovamento,
perché negli atti - ma da parte di nessuno, non solo da quelli
della Lega, anche da parte di tutti gli altri - non abbiamo visto
questa spinta per il rinnovamento rispetto ai tristi esercizi
precedenti.
L'ultima posizione che mi ha lasciato veramente basito è stata
la dichiarazione del collega Marquis che ha detto, siccome non
erano nel programma del rinnovamento: "ci siamo fatti convincere
dal gioco di squadra". Il gioco di squadra noi non l'abbiamo visto
praticamente mai! Non so come abbia fatto il collega Marquis, con
tutti gli anni di esperienza politica che ha, a farsi convincere da
questa cosa.
Noi abbiamo un'altra idea ed è quella che abbiamo evidenziato
fin dal momento di insediamento di questa maggioranza: che questa
maggioranza si è fatta convincere da un altro gioco, il famoso
"balletto delle poltrone", nella fattispecie delle poltrone
retribuite. Noi abbiamo in quest'Aula il primo piano rialzato che è
ben retribuito con le indennità di funzione, ma anche il secondo,
sia nelle posizioni della Presidenza che della Segreteria che della
Vicepresidenza, e abbiamo un'ulteriore posizione retribuita
all'interno di questo Consiglio che è quella dei Presidenti delle
Commissioni permanenti. Di fronte a questa distribuzione delle
poltrone applicata in modo rigoroso per cui il manuale Cencelli -
ricordo - è stato citato non da noi ma da molti altri in
quest'Aula, in quell'occasione, le stesse posizioni chiamiamole
"istituzionali
super partes
" della Presidenza del Consiglio
sono state distribuite rigorosamente in funzione nella composizione
di questa maggioranza. Questa maggioranza è fatta da forze in cui
tutti gli eletti hanno goduto della famosa "poltrona retribuita".
Queste forze, peraltro, hanno parlato poco fa tutte dichiarando che
la maggioranza non esiste più. Noi non riusciamo a capire: siccome
questa distribuzione è stata fatta da questa maggioranza e questa
maggioranza non esiste più, perché non si rinuncia a tali cariche
per rimettere in discussione la propria posizione? Qui invece la
discussione viene fatta solo verbalmente.
Il nostro movimento ha dichiarato fin dall'inizio che, in caso
di assegnazione di incarico, avremmo rinunciato a qualunque
indennità di funzione. Qui qualcuno dice "io non sono più
rappresentato da questa maggioranza, ma l'indennità di funzione me
la tengo stretta": sono indennità di funzioni consistenti, che
pesano sulle casse dei valdostani. Eppure il famoso gioco di
squadra non lo vediamo: la maggioranza non esiste più, nessuno si
dimette da nulla, anzi, ci sono questi inviti reciproci
("dimettetevi voi prima"), che sono un po' tristi per il
funzionamento del dibattito all'interno di questo Consiglio. Se una
maggioranza esiste ancora, nel senso che coloro che hanno deciso di
farla, indipendentemente dalle loro motivazioni, fossero queste
legate ad un programma, a una vaga voglia o alla volontà di
conservarsi delle posizioni retribuite, vada avanti; se non c'è
più, cambiate, riassegnate i posti, vediamo se questo Consiglio è
in grado di esprimere una maggioranza diversa e, a quel punto,
andremo avanti con proposte programmatiche diverse e con figure
diverse, altrimenti andiamo a elezioni. Le possibilità sono queste
tre: aspettiamo e vediamo, aspettiamo il Congrès dell'Union
Valdôtaine perché prima non si poteva fare niente, aspettiamo di
sentire...
I lavori di questo Consiglio sono bloccati, ma i lavori della
maggioranza sono ancora più bloccati. Noi invitiamo tutte le forze
che hanno un po' di responsabilità a costruire una maggioranza, se
vogliono costruirla. Le nostre posizioni per entrare nella
maggioranza le abbiamo chiarite a tutti fin dall'inizio, non sono
cambiate, sono ancora quelle. Se qualcuno vuole fare una
discussione basata sui programmi piuttosto che sull'occupazione
delle poltrone, noi siamo sempre disponibili; altrimenti, se non
esistono 18 persone in quest'Aula disposte ad affrontare argomenti
di questo tipo, forse le elezioni sono la cosa migliore da fare.
Calendarizziamo in modo rapido la possibilità di ridiscutere la
legge elettorale e rimettiamo il mandato a chi ci ha eletti, perché
in questo momento non siamo in grado di espletare le funzioni per
le quali siamo stati eletti.
Presidente -
La parola al collega Cognetta per fatto
personale.
Cognetta (MOUV') -
Intervengo per fatto personale,
Presidente, non perché voglio intervenire in questa discussione, ma
semplicemente per puntualizzare quanto detto dal collega Vesan che
è stato preciso quasi fino in fondo.
Vorrei spiegare a tutti
urbi et orbi
- ed è possibile
verificarlo semplicemente facendo una richiesta all'Ufficio di
Presidenza del Consiglio - che io non ho mai preso un euro rispetto
all'indennità di funzione da Presidente della II Commissione.
Pertanto, quando parla di "poltrone" e di "emolumenti", per favore
vorrei che citasse - poi è una sua scelta ovviamente - che la
prendono tutti tranne il sottoscritto, e questo non da oggi, ma da
quando ho preso l'incarico. Tra l'altro, giusto per finire il
discorso, successe la stessa cosa, identica, quando ero nel vostro
movimento e venni eletto Vicepresidente di questo Consiglio.
Solo per chiarezza da parte di tutti: riguardo agli emolumenti e
rispetto a quanto viene preso dal Presidente di Commissione, io non
percepisco nulla dal primo giorno che faccio questo lavoro.
Presidente -
La parola al Consigliere Vesan per fatto
personale.
Vesan (M5S) -
Solo per rispondere al fatto personale. Io
ho dichiarato che ci sono forze politiche in questa maggioranza in
cui tutti i rappresentanti sono retribuiti, non ho detto quali
sono, né ho fatto alcun riferimento personale. Vorrei che fosse
chiaro, il mio non era un attacco nei confronti della posizione del
Consigliere Cognetta.
Presidente -
La parola al Consigliere Cognetta, sempre
per fatto personale.
Cognetta (MOUV') -
Spiego meglio il mio intervento. Io
non gliene ho fatto una colpa, ho solamente detto
urbi et
orbi
che io non lo prendo. Lei non ce l'aveva con me, ma ha
omesso di dire - secondo il mio modesto punto di vista, e quindi mi
ha toccato personalmente - che io non prendevo questi soldi. L'ho
detto io, quindi la questione si chiude qua per me.
Presidente -
La parola al collega Manfrin.
Manfrin (LEGA VDA) -
Intervengo di persona, a beneficio
del collega Vesan, per dire che non ho nessuna indennità aggiuntiva
rispetto alla retribuzione base che i Consiglieri hanno e per dire
- spesso su questo i colleghi del Cinquestelle sono intervenuti in
quest'Aula e oggi mi trovo perfettamente in linea con loro - che
trovo assolutamente imbarazzante e stucchevole che dalle nove di
questa mattina (ora sono le 11:45) si tenga in ostaggio quest'Aula
per
querelles
, per piccole dispute politiche e piccole
polemiche di piccolo cabotaggio che nulla hanno a che vedere con le
necessità che questa Regione deve affrontare.
Io credo che si debba prendere atto di una cosa: oggi -
l'abbiamo visto incontrando i rappresentanti dei Vigili del fuoco,
e ringrazio chi è rimasto qui ad assistere ai lavori di questo
Consiglio, anche se avrei voluto che purtroppo in questa sede si
parlasse di altro, di temi concreti, non solo di piccole polemiche,
e avessimo mostrato che siamo qui per occuparci delle necessità
quotidiane, non delle piccole questioni di chi fa cosa e di chi si
siede dove - ciò che è evidente è che si governa se si è almeno in
18. Se siamo in 18 si governa; se non siamo in 18 - come
giustamente è stato sostenuto - chi ha 18 voti vada avanti,
altrimenti mi trovo a sottoscrivere quanto detto dal collega Vesan:
andiamo a elezioni.
È stato detto dal collega Rollandin che il
sentiment
è
cambiato, che le persone si sono ricredute sul sistema di voto...
benissimo, verifichiamolo! Io sono disposto a firmare in questo
momento, e credo di parlare anche ai nomi dei colleghi quando dico
che siamo pronti a firmare adesso. Io però voglio vedere altre
undici persone che firmano, ma credo che questo coraggio non ci
sia, a parte quanto esposto dai colleghi del Cinquestelle, che
ringrazio.
Ho sentito purtroppo in quest'Aula evocare clientele, ho sentito
dire che l'unico interesse di questa maggioranza è stato occuparsi
di dare poltrone agli amici degli amici. Io veramente risparmio di
fare memoria storica di questo Consiglio, non c'ero, ma ho avuto
modo di leggere numerosi articoli e risparmio davvero. Ringrazio la
collega Nasso che l'ultima volta ha evocato le lacrime versate in
quest'Aula per questioni che ben conosciamo; risparmio davvero di
ricordare quei giorni per evitare di discutere effettivamente di
chi si è occupato di poltrone e chi di altre cose.
Ho sorriso quando il collega Bertschy ha detto che in tanti in
questi giorni hanno fatto a gara per fare le fotografie con le
Reines.
Io sono quasi d'accordo con lei, collega Bertschy,
ma prima di fare questi interventi le chiedo di guardare nel suo
gruppo e magari di chiedersi se effettivamente qualcuno o tutti
condividono questa sua impostazione, perché probabilmente non è
così.
Ancora: il collega Bianchi ha detto che gli autonomisti sapranno
dare un governo credibile a questa Regione (o gli
pseudo-autonomisti). Se gli autonomisti sono gli stessi che hanno
governato trent'anni questa Regione e sono quelli che sono stati
sonoramente bocciati alle ultime elezioni, tanti auguri!
Presidente -
La parola al collega Baccega.
Baccega (UV) -
Presidente, raccolgo il suo invito a
moderare i toni e i termini.
Faccio giusto una brevissima riflessione rispetto al concetto
che ci è stato attribuito, quello di non aver fatto lavorare questa
maggioranza e questa Giunta. È stato forse detto da qualche
collega, ma il nostro ruolo è quello: individuare quei percorsi che
sono bloccati, che non vanno avanti, e pungolare la Giunta per
andare nella direzione di dare delle risposte ai valdostani.
Abbiamo passato un'estate abbastanza silente, come ha fatto parte
della Giunta, non abbiamo visto quegli atti che ci saremmo
aspettati che portassero avanti e dessero delle risposte ai
valdostani. Avevate preparato un programma - non so di quanti
punti, non ce l'ho sottomano - che prevedeva tanti titoli, ma senza
costrutto, senza verificare che cosa c'era dietro e che cosa c'era
dopo: era un programma che, di fatto, mancava di programmazione, e
con tutto questo dite di non avervi fatto lavorare.
Nelle iniziative che abbiamo portato in questo Consiglio abbiamo
cercato di sollecitarvi, di spronarvi a dare delle risposte e lo
abbiamo fatto con la SFOM, soprattutto nell'ultimo Consiglio:
qualora non avessimo pungolato, probabilmente saremmo ancora qui a
pensare quando la SFOM poteva riaprire. Abbiamo letto sui giornali
che aprirà a breve con la sinergia del Consiglio di
amministrazione, ma probabilmente se quegli 80 mila euro si fossero
trovati un mese prima, come li avete trovati adesso, la SFOM, che
ha 800 studenti, avrebbe iniziato i suoi corsi in linea con l'anno
scolastico.
Pertanto non raccogliamo questo "non mi avete fatto lavorare".
Diciamo semplicemente che questa squadra che si è presentata non è
stata in grado di lavorare e, molto probabilmente, perché la
condottiera che doveva portare a creare quella strategia d'insieme,
quell'amalgama che poteva consentire alla Giunta di lavorare in un
certo modo, non ci è riuscita. Prendiamo atto, cercheremo di
valutare altre strade.
Credo che il percorso intrapreso in questa fase dai movimenti
regionalisti vuole andare nella direzione di recuperare quel
gap
che sicuramente vi ha favoriti alle ultime elezioni,
sempre sull'onda di una campagna elettorale nazionale che ha
certamente fuorviato il voto in Valle d'Aosta. Ritengo poi che non
abbia nessun senso tornare al voto, perché tornare al voto
significa dare ancora più dimostrazione di incapacità, di non
riuscire ad affrontare i problemi e i temi. Questa è una visione di
carattere personale e quindi, invece di dare la colpa agli altri,
assumetevi le vostre responsabilità, perché forse è meglio.
Presidente -
La parola al collega Nogara.
Nogara (UVP) -
Innanzitutto volevo fare una precisazione
sul perché ho chiesto la mozione d'ordine proprio all'inizio di
questa discussione: per avere più tempo per parlare, perché le
regole le conosco bene, conosco bene i tempi.
Se oggi la Presidente avesse parlato delle problematiche sul
reperimento dei soldi che devono pervenire alla Valle d'Aosta e
avesse parlato per tre quarti d'ora, sarebbe andato benissimo,
penso che sarebbe andato benissimo a tutta l'Aula, perché vorremmo
anche essere informati di quello che sta succedendo. Io ricordo,
quando facevo parte della Giunta ed eravamo su quei banchi, che
cosa ci siamo sentiti dire dall'attuale Vicepresidente Gerandin
riguardo alle problematiche del bilancio, più o meno erano le
stesse cose che ci sono adesso: ce ne siamo sentite dire di tutti i
colori, a partire dai
selfie
che facevamo, a quando si
scendeva per reperire questi soldi, alle discussioni che avevamo.
Però, Presidente del Consiglio, quando si parla per un minuto per
darle una risposta - mi congratulo anch'io con lei per le parole
che ha pronunciato - e poi si fa una sparata di campagna elettorale
per venti minuti, capisce perché avevo chiesto di avere un po' più
di tempo per la replica. Niente di personale, comunque.
Tra gli interventi che sono stati fatti, mi è venuto in mente
proprio il primo discorso che ha fatto lei, Presidente Spelgatti,
che con vigore aveva detto "noi siamo una squadra vincente, perché
siamo una squadra" e ha fatto tutti questi discorsi. Oggi si è
riferita a noi come minoranza e io le dico che stiamo facendo il
lavoro che deve fare la minoranza: abbiamo fatto un lavoro
collaborativo. Abbiamo portato le varie problematiche che secondo
noi devono essere affrontate, le varie cose che non funzionano, ma
è un lavoro! Lei non deve cercare di scaricare su di noi o su
qualcun altro quello che lei non è in grado di fare, perché ce lo
ha dimostrato in questi quattro mesi di immobilismo assoluto. Tutte
le cose che sono state dette qui, in quest'Aula, oggi, sono state
dette perché non c'è un atto, non c'è niente, non è stato fatto
niente per questa Amministrazione!
Il Consigliere Vesan ha esordito come le altre volte, dicendo
che bisognerebbe continuare con il lavoro. Sarei contento anch'io
di continuare con il lavoro, con le iniziative, ma lei a chi si
riferisce dopo il passaggio che c'è stato tra i vari Consiglieri
oggi: alla maggioranza? Lei fa le domande a chi? Chi può risolvere
le domande che lei fa? Una maggioranza che mi sembra non ci sia più
tanto.
Secondo me, Presidente, lei forse non ha capito bene il ruolo
che ricopre. Una settimana fa, per curiosità e per passione, perché
frequento da almeno 35/40 anni l'ambiente delle
Batailles de
Reines
- sono anche proprietario di qualche animale e ho
seguito la conferenza stampa della
Bataille de Reines
,
poiché ero interessato a sapere com'era il programma e come si
svolgeva questa iniziativa - io ho proprio seguito il suo
intervento. Per due minuti ha parlato come rappresentante del
governo per dire che gli agricoltori sono degli eroi che devono
essere aiutati e poi mi hanno riferito anche che, nella
buvette
di una delle ultime
Batailles,
lei diceva che
bisogna aiutare gli agricoltori: "questo governo vi aiuterà
finanziariamente". Forse lei non ha capito bene dove si trova,
perché non è così automatico. Gli agricoltori in questo momento
hanno bisogno di liquidità, liquidità che non so come potrebbe
giustificare, ma per vari motivi: perché gli agricoltori in questo
momento percepiscono dei contributi dall'Europa tramite il PSR e
per l'Amministrazione regionale è molto difficile aiutarli
finanziariamente poiché si mettono in piedi i famosi "aiuti di
Stato" - in questo periodo ne abbiamo sentito parlare anche per il
Casinò - che non si possono dare. Perciò mi farebbe piacere che,
invece di illudere gli agricoltori dicendo loro che questo governo
regionale li aiuterà ancora di più, diceste come volete aiutarli. È
importante che lo sappiano, perché magari si rivolgono a persone
con cui hanno un po' più di confidenza e ci vengono a dire "come
pensate di aiutarci? perché la Presidente ci ha detto che ci
daranno dei contributi, ci saranno dei soldi". Io vi sto riportando
quanto mi è stato detto e, se vuole, le dico anche chi me l'ha
detto e dove l'ha detto lei: alla
buvette
a Brissogne, così
si ricorda.
Secondo me - e l'ho chiesto già un paio di volte in quest'Aula -
lei non dovrebbe continuare a dire "avete, avete, avete", ma
dovrebbe riferirsi alle persone specifiche. Mi farebbe molto
piacere che lei dicesse: "Consigliere Nogara, lei... Consigliere
Bertschy, lei...", e non parlasse in generale, perché mi dà molto
fastidio, mi dà molto fastidio leggere sul giornale che qua c'è una
"puzza", c'è un clima terrificante, ci sono le incrostazioni. Lei
dovrebbe dirmi chi puzza, dov'è la politica che puzza e quali sono
le incrostazioni, perché io non mi riconosco, ma non mi riconosco
neanche in un Presidente che si pone in questo modo. Lei
rappresenta quest'Aula e non si può permettere di fare delle
affermazioni del genere, perché lei, se dice queste cose,
teoricamente è quella che puzza di più, in questo momento,
all'interno del Consiglio regionale.
Vorrei poi riferirmi a quanto detto dal Consigliere Manfrin: "ci
sentiamo ostaggi in quest'Aula". Noi stiamo rispondendo a quanto ci
ha detto la sua Presidente, sia del movimento che della Regione.
Voi vi sentite ostaggi per cosa? Perché non riuscite a discutere i
temi che non sapete neanche se riuscite a portare avanti, perché
non siete una maggioranza? Poi lei dice che in questo Consiglio c'è
un gruppo di autonomisti che da più di 30 anni sono all'interno...
ma guardi che nella sua maggioranza, e proprio vicino alla
Presidente, ne trova uno che è da più di trent'anni che è lì! Lei
dice che c'è qualcuno più bravo, qualcuno meno, qualcuno più
onesto, qualcuno meno, per cui chiedo anche a lei: cominci a fare
dei nomi e a non lanciare delle cose così, perché bisogna essere
onesti sempre e ovunque! Quando si sostiene qualcosa bisogna dirle
le cose, non basta lanciarle così. Questi sono i tipici
spot
elettorali che voi usate, come "vi diamo i soldi, vi aiutiamo, qua
ci sono dei delinquenti, questi ne hanno fatte di tutti i
colori...", ma mi venga a dire cosa ho fatto io, me lo venga a
dire, se ha il coraggio o se ha le prove per dirmi qualcosa! Invece
di continuare a parlare a vanvera, dica le cose come sono e avrà le
sue risposte, stia tranquillo!
Per quanto riguarda le mucche, le
Reines,
come le ho
detto già prima, sono più di 40 anni che vivo in questo mondo, ho
anche delle mucche; tutti possono andare alla
Bataille de
Reines
a farsi fare delle foto, se credono, se hanno la
passione, se vogliono. Il riferimento del collega Bertschy era
probabilmente alla contingenza, mai nessuno si è interessato delle
mucche, mai nessuno si è interessato degli allevatori e nel
prosieguo di questo Consiglio ci sarà da parlare, perché anche a
livello nazionale, con le conoscenze che si hanno, tante cose
bisognerebbe risolverle. Vi assicuro che con i pagamenti del PSR -
l'Assessore Gerandin lo sa benissimo - ci sono grandissimi
problemi, non si è ancora fatto niente e non è ancora arrivato
niente. Abbiamo l'antimafia (io lo dico così: qualcuno dice che è
risolta, ma non si è ben sicuri), sulla PAC l'antimafia vale e i
pagamenti non vengono fatti. Adesso c'è solo una deroga del
Ministero per le prime
tranches
, probabilmente li lascia
pagare, ma poi saranno problemi. Quelli sono i problemi della
liquidità che gli agricoltori hanno in questo momento, perché
adesso hanno tutti i pagamenti, hanno tutte le cose da fare. Non è
lo
spot
con cui si va alla
Bataille de Reines
e si
dice "state tranquilli, vi aiutiamo!".
Lei ci deve rappresentare, ma nel modo giusto, ovunque, perché
sentirmi rappresentato da lei che dice che qui c'è puzza, che la
politica puzza... allora lei mi deve dire a chi è riferito e poi le
risponderò.
Presidente -
La parola al collega Bertin.
Bertin (IC) -
Non volevo intervenire, ma intervengo,
perché c'è uno stato di confusione evidente anche in questa
discussione che non permette già a noi di capire, figuriamoci a chi
ci ascolta dall'esterno!
Cerco di attenermi il più possibile all'ordine del giorno. Siamo
al punto n. 2: "Comunicazioni Presidente della Regione". In realtà
questa discussione si è trasformata nell'ennesimo psicodramma della
maggioranza che, invece di organizzare riunioni di maggioranza, lo
fa direttamente in
streaming
qui, in Consiglio, con una
discussione politica sulla situazione attuale. Se si vuole fare una
discussione politica sulla situazione attuale, la si iscrive - e il
Presidente del Consiglio può confermarlo - all'ordine del giorno e
si discute. Pertanto non voglio né entrare nella questione
riguardante la situazione politica - se si vuole, si apra una
discussione
ad hoc -
, né perdermi in discussioni su chi fa
più foto alla
Bataille de Reines
. Vorrei rimanere al punto
all'ordine del giorno di questo Consiglio, alle comunicazioni del
Presidente della Regione, che sono andate un po' fuori tema, ma io
voglio rimanere lì.
Avrei voluto sentire da parte della Presidente degli
aggiornamenti sulla questione riguardante il famoso "contenzioso
finanziario", anche in applicazione della risoluzione approvata in
questo Consiglio e in ragione della gravità di questa situazione.
Sottolineo ancora una volta che avevamo approvato una risoluzione e
mi auguro che al più presto - avrei preferito lo faceste qui, ma
tanto ormai fate tutto in
streaming
- lei venga almeno in
Commissione a riferirci in modo più dettagliato su quanto si sta
discutendo a Roma e su quali sono gli scenari possibili riguardo a
questa materia fondamentale.
Un altro aspetto, visto che parliamo di risoluzioni (esco
anch'io in parte fuori tema): questo Consiglio ha approvato, sempre
nel mese di luglio, una risoluzione riguardante la modifica della
legge elettorale per l'elezione del Parlamentare al Parlamento
europeo. Questa risoluzione aveva l'obiettivo di dare una
rappresentanza alla Regione a livello europeo; al momento mi pare
ci siano soltanto due proposte di legge depositate e tale
discussione pare ferma, non è in agenda. Volevo sapere da parte di
chi frequenta l'ambiente romano se c'erano novità, perché purtroppo
mi pare che non ce ne siano. A questo punto credo sia necessario, a
otto mesi dall'appuntamento elettorale, un'iniziativa eventualmente
da parte delle Assemblee regionali, e anche della nostra, per
mettere all'ordine del giorno questo punto e per permettere una
rappresentanza delle Regioni a livello europeo. È un argomento un
po' fuori tema ma, visto che qui fuori tema ci siamo andati in modo
molto più significativo, mi riferisco ad una risoluzione approvata
qui e sulla quale non c'è più molto tempo da perdere, poiché le
elezioni si svolgeranno nella primavera prossima. Se non si fa
adesso una modifica della legge in quel senso, le Regioni non
saranno rappresentate a livello europeo e questo comporterà una
serie di problemi di vario genere.
Presidente -
La parola al Vicepresidente Gerandin.
Gerandin (MOUV') -
Semplicemente perché sono stato
chiamato alcune volte in causa. È vero, io sono stato uno di quelli
che in passato ha fatto molta attenzione alle tempistiche legate
all'approvazione sia del DEFR che del bilancio; ho fatto molta
attenzione anche ai contenuti del bilancio, però mi pare quantomeno
giusto dare una corretta informazione.
Negli interventi precedenti più volte è stato detto che siamo in
grande ritardo. Sicuramente sulla tabella di marcia siamo in
ritardo, però ai valdostani diciamo la verità: la maggioranza
passata ha approvato il DEFR il 27 novembre 2017, la finanziaria
del triennio è stata approvata il 22 dicembre 2017. Mi pare
corretto dirlo e questa non è una scusante per non approvarla o per
non andare in questa direzione. Lo dico perché qualcuno mi ha
citato dicendo che ho provato a fare un ragionamento all'interno di
quella che è più corretto chiamare "ex maggioranza". L'ho fatto per
senso di responsabilità, perché lo ritengo giusto verso i
cittadini, dato che non ci sono tante strade in prospettiva: o
questa maggioranza riesce a trovare una coesione ed eventualmente
si rafforza - non ho idea di quello che può essere il percorso, ma
la vedo molto difficile - oppure nasce una nuova maggioranza -
proprio perché nell'interesse dei valdostani non si può stare senza
una maggioranza, senza avere i numeri per approvare leggi,
provvedimenti, bilanci e quant'altro - oppure si va alle urne.
Qualunque sia il futuro scenario, per una questione di
correttezza ritengo che la più grossa disgrazia che possa succedere
ai valdostani è di entrare in esercizio provvisorio. Questo l'ho
sempre detto quando ero in minoranza e lo ribadisco in questa
veste; è stato questo il percorso che ho provato a fare. Ho anche
detto che, qualora non nasca una nuova maggioranza - che mi dicono
essere
in itinere
e a cui io auguro, se ci sono i numeri, di
partire al più presto -, qualora non ci fossero i numeri, per senso
di responsabilità questo esecutivo avrebbe dovuto provare a mettere
in piedi un bilancio da portare in Consiglio, che poi verrà votato;
penso che potrà essere addirittura modificato in Consiglio, ma che
dia la possibilità al Consiglio del 3, 4, 5 e 6 di dicembre di
avere una finanziaria al fine di evitare l'esercizio provvisorio.
E, per quello che mi riguarda, c'è un tempo limite anche per questo
esercizio provvisorio senza avere una maggioranza alle spalle. Per
quanto mi concerne - lo ripeto in pubblico -, una volta che questo
bilancio viene presentato in Consiglio, il mio compito cessa,
perché non avrebbe alcun senso provare a portare avanti il
ragionamento di un governo che non ha più una maggioranza alle
spalle. Questo per completezza su quanto è stato detto in
quell'incontro citato da qualcuno. A qualche collega di minoranza
ho anche detto, qualora non ci fossero i numeri, che sarebbe stato
opportuno eventualmente allargare almeno un'ipotesi di condivisione
su un documento da presentare per la finanziaria e qua, secondo me,
finisce la parte legata al discorso politico. Sarebbe drammatico e
traumatico per la Valle d'Aosta ipotizzare un esercizio
provvisorio, drammatico per gli enti locali, per l'Amministrazione
regionale, ma sarebbe davvero il punto finale e una mancanza totale
di rispetto per i cittadini.
Detto questo, non voglio dilungarmi oltre, se non semplicemente
per dire che sono convinto che queste discussioni interessino
davvero poco i cittadini, perché hanno grandi problemi da
risolvere. E noi abbiamo un grossissimo problema da risolvere al
più presto, il contenzioso finanziario, perché solo a seguito del
contenzioso finanziario potremmo avere un'idea delle risorse
disponibili. Abbiamo problemi veri da risolvere. Oggi abbiamo in
tribuna i Vigili del fuoco e può anche darsi che il prossimo
Consiglio avremo i Forestali: lunedì c'è una procedura di
raffreddamento, però non è non dando risposte e andando verso la
mobilitazione che si riesce in parte a dare quelle certezze a chi
le chiede in questo momento. Abbiamo tanti problemi, ci sono i
dipendenti della Società di servizi e a qualcuno scade il contratto
a fine anno. Bisognerà sicuramente incidere sul provvedimento della
finanziaria per risolvere la situazione dei Vigili del fuoco, dei
Forestali, dei dipendenti della Società di servizi. Che ne faremo
di Vallée d'Aoste Structure? Non abbiamo più tanto tempo da
aspettare. I mutui dei fondi di rotazione: qualcuno prima li ha
usati nella parte corrente della finanziaria e adesso vanno rimessi
in circolazione, vanno ridati questi fondi, perché non possiamo
pensare che la gente riceva una comunicazione in cui si dice "voi
avete diritto" e poi non ci siano i fondi di rotazione per
finanziare.
Prima il collega Nogara ha parlato del PSR degli agricoltori:
certo che non è risolto! È ben lungi dall'essere risolto, ma non è
per mancanza di volontà del governo, bensì perché ci sono ostacoli
che purtroppo non dipendono da noi, anche se stanno emergendo - ne
parlerò nel momento opportuno - alcune nostre pecche, e dico
"nostre" in quanto mi riferisco al nostro sistema valdostano.
Dico anche che qualcuno non si sbagli: la vicenda Casinò tornerà
in quest'Aula, non è mica conclusa con la nomina del Consiglio di
amministrazione, per cui qualche decisione, magari spiacevole, sarà
ancora da prendere. Lì ci sono 700 dipendenti, si diceva che si
vogliono mandare a casa 700 famiglie e non è risolta la vicenda,
tornerà in quest'Aula e bisognerà avere il coraggio di prendere
delle decisioni che diano continuità aziendale, che vadano nella
certezza di non mettere più in discussione ogni anno, ad ogni
approvazione di bilancio, il futuro della Casino. Lo dico perché mi
pare che la gente non abbia davvero più fiducia nella politica
degli annunci.
In questo momento forse l'unica possibilità concreta che abbiamo
è prendere atto che senza una maggioranza non si va da nessuna
parte e poi ognuno tragga le conseguenze. Qualcuno poi ha
annunciato la disponibilità di andare al voto: quattro vostri della
Lega ci sono, il mio c'è, fate voi come volete.
Président -
La parole au Conseiller Viérin.
Viérin (UVP) -
Je voulais remercier le Président du
Conseil pour son intervention de ce matin. On avait besoin
d'entendre que la plus haute Institution de cette Salle, de ce
Conseil de la Vallée qui est fruit des luttes antifascistes, des
luttes pour notre Autonomie, avait encore un esprit de rappeler à
quelqu'un que quand on a un rôle, quand on exerce une fonction, il
faut savoir se comporter, il faut savoir peser, mesurer les
déclarations et, surtout, qu'on ne peut pas à chaque fois faire de
la propagande politique qui est, en fait, synonyme d'utiliser les
Institutions pour tirer profit, d'un point de vue électoral, du
rôle qu'on recouvre.
Questa mattinata - lo hanno ricordato anche alcuni colleghi - è
stata un po' paradossale, una mattinata che avrebbe tranquillamente
affrontato i temi se non ci fossero state delle dichiarazioni o,
meglio, un comizio elettorale della collega Spelgatti, la quale ha
aperto questa seduta cercando di distribuire patenti un po' a
tutti: ai Consiglieri di maggioranza, stamattina sui giornali aveva
dato le pagelle ai colleghi di Giunta, e anche additato i colleghi
di opposizione di un presunto immobilismo che, se non si sa
riconoscere in sé stesso, chiaramente si cerca di scaricare sugli
altri. È stata una mattinata paradossale anche perché - e su questo
ha ragione il collega Bertin, quando dice che ci deve essere un
difetto di comunicazione - abbiamo letto dall'ANSA che il collega
Gerandin ha annunciato di aver risolto il problema dei Vigili del
fuoco. Forse se non si utilizza una manifestazione come questa e se
si può evitare che ci siano delle manifestazioni... se avevate la
soluzione, collega Gerandin, potevate parlarne tra di voi e magari
fare tranquillamente gli annunci nelle sedi opportune, nei tavoli
aperti da mesi e che erano stati interrotti per la fine della
legislatura. Diciamo questo perché si parla di elezioni e
probabilmente qualcuno è già in campagna elettorale.
Noi richiamiamo al senso di responsabilità, perché dopo quattro
mesi, e con due di pausa estiva, collega Spelgatti, lei rimane
ancora attaccata alla sua poltrona sapendo che non ha più i numeri
e nella sua impossibilità di lavorare anche quando aveva i numeri,
perché nulla è stato fatto: oggi arriva in Aula e ha solo un pezzo
del ragionamento in termini di soluzioni. Lei pone a quest'Aula il
fatto che non ci sono più i numeri. Noi invece crediamo che il
ragionamento sia un po' più articolato: avete delle incombenze, il
collega Gerandin ne ha ricordate alcune, altri colleghi ne hanno
ricordate altre, c'è un bilancio da costruire, c'è la questione
finanziaria collegata al bilancio, ma presumiamo che nonostante le
continue trasferte non siate ancora riusciti a portare una
soluzione, altrimenti ce l'avreste in qualche modo comunicato. Noi
crediamo che i tempi siano maturi per lavorare a qualcosa di
concreto e non utilizzare effettivamente ogni occasione per fare
degli
spot
probabilmente per non far vedere ciò che non si è
fatto. È la strategia di chi, non avendo prodotto nulla, deve
spostare l'attenzione e non perde occasione per sparare su tutti e
su tutto, con cadute di stile che colpiscono non tanto le
Istituzioni in quanto tali, ma le persone. Noi crediamo che prima
di essere Amministratori siamo delle persone elette dai cittadini e
quindi, colpendo le persone che noi rappresentiamo, colpiamo anche
una parte dell'elettorato e della comunità che rappresentiamo.
Siamo fieri di avere delle origini rurali, siamo fieri di
appartenere a questa terra e non ci vergogniamo se ogni tanto
probabilmente nella vita abbiamo avuto quell'odore che lei rifiuta
e che probabilmente ha sentito anche a palazzo.
Lei può comunicare, collega Spelgatti, ognuno di noi può farlo,
ma quello che noi non condividiamo è utilizzare il proprio ruolo
per scopi partitici, elettorali, per la propaganda. Io capisco che
magari nella politica nazionale ci sia una sovrapposizione di
ruoli, che il Vicepremier è anche il Presidente di movimento e che
questo possa esistere anche qui in Valle d'Aosta, ma noi non
riconosciamo la delicatezza di utilizzare questo ruolo nell'azione
che è stata portata avanti. Ci permettiamo di dirlo in quest'Aula,
non riconoscendo noi i mezzi delle conferenze stampa per andare a
lanciare messaggi che poi sono molto travianti, mentre la verità è
che siete senza numeri, attaccati alle vostre sedie, alle vostre
poltrone e che non date una risposta, che sia una, a questa
comunità. Il creare anche qui in Valle un nemico per giustificare o
distrarre l'attenzione, il vittimismo... oggi addirittura è
riuscita a dare la colpa ai suoi Assessori e ci dispiace perché,
quando si è Presidente di un governo, si è il primo responsabile e
forse anche qui, per distogliere l'attenzione dalla propria figura,
si cerca di scaricare sugli altri e sui colleghi, altro che
squadra!
Noi siamo a rinnovare una disponibilità a lavorare sui temi, sui
dossier
, sui problemi. Abbiamo appreso che avete finalmente
scaricato questa variazione di bilancio, ma ci son voluti quattro
mesi per fare una variazione di bilancio! E sono competenze della
Presidenza insieme all'Assessorato delle finanze, senza bisogno di
avere i numeri di maggioranza. È un atto che è stato scaricato in
Giunta, là dove abbiamo visto che i numeri li avete per procedere
anche sulle nomine.
Il collega Gerandin ricorda che l'anno scorso il DEFR è stato
portato a fine novembre e che il bilancio è stato approvato a fine
dicembre: sì, peccato che avevamo cambiato un governo nel mese di
ottobre, peccato che aspettavamo da Roma delle risposte sulla
questione finanziaria. Oggi, che siamo alla fine del mese di
ottobre, con tutta la possibilità di programmare una legislatura,
non abbiamo ancora contezza di ciò che sta avvenendo, né per quanto
riguarda la questione finanziaria e neppure per le linee di
indirizzo che dovrebbero programmare il futuro di questa Regione
nei prossimi anni.
Noi crediamo che sia arrivato il momento di gettare la maschera
e almeno di produrre - se ce ne sono le condizioni - le cose
dell'emergenza. Il bilancio è un atto che siete obbligati a
scaricare e a proporci, perché su questo ci sarà una discussione
amministrativa e politica. Nelle contraddizioni di questa giornata
che riflettono un po' le contraddizioni del momento c'è anche
quella del collega Gerandin, il quale propone un bilancio condiviso
e, dopo una mezza giornata, viene smentito dal suo collega, se
abbiamo interpretato bene il collega Cognetta, il quale dice che
non voterà nessun provvedimento dove vede partecipi i membri di
quasi metà della vostra maggioranza. È una situazione
effettivamente ingarbugliata e noi vi chiediamo di affrontarla con
senso di responsabilità, non scaricando sugli altri responsabilità
che
in primis
sono, secondo noi, di chi conduce un progetto,
perché la conduzione di un progetto presuppone sicuramente
pazienza, mediazione, possibilità di confronto. Oggi abbiamo
appreso che tutti questi presupposti non ci sono, quindi in pratica
non ci sono più i presupposti per andare avanti. La responsabilità
di governo ce l'ha lei, ce l'avete voi, siete voi che dovete
cercare di portare avanti almeno le azioni amministrative
immediate, al di là delle soluzioni su cui la politica si
confronterà.
Abbiamo delle incombenze: quella del Parlamentare europeo,
quella della Commissione paritetica; ci eravamo permessi di
chiedere una condivisione sulla questione della Paritetica, è stato
iscritto due volte all'ordine del giorno, ma non c'è stata la
delicatezza di parlarne nella Conferenza dei Capigruppo per
proporre delle competenze, delle professionalità. Noi rispettiamo
la Bocconi, ma crediamo che ci siano competenze che possano
ricomprendere dei profili, al di là del luogo deputato.
Collega Spelgatti, lei ha cercato di far luccicare in questi
mesi ciò che purtroppo non ha fatto e, parafrasando un grande
cantautore italiano, potremmo dire che dai diamanti non nasce
niente, ma che dal letame nascono i fiori. Presidente, le chiediamo
pertanto che questo suo atteggiamento, questa sua volontà di
comunicare in questo Consiglio delle intenzioni, delle idee e delle
proposte possa essere corrispondente alla situazione attuale che
questa "non maggioranza" sta vivendo e di non far finta di andare
avanti o comunque di cercare di andare avanti a tutti i costi,
dimenticandoci che la responsabilità è sua e soprattutto scaricando
sugli altri responsabilità che non hanno.
Presidente -
La parola alla Presidente della Giunta per
fatto personale.
Spelgatti (LEGA VDA) -
Intervengo per fatto personale
nuovamente, perché non sopporto che si riportino cose non vere.
Siccome il riferimento alla frase del letame è sulla stampa e
quindi è scritta nero su bianco, è inutile che lei venga a dire
"quell'odore di letame che lei disdegna tanto", perché quello che è
stato raccontato in quella frase è che, mentre io stavo spiegando
il valore del mondo agricolo, nel momento in cui mi è stato
riportato che in questo mondo c'è odore di letame, ho risposto che
questo è odore di vita, è profumo di vita vera. Quindi, che lei mi
venga a dire che io disdegno l'odore di letame, mi dispiace! Le
ripeto: come al solito cercate di mettermi parole in bocca che io
non ho mai detto, così come il suo collega, che viene in Aula a
riportare frasi che avrei detto alla
buvette
e quindi, sulla
base di questo, mi mette in bocca delle cose svolgendo il suo ruolo
di Consigliere all'interno del Consiglio. Almeno le mie
dichiarazioni sono nero su bianco, quindi sarà lei a disdegnare
l'odore di letame, io non lo disdegno minimamente.
Presidente -
La parola al Consigliere Viérin per fatto
personale.
Viérin (UVP) -
Collega Spelgatti,
qui ?'excuse
?'accuse.
Presidente -
La parola al collega Luboz.
Luboz (LEGA VDA) -
Quelle tristesse! Dans la vie, il
m'arrive parfois d'avoir de grands regrets et dans ces mois de
travail j'en ai eus différents. Ce matin je voudrais vous en parler
d'un, en particulier: le regret que la plupart du temps que nous
avons employé dans les réunions de majorité, dans les rencontres, a
été réservé presque uniquement au problème di Casino, à chercher de
possibles solutions aux très graves problèmes dont nous savons tous
qui sont les principaux responsables. Espérons avoir trouvé, pour
le moment, une solution; mais combien de discussions, souvent mal
débutées, sont-elles terminées encore pire?
Face à des introductions souvent discutables de la part des
organes députés à gérer les réunions - il faut l'admettre - les
réactions de certains collègues ont été encore plus exaspérées et
exacerbées. Qu'est-ce que nous est-il arrivé? Pourquoi sommes-nous
arrivés autant bas? Je me suis fait une petite analyse et, à mon
avis, c'est à cause du fait que les qualités ne sont pas aussi
contagieuses que le défaut des mauvaises habitudes. Pourtant je
suis persuadé qu'au fond de chacun d'entre nous il y a de bonnes
intentions, la volonté d'œuvrer pour le bien
commun, mais je suis aussi bien convaincu que la présomption,
l'orgueil, voir l'arrogance, la vanité, la fierté, le mépris sont
des attitudes et des sentiments, des façons de vivre qu'à
différents niveaux habitent aussi au fond de nous-mêmes. Quelqu'un
les extériorise beaucoup plus que d'autres et je crois que c'est
cela qui ruine et dégrade notre société, car ces comportements sont
certainement plus contagieux que non pas la gentillesse, la
courtoisie, l'affabilité, en un mot je dirais la politesse. C'est
vrai, certaines déclarations aux médias, même récentes, ont été à
la limite du hors-jeu. Je regrette d'avoir voulu vous le dire,
Madame le Président; cependant, certainement pas plus que les
interventions hors micro que j'ai entendues dans cette Salle de la
part de quelqu'un qui se croît intelligent, mais qui démontre toute
son hauteur quand il se moquait du nom de famille "Spelgatti" pour
en rire avec les voisins: il faut l'admettre, ils ne lui ont pas
donné beaucoup d'importance. S'il vous plaît, soyons-tous à même de
démontrer d'être dignes de cette Institution, tous.
Monsieur le Président Fosson a raison quand il nous invite à
baisser les tons à un meilleur et à un plus grand respect pour le
rôle que nous avons au sein de cette Assemblée. À ce propos, une
phrase d'Einstein m'a toujours fasciné : "
Je suis réellement un
homme quand mes sentiments, mes pensées et mes actes n'ont qu'une
finalité, celle de la communauté et de son progrès
". Et alors,
nos sentiments, nos pensées et nos actes, sont-ils vraiment au
service de la communauté et de son progrès? Employons-nous au mieux
le temps que nous avons pour donner des réponses aux citoyens?
Jusqu'à maintenant, et je regarde aussi les collègues des autres
forces de majorité, qu'avons-nous fait, qu'avez-vous fait? De
longues, parfois inutiles et stériles discussions, comme ce matin.
Si au moins on était capables d'arriver à une solution claire et
définie... et pourtant, combien de choses pourrions-nous faire que
les citoyens attendent de nous tous?
Vraiment, il me semble vivre un paradoxe et surtout il nous
manque du sérieux. Je me sens vraiment coincé entre l'envie de
faire, de travailler, de proposer d'initiatives, comme je l'ai
toujours démontré dans ma vie et le désarroi de me rendre compte
que cette machine infernale est immobilisée par des stratégies
politiques d'un côté et de l'autre, qui ne font pas absolument le
bien de la communauté, bien que beaucoup d'entre nous continuent de
prétendre travailler essentiellement pour le peuple: ce peuple qui
mérite beaucoup plus de chacun d'entre nous, qui mérite beaucoup
plus de chaque groupe qui compose cette Assemblée. Bruno Salvadori
écrivit: "
Naître au Val d'Aoste ou être valdôtain depuis des
générations ne signifie pas qu'on fait partie de la communauté
ethnique-valdôtaine; l'ethnie est un choix, parce que ce n'est, en
aucun cas, un acte passif, au contraire, cela nécessite d'un
effort, d'une lutte constante avec les moyens dont nous disposons
pour le défendre et surtout pour le projeter vers l'avenir
".
Mais vraiment, chers collègues, vers quel avenir est-elle projetée
notre Région, si le temps que nous employons depuis le mois de juin
a été concrètement absorbé pour toute autre chose que non pas pour
notre futur? Aujourd'hui une énième page s'est ajoutée. J'avais
partagé les mots de l'Assesseur Gerandin de lundi, à la réunion de
majorité, et j'ai eu la sensation qu'ils auraient pu se traduire en
réalité. Évidemment je me suis trompé, quelle naïveté!
Le collègue Viérin maintenant a cité De André et Gilbert Bécaud
chantait: "Et maintenant, que vais-je faire?". Nous n'avons plus
beaucoup de temps si procédons dans la même direction. Il est
évident que la majorité n'existe plus, mais chers collègues, que
toute la responsabilité, avec toutes les limites que nous
connaissons, soit attribuée uniquement à Madame Spelgatti, c'est
injurieux. Si on a échoué, la responsabilité doit être partagée à
18 et chacun des 35 a le devoir de se poser la question de comment
s'en sortir; autrement, vraiment que le crayon puisse revenir aux
citoyens.
