Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 131 del 16 marzo 1973 - Resoconto
OGGETTO N. 131/73 - Autorizzazione all'entrata in vigore di
Piani Regolatori di alcuni Comuni, in attesa dell'approvazione del
Piano regolatore regionale.
Milanesio (P.S.I.) -
Nella precedente seduta del
Consiglio regionale era stato esaminato questo argomento e, per le
perplessità sollevate da alcuni Consiglieri, la Giunta regionale
aveva ritenuto opportuno proporre il rinvio alla seduta successiva,
affinché i Consiglieri potessero prendere visione di questi
elaborati e delle relative relazioni che erano allegate; io avevo
dichiarato che erano a disposizione di tutti i Signori Consiglieri
presso l'Ufficio urbanistico e che l'Architetto Bellone, o chi per
lui, avrebbero potuto dare tutte le delucidazioni richieste a tal
proposito. Ricordo ancora che si tratta di una prassi in uso e che
l'autorizzazione all'entrata in vigore non sottrae niente alla
competenza del Consiglio, tenuto conto che la competenza del
Consiglio, così come previsto dalla Legge del 1970, è quella, in
primo luogo, di approvare un Piano urbanistico regionale,
dopodiché, la Giunta, dalla stessa legge, è l'organo abilitato ad
approvare i singoli piani regolatori con che questi ultimi siano
congruenti rispetto alle previsioni generali del Piano urbanistico
regionale.
In assenza di Piano urbanistico regionale, si era instaurata
questa procedura per il Comune di Aosta, e per altri Comuni
successivamente, ed è la procedura che tutt'oggi vige.
Io non voglio fare una lunga relazione e spero che i Consiglieri
abbiano avuto il tempo per prendere in esame questi piani
regolatori e sono qui per rispondere alle richieste di
delucidazione e agli interventi che seguiranno. Ricordo solo al
Consiglio che non si tratta di menomare il Consiglio medesimo e
che, comunque, l'organo previsto dalla legge quale organo
decisionale per l'approvazione dei piani è e rimane la Giunta.
Manca solo, oggi, il Piano urbanistico regionale e quindi non
possiamo fare nulla di più di quello che stiamo facendo in questo
momento. Voglio anche ricordare ai Signori Consiglieri che molti di
voi mi hanno, in più occasioni, sollecitato l'esame da parte della
Giunta di alcuni di questi piani, quindi questa è l'occasione per
consentire alla Giunta, ai sensi di legge, di esaminarli e di
decidere. Non voglio nascondere che alcune decisioni potranno
essere per il diniego, cioè per la restituzione del piano con delle
osservazioni, restituzione che, però, deve avvenire previo un esame
ed una deliberazione dell'organo competente. In questo momento,
senza questa autorizzazione del Consiglio all'entrata in vigore, la
Giunta può solo assumere decisioni di carattere molto
interlocutorio e che tra l'altro non hanno nemmeno il crisma, in
definitiva, dell'ufficialità, ma sono solo dei
pour parler
,
sono solo delle indicazioni.
Andrione (U.V.) -
Ma io faccio parte di quei Consiglieri
che hanno chiesto il rinvio per avere il tempo di esaminare gli
elaborati, cosa che ho fatto, e di esprimere di conseguenza un
parere documentato sulla domanda che la Giunta fa al Consiglio di
dare l'autorizzazione all'approvazione di piani regolatori, in
assenza del Piano urbanistico regionale. Rovesciando una frase
dell'Assessore Milanesio, non è che manchi "solo" il Piano
regolatore regionale, manca "soprattutto" il Piano regolatore
regionale, perché allora l'autorizzazione da parte della Giunta
avverrebbe entro una cornice precisa, mentre, in questo caso, si
procede, purtroppo, a ruota libera, con delle differenze soltanto
fra i tre piani di St. Marcel, La Magdeleine e La Salle che sono
presentati... Ci sono delle differenze macroscopiche, perché sono
tre piani totalmente differenti... e poi entreremo nell'esame più
particolareggiato di ciascuno di questi piani.
La rubrica in questione è errata anche per un altro motivo,
perché, ai sensi di legge, è possibile dare l'autorizzazione
all'entrata in vigore di piani regolatori e non di programmi di
fabbricazione. Io i programmi di fabbricazione non li ho esaminati.
La legge parla di piani regolatori, non parla di programma di
fabbricazione. A mio avviso, sarebbe una stortura grave dare
l'autorizzazione all'approvazione di programmi di fabbricazione in
questo contesto... Se per favore fosse possibile parlare senza che
ci fosse... (
Montesano:
sì, c'è un mormorio che disturba
l'oratore, eh) ...Continuo, ma non è questione di disturbare
l'oratore, semplicemente, di sapere se si vuole discutere dei piani
regolatori o di altre questioni.
Comunque, a nostro avviso, noi voteremo contro l'approvazione
dei programmi di fabbricazione, perché secondo noi è
contra
legem
fare un'approvazione di questo genere in quanto la legge
prevede l'entrata in vigore, anche in assenza di Piano regolatore
regionale, di singoli piani regolatori e non di programmi di
fabbricazione.
Per quanto riguarda i piani regolatori che sono in esame, dopo
avere preso in esame le differenti relazioni e i piani, io mi
permetterei di dire che ho deciso di votare a favore di detta
autorizzazione, pregando la Giunta di respingere il Piano
regolatore di La Salle, di approvare con pochissime modificazioni,
praticamente quelle dell'Ufficio tecnico, il Piano di La Magdeleine
e di approvare, con sostanziali riduzioni, il Piano regolatore di
St. Marcel, ma con sostanziali riduzioni nella parte che prevede
l'incremento di popolazione e un certo tipo di fabbricabilità
all'interno del Comune stesso.
Per quanto riguarda il Piano regolatore di La Salle, mi permetto
di citare, a pagina 20 della relazione dell'Ufficio urbanistica, la
frase seguente: "L'insieme delle norme che determina questa
possibilità costituiscono elemento generale, il più delicato e più
discutibile della struttura del Piano, in quanto consentono di
sestuplicare programmaticamente la ricettività del Comune sulla
base di indirizzi esclusivamente generali che, se non vengono
precisati, rischiano di diventare generici, quali quelli del Piano
generale. Così operando gli insediamenti che sicuramente non
colmeranno mai le possibilità offerte dal Piano, si prevede per La
Salle..." ...Scusatemi, Signori, io mi interrompo, mi seggo e
aspetto che finalmente sia possibile, in questo Consiglio, parlare
a qualcuno che faccia attenzione.
Montesano (P.S.D.I.)
- Guardi, io devo fare un richiamo,
perché sono costretto e, in effetti, chi parla è sottoposto a un
sottofondo di mormorio che non è molto idoneo anche a far esprimere
con una certa tranquillità i propri concetti. L'oratore è
disturbato, questo lo dico anche per il Consigliere Andrione quando
si trova dall'altra parte. Allora io pregherei i Consiglieri, nel
caso che abbiano da fare delle conversazioni, delle discussioni
anche di accordi, di farli fuori. Quindi, invito il Consigliere
Andrione a proseguire la sua esposizione.
Andrione (U.V.) -
Riprendo la lettura. "...così operando
gli insediamenti non colmeranno mai le possibilità offerte dal
Piano. Per La Salle sono previsti gli stessi abitanti di Aosta in
questo momento: 35 mila circa. Si verificheranno, in termini
casuali e disorganici, determinando squilibri nel paesaggio...".
Apro una parentesi: una volta che avvengono, che sono concesse
certe licenze edilizie, un certo tipo di patrimonio paesaggistico,
non è più recuperabile. Approvando il Piano di La Salle, così com'è
in questo momento, vuol dire favorire un tipo di speculazione
privata che costruisce alcune villette o cose di quel genere e non
prevedere uno sfruttamento organico del territorio del Comune.
Altra parentesi: si dimostra proprio da questo Piano come la
divisione che abbiamo fatta e che hanno accettata - perché era
impossibile fare in quel momento... differenti, delle Comunità
montante - non corrisponde alla realtà dei fatti, perché tutto il
Piano regolatore di La Salle è accentrato sul fatto di possibilità
di sviluppo future imperniate intorno al Mont Fallère, e cioè al
Col Serena, a Bosses, a Etroubles, al Vallone di... roba di quel
genere, e che scendono fino a Sarre e credo che Chamonin possa dire
qualche cosa in questa materia, perché comprendono Comunità
montane, almeno tre Comunità montane, e non certamente la Comunità
montana di cui fa parte La Salle.
Comunque, continuando, dice: "Determinando...del paesaggio e
forti oneri per opere di urbanizzazione, a totale carico della
collettività mentre - vorrei sottolineare tre volte questa frase -
mentre una parte ristretta della collettività stessa continuerà a
riscuotere interamente il plusvalore sulle aree fabbricabili". E
qui chiedo scusa a Dudo se faccio... al collega Dolchi, se faccio
una polemica con lui. Per conto mio il problema è questo: quando si
parla di 865 noi, da una parte, facciamo dei piani regolatori come
questo di La Salle che permettono la valorizzazione, il plusvalore
di alcune ristrette aree che danneggiano certamente il paesaggio,
danneggiano la possibilità di sviluppo della Regione e di quella
particolare zona, dall'altro lato, quando si tratta di fare
un'opera pubblica e soltanto, non per altri motivi, soltanto perché
i bilanci comunali sono deficitari e allora noi cerchiamo o
attraverso la legge di Napoli o attraverso altre leggi, di colpire
quel piccolo individuo - perché il più sovente si tratta di un
piccolo individuo, non mi risulta che ad Aosta siano stati
espropriati terreni di certe famiglie - il piccolo individuo che
allora lui paga per tutti gli altri e allora il Piano regolatore
così... da La Salle... Io ripeto, per la mia parte, noi diamo
parere favorevole all'autorizzazione da parte della Giunta, però
chiediamo alla Giunta che questo Piano venga respinto e che venga
rifatto, e che venga rifatto tenendo conto della posizione
geografica di La Salle e tenendo conto delle sue effettive
possibilità di sviluppo, perché fare un Piano che preveda a La
Salle 36.000 abitanti, è fare un Piano a maglia talmente larga, che
tanto varrebbe la pena di lasciare le cose così come stanno, tanto
più che La Salle c'è qui una parte demografica stabilita... penso
sullo studio del Dr. Maquignaz che dimostra che, dal 1961 al 1971,
da 2.400 abitanti è scesa a 1.359, con un calo di popolazione
costante e con un forte... di pendolarità e con nessuna probabilità
di aumentare, almeno, in un arco di tempo prevedibile, la
popolazione residente nel Comune di La Salle.
Non insisto su questo Piano regolatore, perché le critiche
dell'ufficio sono particolarmente dure e ben fatte e credo che la
Giunta ne terrà conto, oltre a tenere conto del parere che abbiamo
espresso in questa sede.
Per quanto riguarda il Piano regolatore di St. Marcel, anche in
questo caso, pur in limiti molto più ristretti, si deve notare che
la previsione di 10.000 abitanti a St. Marcel quando anche in
questo Comune costantemente la popolazione scende e quando l'unico
incentivo demografico previsto è quello di un potenziale, di un
potenziale sviluppo turistico per la zona di Seissogne, che, però,
proprio anche nella parte del relatore del Piano, è prevista in un
futuro molto lontano... E qui io vorrei riprendere una frase detta
questa mattina dal Consigliere Dolchi e cioè che "i piani
regolatori non sono qualcosa di statico, di immobile, ma che sono
uno strumento dinamico per adeguare un certo tipo di realtà allo
sviluppo economico e allo sviluppo demografico che si verifica in
quel dato Comune". Ora io direi che a nostro avviso è - perlomeno
in questo momento - utopistico prevedere 10.000 abitanti nel Comune
di St. Marcel, però l'insieme del Piano è - per quello che ho
studiato io - abbastanza ben congegnato, le norme giuridiche sono
buone e, ripeto, a pagina 8, leggo la relazione che dice: "Non
esistono concrete prospettive per un aumento della popolazione
residente, perché l'occupazione più qualificata è situata fuori dal
territorio comunale, in particolare ad Aosta, mentre i posti di
lavoro in loco, ecc., sono..."
e avanti di questo passo. Per
cui, sempre essendo favorevole a dare l'autorizzazione alla Giunta,
l'approvazione di questo Piano, pregheremmo, come Union Valdôtaine,
la Giunta di ridimensionarlo in senso più piccolo e se si devono
fare delle previsioni di sviluppo, si facciano sui 5.000 e non su
10.000 abitanti, tanto più che già lo stesso relatore del Piano
riconosce che è probabile, per un certo periodo di tempo abbastanza
lungo, la popolazione di St. Marcel diminuirà invece di aumentare.
Allora chiedo che significato ha fare uno strumento urbanistico in
aumento quando in realtà si prevede una diminuzione.
Infine, il migliore di questi piani, quello di La Magdeleine,
che però, ancora una volta, prevede un aumento del 400% della
popolazione attualmente residente, da 113 circa... da 113 abitanti
a 4.000, con 1.500 stabili per i differenti servizi e Piano
regolatore che è... No, da 110 a 4.000, 400%... Dice 400%...
Moltiplichi 400% e hai 4.000, no. Scusa? 400%, perché 4.000...
sarebbe 40.000, 400 volte, sì... 4 volte, chiedo scusa, avete
ragione... Però questo Piano contiene delle norme pregevoli e
contiene un tentativo di classificazione che a noi - almeno a me -
è piaciuto, anche se bisogna riconoscere che destinare (e qui parlo
specialmente all'Assessore Maquignaz e probabilmente anche al
Presidente della Giunta, che conoscono bene la zona), che destinare
a zona fabbricabile le, noi diciamo la... de Trois Villes, così,
quel pendio ripido in quella maniera, a nostro avviso, è molto
discutibile, perché si tratta di un terreno scosceso. Ma, comunque,
potrebbe essere anche quella una soluzione e tutto il Piano è
intelligentemente... sul fatto di un grosso possibile sviluppo
turistico che parte da Châtillon, da... diciamo dalla zona del...
del Col Portola, dello Zerbion da una parte, il Tantané dall'altra,
possa arrivare fino a Chamois e a Valtournanche, al Breuil, con lo
sviluppo di un vastissimo domaine skiable che quindi
giustificherebbe anche in teoria una parte almeno dell'aumento di
popolazione che è previsto e una serie di norme che sono previste
nel Piano. Secondo noi questo Piano è approvabile, accettando tutte
le richieste della relazione tecnica e, naturalmente, con la
raccomandazione che la Giunta si pronunci, faccio riferimento a una
vecchia polemica che ho avuto con il Presidente della Giunta
attuale, in altra sede, si pronunci sulla richiesta di questo Piano
regolatore di prolungare la strada da La Magdeleine a Chamois, per
cui bisogna che la Regione dica quello che pensa, ancora una volta.
Noi allora abbiamo detto che, probabilmente, sarebbe stato bene
fare la strada per evitare che si facessero e la funivia e la
strada; ragioni di ordine probabilmente politico hanno consigliato,
allora, di puntare sulla funivia; non vorremmo che adesso, con un
cambiamento di fronte, attraverso strade interpoderali come quella
che arriva fino a Suisse, ecc., lentamente si salisse a Chamois con
la strada, "alla faccia" - scusatemi l'espressione - del
contribuente valdostano che si è già pagato la funivia.
Comunque, su questo punto, chiederemmo che la Giunta si
pronunciasse e che dicesse chiaramente quello che pensa e, infine,
anche in questo caso, saremmo dell'avviso per quanto non con la
violenza del Piano di La Salle o con la chiarezza di quello di St.
Marcel, che la Giunta diminuisse certi indici e diminuisse
soprattutto il previsto incremento demografico che, a nostro
avviso, è assolutamente, anche in questo caso, eccessivo e che
costituisce una previsione non per il prossimo decennio, ma forse
per il prossimo cinquantennio.
Con riserva di prendere la parola, se qualcuno sarà così cortese
da darmi una risposta...
Manganone (D.C.) -
Ritengo che sia l'ultima volta che
trattiamo questo argomento in questo Consiglio. Ci eravamo espressi
molto bene nella passata seduta, avevamo detto che noi eravamo
contrari all'approvazione di questa delibera, noi manteniamo la
nostra avversità a questa delibera. Due anni fa la Giunta ci aveva
proposto di emendare l'articolo 18 della nostra legge urbanistica,
portando in questo articolo anche la dicitura "
piani di
fabbricazione
", non mi risulta affatto che il Consiglio
regionale abbia approvato e modificato l'articolo 18 apportando il
nome esatto di Piano di fabbricazione. Mi stupisce veramente,
ancora una volta, perché questa Giunta e, in particolare modo,
l'Assessore Milanesio, ci hanno veramente presi per i fondelli - lo
ripeto ancora, con cognizione di causa, dopo aver valutato tutte le
azioni che la Giunta ha fatto - quell'emendamento è stato ritirato
in grande fretta, noi non l'abbiamo approvato e con determinato...
ci portano nuovamente i piani di fabbricazione - vero o non è vero?
- quindi, diciamo subito: "
No
", perché è una cosa illegale
questa dei piani di fabbricazione.
Ma, mi riallaccio ancora al mese di luglio del 1971, quando il
Consiglio aveva, dietro promesse non mantenute dalla Giunta, aveva
approvato questa delibera e c'erano i piani regolatori di Antey, di
Arvier, di Pont St. Martin, di St. Nicolas, di Sarre e di
Valpelline. Io vorrei sapere, di questi piani, se la Giunta ne ha
esaminato uno solo - dico: uno solo! - sono passati due anni,
adesso la Giunta ci fa un altro elenco di piani regolatori, non
solo, ma ci mette illegalmente anche i piani di fabbricazione,
questo è pacifico. E quando esaminerà questi piani? Sono sempre
stato molto prolisso, sono anche stato - lo riconosco - polemico,
ma dai nostri discorsi non è sortito alcun esito, nessun esito
positivo, ma solo degli esiti negativi.
Io vorrei riproporre al Consiglio, visto che la Giunta è
particolarmente interessata di mandare in vigore questi piani
regolatori, io propongo nuovamente in Consiglio il mio ordine del
giorno dell'altra volta e, scusate se faccio perdere tempo, ma io
lo rileggo, perché visto con quale accanimento e - passatemi il
termine - con quale cocciutaggine la Giunta ci propone sempre la
medesima delibera, io devo pur leggere il mio ordine del giorno che
così dice... ed è in vantaggio la Giunta, perché qui dico che
possono entrare in vigore i piani regolatori ed eventualmente anche
i piani di fabbricazione, se siamo d'accordo, e allora il mio
ordine del giorno è questo:
"
Preso atto che da parte della Giunta vi è la volontà di
approvare i piani regolatori già adottati dai Consigli comunali ai
sensi della legge 765
Delibera
che tali piani siano approvati e modificati eventualmente
dalla Giunta
(più di così!)
e successivamente portati
all'esame del Consiglio regionale, il quale
(è solo il
Consiglio!)
deciderà se tali piani dovranno entrare in vigore
prima dell'attuazione del Piano urbanistico regionale
".
Ma mi pare una cosa talmente logica, talmente lapalissiana, che
chi osa votare contro a questo ordine del giorno non ha la realtà,
non sente la realtà urbanistica ed edilizia della regione. Io
chiedo la votazione, la chiedo a nome dei miei colleghi, a
scrutinio segreto, perché è illogico e ben ha detto il Consigliere
Andrione che certi piani quadruplichino la loro popolazione. Pont
St. Martin, che voi avete avuto la delega del Consiglio di
esaminare due anni fa - non lo avete fatto! - prevede, Signori
miei, 15.000 abitanti, se non sbaglio. Penso che Pont St. Martin
sia uno dei Comuni che ha l'area più ristretta di tutti gli altri
della Valle d'Aosta... 15.000 abitanti... Questo piano è stato
adottato, c'è una Commissione apposita, di cui modestamente faccio
parte, che l'ha completamente modificato... modificazioni
terminate, penso che stasera riusciremo a modificarlo, farà la
delibera, passeranno altri otto giorni e il Piano regolatore di
Pont St. Martin è modificato ed è entrato in attuazione... Quindi,
Signori miei, non prendete più... non ci prendete più in giro, non
portateci queste delibere che contrastano con la nostra legge
regionale.
E poi vorrei sapere, ammesso che il Consiglio decida di
approvare questa delibera, come modificherà questi piani regolatori
la Giunta? Come li modificherà? È in legge, è fatta per legge
questa modifica della Giunta o troverà il "no" categorico del
Consiglio comunale che questo piano... una volta. In base a quali
norme, in base a quale legge voi portate delle modifiche? Ma,
Signori miei, questi piani regolatori sono stati redatti secondo i
dettami della deprecata e detestata 765, io penso che siano
completamente fatti, redatti secondo i dettami vigenti. Quindi, non
riesco a capire il perché la Giunta non vuole esprimersi prima sui
piani e poi portare le loro espressioni, le loro modificazioni al
Consiglio regionale, in modo che questo Consiglio regionale possa
dire se il Piano regolatore può entrare in vigore o non può entrare
in vigore.
Io penso che mi sono dilungato sufficientemente su questa
questione, anche perché, se la memoria non fa difetto ad alcuni
Consiglieri, su questo punto hanno sentito sempre il pensiero della
Democrazia cristiana.
Termino ripetendo che desidero che il mio ordine del giorno sia
votato a scrutinio segreto.
Montesano (P.S.D.I.)
- Consigliere Manganone, l'ordine
del giorno, per favore. Ecco lo faccia prendere da... È chiaro,
oppure bisogna farlo... già battuto? Bene. Eh? Si, facciamo fare
delle fotocopie. Allora faccio fare delle fotocopie.
Chi altri chiede la parola? Consigliere Manganoni, mi
scusi...
Manganoni (P.C.I.) -
Prego. L'osservazione del Presidente
sui Consiglieri distratti io la condivido, a una condizione però,
che questo valga per tutti i Consiglieri, cioè quando parlano tutti
i Consiglieri, chiaro?
Riferendomi all'oggetto in discussione, qui si è accennato al
plusvalore delle aree. Legittima preoccupazione, però badiamo che
vi sono dei piani regolatori - e parlo di quelli già approvati -
che favoriscono in modo indegno gli speculatori del Piano e
danneggiano in un modo vergognoso i poveretti e i piccoli montanari
in alto e quindi facciamo attenzione a questo.
Ora, non vorrei che questo mio intervento venisse considerato
polemico. Si è parlato dell'incremento demografico di St. Marcel
che è negativo; è vero, però io voglio appellarmi a tutte le
manifestazioni di buona volontà manifestate dalla Giunta sulla
necessità di rimediare allo squilibrio esistente fra le varie zone
della Valle. È certo che, se la Regione continua nella politica
seguita fino adesso, questi poveri Comuni continueranno nella loro
diminuzione demografica - è vero - perché cosa ha fatto la Regione
fino adesso? Ha concentrato i suoi investimenti in alcuni poli di
sviluppo, trascurando completamente le altre zone, ma almeno
verbalmente la Giunta - e penso tutto il Consiglio - ha, non dico
condannato, no, ma ha riconosciuto questo fatto e ci propone di
rimediarvi. Come? Incrementando sia nel campo industriale,
turistico, ecc. - e qui non sto a ripetere tutto, che ne abbiamo
già discusso abbastanza - incrementando lo sviluppo di quelle aree
depresse, fra cui entrano St. Marcel e La Magdeleine, ecc. Se
effettivamente queste manifestazioni di buona volontà, manifestate
dalla Giunta e dal Consiglio, si tradurranno in fatti, io purtroppo
ne dubito molto e ho avuto occasione di dirlo in queste sedute,
perché i fatti vanno in senso contrario, ma se effettivamente ci si
metterà su quella via, cosa succede? Anche questi paesi, che se
continuano così i loro abitanti da 100 diventeranno 10, beh, allora
i loro abitanti aumenteranno. Non solo, ma aumenteranno
particolarmente nel periodo turistico, se noi diamo loro la
possibilità di svilupparsi turisticamente ed allora anche se la
popolazione stabile diverrà X, però si deve prevedere degli edifici
per ospitare X più H - H sarebbero i turisti che affluiscono, no? -
ecco. Ora, se noi teniamo presente questa realtà e se veramente
siamo intenzionati a rimediare agli squilibri di cui si è accennato
tanto qui ed allora, anziché diminuire, la popolazione di questi
Comuni aumenterà e si darà loro la possibilità di uno sviluppo
turistico modesto, turismo popolare, non di élite come alcuni poli
di sviluppo, comunque, è quello che dobbiamo sviluppare noi, e
questo vale... e qui ho accennato a due Comuni, ma potrei accennare
a tutti gli altri. Ve ne faccio grazia, ma su 74 Comuni della
Valle, ce ne saranno almeno, almeno ce ne sono più di 50 che si
trovano in questa situazione. Situazione grave che noi dobbiamo
rimediare.
In secondo luogo, cosa... Sulla storia di Chamois, Andrione, non
siamo degli ingenui - no - a Chamois ci ricordiamo il periodo delle
petizioni e a Chamois si diceva (non qui alla Regione, ma si diceva
lì)
/Devan leisseian féré la funivia; can vein pui la funivia,
no fién pui anche lo tsémein
/ e io ste cose le ho dette in sede
di Giunta e in sede di Consiglio, siccome quelli di Chamois... ma
io non do torto a loro, quelli sono dei diritti, se noi ci
prestiamo male per... l'Amministrazione che si presta a questi
giochi... Ma non ci illudiamo, ce lo hanno detto chiaro, ci hanno
detto, lo hanno detto lì, che loro avrebbero ottenuto uno e poi
l'altra. Andrione, la otterranno; c'è ancora mezzo chilometro per
arrivare giù, se... Bastano quattro giorni e una pala che fa la
pista, ci arrivano. Quindi loro realizzeranno quanto hanno detto,
alla barba nostra, che qui litigavamo sui pro funivia, pro strada.
Così quelli avranno e funivia e strada e quello ci starà bene,
perché almeno così impareremo certe lezioni. Vengo alla
conclusione.
Io non ripeto, perché sono già intervenuto in questo campo la
seduta scorsa, non ripeto tutto quello, concludo dicendo: noi è da
anni che sosteniamo in questo Consiglio la necessità che vadano
avanti i piani regolatori. Noi siamo la sola Regione in Italia che
abbiamo due piani regolatori approvati, Aosta e St. Vincent, quindi
siamo additati come la Regione più progredita, la Regione meglio
amministrata, ecc., però in questo campo veramente abbiamo tutto da
imparare dagli altri. Io sono d'accordo che i piani non si devono
approvare ad occhi chiusi, che gli organismi devono esaminare,
ecc., ...non dimentichiamoci mai le autonomie dei Comuni, che qui
si cita quando conviene, le autonomie dei Comuni - no - ce lo
ricordiamo quando parlavamo di Chamois e della funivia? Rispettiamo
le autonomie dei Comuni e poi adesso a Chamois ci stanno fregando
ben bene e hanno ragione, hanno ragione loro - no - quindi, le
autonomie dei Comuni, fino a un certo punto, io sono d'accordo,
quando si esagera, no, li si porta su una strada ragionevole.
Comunque noi però dobbiamo uscire da questo circolo chiuso,
perché qui fino adesso cosa si diceva? "
Noi non possiamo
approvare i piani regolatori comunali e i piani di fabbricazione se
non c'è il piano urbanistico regionale
". È stato portato il
Piano urbanistico regionale in Consiglio e, da parte di alcuni
settori, si è detto, lo si è detto non usando queste parole, ma la
sostanza era questa: "
È la più grande calamità che possa cadere
in testa alla Valle d'Aosta;
tutto da respingere, tutto da
rifare
". Noi non eravamo di quella tesi, abbiamo detto: "
Ci
sono i lati positivi e negativi
" e lo abbiamo detto. Comunque,
certo che se si continua di questo passo, io non so quando il
Consiglio approverà il Piano urbanistico regionale. E allora, non
si possono approvare i piani comunali perché non c'è il Piano
regionale; il Piano regionale non se ne parla di approvarlo, perché
è una calamità e così noi continuiamo a girare nel circolo chiuso e
applichiamo mai niente.
Ora, a me pare che questo non sia serio ed allora io sono
favorevole alle proposte della Giunta, alle proposte della Giunta
di approvare queste proposte, dov'è... ecco, all'allegato 26 sono
favorevole alle proposte della Giunta anche se... ex 26, l'ex 26,
anche se noi volessimo, ne avremmo anche noi per mezz'ora andare...
nulla è perfetto, in questi piani ci sono un mucchio di
imperfezioni, ma mettiamoci bene in testa, se noi vogliamo il Piano
perfetto comunale ed un Piano perfetto regionale, beh, noi nel 2000
discuteremo ancora su queste perfezioni, che non raggiungeremo mai
ed allora, malgrado tutte queste imperfezioni, perché il perfetto
non esiste, dando atto che finalmente si fa un passo avanti e si
tenta di uscire da quel circolo chiuso al quale accennavo. Quindi,
io sono favorevole alle proposte della Giunta anche se, ho detto
prima, vi sono molte deficienze, comunque, cominciamo a fare
qualche cosa, sennò noi, anche in questo campo, ci areneremo in
discussioni aride e sterili in questo Consiglio e non concluderemo
mai niente.
Montesano (P.S.D.I.)
- Chi chiede la parola?
Bordon (D.C.) -
... Solo chiarire una cosa. Accade spesso
che il Consigliere Manganoni - io penso non in malafede - ma faccia
delle discussioni e faccia dire da altri quello che non è stato
detto. Indipendentemente dal fattore tecnico, dalle citazioni
tecniche, dagli articoli che ha citato il Consigliere nostro,
Manganone, il discorso nostro è molto più chiaro. Noi non abbiamo
nessuna intenzione di ritardare niente. Noi non ci sentiamo - e
questo ci sia concesso, anche se lo ritenete sbagliato - di dare un
avallo in bianco così forte alla Giunta. Noi non riteniamo che noi
oggi qui, in questa sala consiliare, lo abbiamo detto l'altro
giorno, indipendentemente da tutto quello che si possa dire, non
riteniamo che il Consiglio regionale faccia bene di dire alla
Giunta: "
Noi ti diciamo: approva questi piani, fa quello che
vuoi
" perché è detto molto chiaramente qui sopra che le
variazioni possono soltanto essere rapportate dalla Giunta. E
allora mi riprendo e dico, ogni tanto, riaffiora in noi un pensiero
di questo genere: io vorrei sapere se andiamo avanti di questo
passo, con il Piano regolatore di La Salle, che prevede, se non
sbaglio, i 35.000 abitanti, 10.000 li prevediamo a St. Marcel e, se
tanto mi dà tanto, attraverso tutti i Comuni della Valle d'Aosta,
se non erro anche Antey, altri comuni della stessa forza, dove non
è che venga solo quadruplicata o moltiplicata per 40, ma
addirittura prevediamo, in certi comuni, delle popolazioni che
hanno adesso 1.000 abitanti se ne prevedono 30, 40, 50 mila, io mi
domando cosa intendiamo fare della Valle d'Aosta.
Io, naturalmente, non dico che la Giunta approverà il Piano
regolatore di La Salle con i 35.000 abitanti previsti o meno, io
dico soltanto, ognuno ha le sue idee, le sue impostazioni, io non
mi sento di dire alla Giunta: "
Guarda, noi, con questa
approvazione, ti lasciamo andare avanti, fai quello che vuoi e sarà
ben fatto
". Io ritengo che sia umano chiedere alla Giunta:
"
Hai un Piano regolatore? Ce lo porti qui e ci dici come intendi
variarlo
" e io approverò o non approverò questa variazione.
Io credo che, in questo, non ci sia niente di trascendentale,
che sia una delle richieste più umane di questo mondo. Invece di
dire: "
Fai quello che vuoi, ti autorizzo
" adesso, io non è
che abbia proprio proprio tutta la sfiducia nella Giunta, ma voglio
essere tranquillo, perché quando domani andremo in un determinato
comune e ci diranno: "
Tu fai parte del Consiglio regionale,
avete approvato questa porcheria
" e io dirò di no. "
No, non
l'ho approvata, l'ha approvata la Giunta
", "
Ma tu hai
autorizzato la Giunta a farlo
" ... Comune, con tutti quelli che
vuoi tu, ora non è affatto vero quello che dici tu, che noi siamo
qui per ritardarlo ed è qui che mi permetto di richiamare la tua
attenzione, perché noi non siamo qui per ritardare niente, ti
diciamo soltanto, invece di dire alla Giunta: "
Tutti questi
piani
regolatori
..." perché questo non ce lo inventiamo
mica noi. Arrivati a un certo momento, la Giunta regionale ha
esaminato gli atti pervenuti, con riserva di proporre ai comuni e
di apportare direttamente in sede, rispettivamente, di esame, di
approvazione dei piani regolatori dei predetti comuni e eventuali
necessarie modificazioni, ecc., ecc., quindi queste "
eventuali
necessarie modificazioni
" sono a giudizio insindacabile della
Giunta, noi non c'entriamo più per niente, perché gli abbiamo dato
l'autorizzazione di farlo. Ora, io chiedo scusa, siccome è una cosa
di tale importanza, io non mi sento di dare questa delega in
bianco. Chiedo alla Giunta: vuol essere così cortese, se ha voglia
di accelerare i tempi, questi piani regolatori probabilmente se li
è già esaminati tutti, viene qui in una riunione, ci porta i piani
regolatori, ci dice: "
Su questo di La Salle io intendo fare così
e così e così
", solo allora io sarò tranquillo per quello che
posso approvare. Oggi come oggi, dandola in bianco, io non mi sento
tranquillo. Chiuso. Non c'è da fare della polemica.
Chamonin (M.A.V.) -
Ma mi pare, e su questo chiedo un
chiarimento o all'Assessore o al Presidente della Giunta, mi pare
che ci sia, almeno, a parer mio, se ricordo bene, una errata
interpretazione sulle competenze in questo specifico fatto che
discutiamo oggi.
Mi pare - e di questo chiedo conferma se è come penso - che non
è di competenza del Consiglio entrare nel merito della giustezza o
della bontà del Piano, ma è competenza della Giunta. Il Consiglio
deve avere, mi pare, semplicemente, ha semplicemente, come
competenza, in questo caso, il fatto di autorizzarne l'entrata in
applicazione, cioè l'entrata in funzione definitiva, prima che il
Piano regolatore regionale sia definito, sempre con ché essi piani
vengano poi successivamente approvati dalla Giunta regionale.
(Montesano
: ha ragione lei
...) (Voce...)
No, no, il
Consiglio non deve approvare i piani, a parer mio, almeno, se
ricordo bene il... la parola della legge, il Consiglio non deve
entrare nel merito dell'approvazione del Piano. Almeno, se ricordo
l'interpretazione data almeno ancor già l'altra volta.
Montesano (P.S.D.I.)
- Ma non è l'interpretazione, è un
articolo di legge del 1971, all'articolo 4, che elenca, nel
controllo degli Enti locali, le materie alle quali è destinato il
controllo della Giunta e sono: bilancio preventivo dei Comuni,
applicazione dei tributi e piani regolatori e strumenti
urbanistici. Quindi è di competenza della Giunta.
Chamonin (M.A.V.) -
Della Giunta! Ecco. Il Consiglio ha
esclusivamente, qui, la potestà di permetterne l'entrata in
funzione prima della definizione del Piano regolatore regionale, ma
non deve - non può, non è che non deve - non può entrare nel merito
della formulazione dei piani. Almeno, su questo vorrei essere
tranquillizzato.
Balestri (P.S.I.) -
Quindi, in pratica, il Consiglio è
tranquillo, perché quando ha fatto le sue osservazioni iniziali o
che, poi la responsabilità è della Giunta, se ne vuol tener conto o
no. Questo è l'iter delle cose. La Giunta dovrebbe tener conto di
certe cose che ritiene giuste e, mi sembra, è nel senso come si è
anche espresso il Consigliere Andrione. Facciamo rilevare questi
punti che per noi non sono... ecc., ecc., voi Giunta dovrete
decidere se ne volete tener conto, se non ne volete tener conto o
che, e il Consigliere, praticamente, ad un certo momento, dice:
"
Noi con queste modifiche o che, vi diamo l'approvazione
",
poi sta a loro decidere se farle o no, secondo le varie cose.
Milanesio (P.S.I.) -
Io avevo già detto, sia nella
precedente seduta, sia in questa e nelle sedute che hanno già visto
la discussione su oggetti analoghi, che tutta questa costruzione -
diciamo così - giuridica, era un pochettino traballante, ma non
tanto per le competenze degli organi che sono chiamati a deliberare
in merito all'approvazione del Piano regolatore, su questo non vi è
dubbio: la competenza sull'approvazione di un Piano regolatore di
un Comune, o comunque, anche di un programma di fabbricazione, di
uno strumento urbanistico comunale, sono competenze della Giunta
regionale. Su questo non mi pare che vi possano essere dei dubbi,
perché è stabilito addirittura da due leggi regionali, la legge del
1960 - legge urbanistica del 1960 - e poi dalla legge che ha citato
prima il Presidente del Consiglio, cioè la legge 15.11.1971, n. 15
"Norme per i controlli amministrativi sugli atti degli Enti locali
in Valle d'Aosta", cioè una legge che abbiamo approvato - tra
l'altro, credo all'unanimità, o quasi - due anni fa, neanche, nel
novembre del 1971. Quindi, in base a queste due leggi, non vi è
dubbio alcuno che la competenza per l'approvazione del Piano
regolatore o del Piano di fabbricazione sia della Giunta
regionale.
Vi è un problema da risolvere a priori e cioè, poiché la legge
urbanistica regionale del 1960 ipotizzava due ordini di
pianificazione: la pianificazione regionale, cioè il Piano
urbanistico regionale, il quale doveva essere approvato dal
Consiglio regionale, e poi ipotizzava i piani regolatori comunali,
i quali dovevano avere, come - diciamo così - compatibilità il
Piano urbanistico regionale, dovevano cioè essere compatibili con
quest'ultimo e dovevano essere approvati dalla Giunta
regionale.
Ora, non avendo il quadro generale di riferimento, si è
provveduto ad inventare - consentitemi l'espressione - un
marchingegno che però abbiamo inventato tutti assieme e ce ne siamo
serviti tutti, senza esclusione, tutte le forze presenti in questo
Consiglio - che sono state, ora in Giunta, ora all'opposizione - ce
ne siamo serviti a più riprese, proprio per poter autorizzare
l'entrata in vigore di un Piano regolatore che doveva essere
approvato dalla Giunta senza che il Consiglio regionale approvasse
prima il Piano urbanistico regionale.
Il marchingegno consiste solo in quello, quindi, qui, non vi è
sottrazione di competenza da un organo ad un altro organo, vi è
solo una valutazione di questo tipo e cioè: il Consiglio regionale
ritiene che, in assenza del Piano urbanistico regionale, quel tale
piano regolatore possa essere approvato dalla Giunta regionale...
più che approvato, possa entrare in vigore, a seguito
dell'approvazione della Giunta regionale. E questa è una
valutazione che abbiamo sempre fatto preventivamente e comunque
voglio ricordare al Consiglio che, intanto, questa autorizzazione
all'entrata in vigore, da parte del Consiglio, alla Giunta
regionale, non è servita per approvare a scatola chiusa i piani
regolatori comunali; è servita, il più delle volte, per restituirli
con delle osservazioni sostanziali, che in genere sono state sempre
quelle - come è ovvio, del resto - dell'ufficio preposto
all'istruttoria di questi piani regolatori, perché, per adesso, le
osservazioni dell'ufficio sono state tenute in considerazione dalla
Giunta, tanto è vero che numerosi piani sono stati restituiti,
altri sono oggetto - diciamo così - di contestazione e oggi ho
avuto il piacere di sentire il Consigliere Andrione che
indubbiamente si è documentato su questi piani, è andato a
vederseli e ha ricordato le considerazioni che l'ufficio ha svolto.
Ma non solo l'ufficio, devo dire, perché questi piani sono stati
visti, evidentemente, a livello di assessorato e sono le proposte
che l'assessorato e l'Assessore competente - cioè il sottoscritto -
propone alla Giunta e al Consiglio.
Quelle osservazioni sono evidentemente le osservazioni tecniche,
ma anche politiche, in merito a quei piani, perché vi sono delle
considerazioni ben precise e le relazioni sono firmate anche dal
sottoscritto. Sono firmate dal Sovraintendente - dall'Architetto
Bellone - e dall'Assessore. Quindi, non si tratta di una relazione
acefala o tecnocratica; è un'assunzione di responsabilità, è una
indicazione precisa che il sottoscritto, con l'aiuto indispensabile
dei tecnici, fa alla Giunta e al Consiglio.
Ora, io non credo che il problema si possa affrontare e
risolvere oggi con un ordine del giorno tipo quello che propone il
Consigliere Manganone che, in definitiva, intanto, stravolge quella
che è la prassi instaurata sino ad oggi e seguita da tutti... Ma si
può benissimo ritornare sui propri passi, non c'è un delitto di -
diciamo così - di incongruenza. Il Consiglio regionale può decidere
quello che vuole, nell'ambito delle leggi, però, sia ben chiaro.
Cioè, io ritengo che questa deliberazione, questo ordine del
giorno, così come viene proposto, sia incongruente. Intanto, in
definitiva, sottragga - diciamo così - alla Giunta una competenza,
perché se i piani sono approvati - e sono approvati - non è che
l'autorizzazione all'entrata in vigore possa e debba avvenire
successivamente. Primo.
Ora, non è vero che la Giunta regionale... Tra l'altro, preso
atto che da parte della Giunta vi è la volontà di approvare i piani
regolatori, noi non abbiamo la volontà di approvare i piani
regolatori non importa come sono. Sarebbe grave, in questo caso,
che noi dicessimo che vogliamo approvare i piani regolatori che ci
hanno presentato.
In realtà, le relazioni presentate dall'assessorato e
dall'Assessore stanno a testimoniare che non c'è questa volontà di
approvarli, o perlomeno, non tutti. Alcuni. C'è anche la volontà di
restituirli, perché non sono a nostro avviso approvabili, o
comunque, se venissero approvati, sarebbero una grave iattura,
perché comprometterebbero in qualche modo quel discorso unitario ed
equilibrato che abbiamo cercato di fare, sia pure con la bozza del
Piano regionale e con le indicazioni programmatiche che sono emerse
a livello di programmazione e a livello di Piano urbanistico
regionale.
Io devo quindi dire che mi pare corretto il modo di procedere,
in questo caso, del Consigliere Andrione, il quale, avendo chiesto
una sospensione l'altra volta per esaminare i piani regolatori, li
ha esaminati, ha fatto delle osservazioni che sono, così, concrete,
e alle quali io devo dare una risposta, perché non solo è doverosa,
ma mi è anche, così, gradito potergliela dare.
La Magdeleine: per il Piano regolatore di La Magdeleine - che è
già frutto di diversi scambi di vedute tra l'Amministrazione
regionale e il Comune - è chiaro che siamo arrivati ad un punto
direi quasi ottimale, quindi è un piano che, con lievissimi
ritocchi - e adesso non ricordo più esattamente quali possono
essere questi ritocchi -, ma è un piano che può essere
approvato.
Tutti questi piani soffrono del gigantismo, cioè, che cosa
succede? Non è che questi abitanti poi ci saranno; probabilmente,
non ci saranno mai, però sono teoricamente insediabili. Che cosa
succede? Che se un Comune ha una certa superficie e supponiamo ha
una superficie abbastanza estesa, di tanti ettari, e noi rendiamo
edificabili troppe zone di questo Comune, va da sé che la
popolazione, teoricamente insediabile, diventa elevatissima.
Ora, queste previsioni demografiche o turistiche, probabilmente,
non si verificheranno, anzi, certamente non si verificheranno mai,
però qual è il risultato negativo che si determina sul Piano
urbanistico? È che le maglie - chiamiamole così - di questo Piano
sono troppo larghe, per cui in realtà non si è disciplinata
l'edificazione, non si è disciplinato un bel niente, perché poi la
poca edificazione che si farà rispetto a quella massima
ammissibile, sarà casuale, sarà disordinata. Ecco perché questi non
sono più strumenti urbanistici, ma sono semplicemente dei piani che
non regolano niente, ma che autorizzano a fabbricare dove a uno
pare e piace. Ecco perché non si possono approvare questi piani.
Non perché porteranno 25 mila abitanti o ne porteranno 10 mila o ne
porteranno 15 mila, ma perché quelle 20 case, quelle 50 case che si
faranno, aumenteranno la sensazione del disordine urbanistico,
aumenteranno l'intervento di... non so come definirlo, di rincalzo
dell'Amministrazione comunale e regionale per le opere di
urbanizzazione e per le infrastrutture, perché uno farà una casa di
qua, l'altro la farà di là, poi bisognerà allacciarlo con la
strada, con l'acquedotto e con la fognatura. E quindi non si fa una
politica urbanistica.
Ora, mi rendo conto che tante sono le difficoltà in una
amministrazione per poter fare un piano regolatore, per poter dire:
"
Tu puoi costruire, tu non puoi costruire
", perché poi il
piano regolatore si riduce, ad un certo punto, così, in soldoni,
diciamo, si riduce in una serie di vincoli - almeno per il
cittadino - in una serie di vincoli che gli impediscono di fare
certe cose.
Ora, Signori Consiglieri, noi cerchiamo di educare i Comuni, un
po' alla volta, a fare questi piani regolatori. Piani regolatori
che i Comuni fanno sulla propria pelle, o perlomeno, che gli
amministratori fanno sulla propria pelle, pelle elettorale diciamo,
e quindi hanno una certa riluttanza a farli. Però è inevitabile, è
una esigenza. Se ne stanno rendendo conto un po' alla volta.
Dicevo, a La Magdeleine siamo già arrivati ad un punto discreto
e ritengo che, con lievi ritocchi, si possa approvare, sia pure
mettendo ben chiaro che la Giunta regionale - ed io mi sono ancora,
prima di dire questo, consultato con il Presidente, è un'opinione
che avevo io, ma ce l'ha anche il Presidente - che la Giunta
regionale non è d'accordo affinché vi sia una strada carrozzabile
che collega La Magdeleine con Chamois. Quindi diamo assicurazioni
in quel senso.
Il problema di La Salle. Il problema di La Salle è chiaro, non è
stato visto con la necessaria avvedutezza, è un Comune molto
esteso, le richieste di edificazione saranno arrivate da tutte le
parti al Comune e al Consiglio e quindi è saltato fuori un piano
che, in realtà, non è un piano, cioè è una elencazione di
suscettibilità all'edificazione, senza un coordinamento e senza
delle giustificazioni precise. Sono tutte valide e vere le tesi che
individuano in La Salle un Comune che deve protendersi e collegarsi
con altri Comuni e con altre zone orografiche per le possibilità di
sviluppo degli sport invernali e, tra l'altro, vi è pure un Piano
Chappy, vi sono degli studi, e tra l'altro vi sono anche delle
indicazioni concrete nel Piano urbanistico regionale. Quindi, il
Piano regolatore di La Salle è un piano su cui io ritengo si debba
intervenire per chiedere delle sostanziali modifiche.
St. Marcel idem. Le proposte che fa l'assessorato sono di
sostanziali riduzioni e di modifiche. Quindi, evidentemente, avendo
firmato io le relazioni su questi piani da parte dell'ufficio,
avendole condivise e discusse, queste non possono che essere le mie
opinioni, perché le ho messe in calce con la mia firma.
C'è da riscontrare una improprietà nella formulazione della
delibera. In realtà, in base alla legge regionale 28 aprile 1960,
n. 3, noi non prevediamo la figura del programma di fabbricazione
e, del resto, la figura del programma di fabbricazione è già
consentita all'approvazione della Giunta regionale in base ad una
legge dello Stato che è, mi pare, la 865, tra l'altro, perché
autorizza le Regioni a Statuto ordinario ad approvare i piani di
fabbricazione.
Quindi non ho nessuna difficoltà a stralciare dal dispositivo di
delibera, cioè: "
decida di approvare ai sensi del 1° comma,
ecc., ecc.... che i piani regolatori generali
" basta cancellare
"
e i programmi di fabbricazione dei Comuni sotto indicati
" e
poi, nei "
sotto indicati
" si tolgono i programmi di
fabbricazione, per cui rimangono solo i tre piani regolatori.
Ecco, questo, come risposta al Consigliere Andrione, cui devo
dare atto della serietà del suo intervento e anche delle sue
intenzioni quando chiede il rinvio, perché il rinvio lo ha
utilizzato proficuamente.
Ecco, Manganone, noi, purtroppo, polemizziamo sempre su queste
questioni e io non vorrei... Qui si dice: "
la Giunta c'ha il
toupet, l'Assessore c'ha il toupet
". Intanto, toupet si scrive
con "ou", non con la "u" sola. Comunque, volevo dire che non c'è
nessun toupet da parte di questa Amministrazione. L'abbiamo già
presentata in precedenza una deliberazione di questo tipo, la
ripresentiamo adesso, senza nessuna iattanza, insomma, non credo
che vogliamo prendere in giro nessuno. Non vogliamo su ogni
questione di carattere urbanistico sollevare sempre tutto il
vespaio della "Legge ponte", dei vincoli che ci sono. In poche
parole, Manganone, io non vorrei che qui si confondesse una certa
volontà urbanistica di questa Amministrazione regionale, che si è
servita della legge dello Stato, della "Legge ponte", per fare quel
minimo (minimo, io con questo non voglio dire che abbiamo ottenuto
risultati strabilianti), quel minimo di ordine urbanistico in
questa Regione, eh, dico, non vorrei che si confondesse questa poca
volontà urbanistica (che però c'è stata, in una certa misura) con -
diciamo così - con nessuna volontà di fare della politica
urbanistica. A me pare che tutti gli interventi suoi in questo
settore abbiano mirato a scardinare l'unica legge che in Italia - e
quindi anche in Valle d'Aosta - poteva dare alle pubbliche
Amministrazioni uno strumento per salvaguardare certe situazioni di
tutela ambientale, certe situazioni - diciamo così -
urbanistiche.
Io ho giudicato la sua proposta di legge, allora ... non solo
io, ma penso la maggioranza di questo Consiglio, perché la
maggioranza ha pregato così gentilmente... del Consiglio voglio
dire, eh, non maggioranza che sostiene questa Giunta... diciamo
tutti i Gruppi consiliari di quella Commissione che si è
costituita, ti hanno pregato gentilmente di ritirare questa
proposta di legge...
(Voce)
...Scusa, fammi finire. Ti hanno
pregato gentilmente, ho detto...
(Voce) (Montesano:
Lascia
finire, Manganone
)
...Tu hai una partecipazione passionale a
questo argomento, mi rendo conto non è...
(Voci)
...cosa
volete, per carità, io non ho nessuna competenza, per carità...
(Voce...)
Montesano (P.S.D.I.)
- Manganone, lasci finire, poi si
avrà la replica. Va bene. Ognuno è padrone di dire quello che
vuole, poi lei farà la replica...
(Voce...)
Milanesio (P.S.I.) -
Premesso, Mappelli, che non sto
dicendo delle fesserie, comunque, sono pronto a sentirmi
contraddire, ma con degli argomenti, ma non con delle - così -
delle urla scomposte e degli atteggiamenti plateali. Tra l'altro,
poi, non ti vedono neanche dalla platea. Se fosti di qua, ti
vedrebbero, comunque, va beh... Quindi, sono un pochettino sprecati
certi atteggiamenti, sono superflui, quantomeno.
Ora, dicevo, il Consiglio, nella sua stragrande maggioranza, ti
ha chiesto gentilmente - perché ci sono anche degli alleati tuoi in
questo momento - ti han chiesto di ritirare...
(Montesano:
Manganone, stia calmo) ...questo disegno di legge, pur dandoti atto
che avevi sollevato un grosso problema. Ma questo problema qui
l'han sollevato sempre tutti e noi ti diamo atto che hai sollevato
un grosso problema, al quale, però, il Consiglio non ha, nella sua
complessità, dato una risposta e cercheremo di dargliela tutti
assieme, senza diritti e pretese di primogenitura. Ora, dicevo, qui
non bisogna venire tutte le volte che si discute di urbanistica, ad
accusare l'Amministrazione di non volerla fare, quando, fino ad
oggi, le tue proposte sull'urbanistica e lo dicevamo chiaramente
nella relazione che abbiamo fatto alla tua proposta di legge...
Montesano (P.S.D.I.)
- Consigliere Manganone, la invito a
far silenzio. Lasci parlare, quando ha finito di parlare, fa la sua
replica.
Milanesio (P.S.I.) -
Abbiamo sempre detto che quella
proposta di legge ipotizzava una legge non urbanistica, cioè era la
negazione esatta dell'urbanistica nel suo significato genuino e -
diciamo così - ormai accettato universalmente, cioè, di disciplina
del territorio e del suo sviluppo per una convivenza armonica e
civile. Lì si ipotizzava la possibilità di edificare dove piaceva a
ciascuno, il che mi pare che poteva essere definita, invece, una
legge sulla ripresa dell'edilizia, ma non certo una legge
sull'urbanistica.
Comunque, non è su questi argomenti che voglio improntare questa
replica, voglio semplicemente dire che, anche in questo caso,
Manganone, la tua proposta non sorge da un esame degli elaborati
che erano giacenti presso l'assessorato, perché la richiesta fatta
dal Consiglio, allora, era quella di dare agio ai Consiglieri di
esaminare questo.
Io ho apprezzato quanto ha detto il Consigliere Andrione, avrei
gradito che, da parte tua, che sei il massimo esperto di
urbanistica della Democrazia cristiana locale e da parte di Bordon,
che è il Segretario regionale della D.C., ci fosse un intervento
puntuale sul Piano di La Salle, sul Piano regolatore di La
Magdeleine e sul Piano di St. Marcel, per dire cosa non andava bene
nella relazione da me proposta alla Giunta e al Consiglio. Allora
sì che il discorso sarebbe stato costruttivo, sarebbe stato
opportuno. Saremmo entrati finalmente nel merito.
Quando poi... Che cosa proponi tu col tuo ordine del giorno?
Proponi che il Consiglio non entri nel merito adesso - perché, non
l'abbiamo già rinviato abbastanza questo? - ma che entri nel merito
poi dopo.
Ora, Signori, qui i casi sono due: o dell'urbanistica se ne deve
solo parlare in modo generico, vago, oppure, quando vi è
l'occasione, la circostanza per entrare nel merito, non si vuole
entrare nel merito perché è troppo spinoso, è troppo scomodo.
Certo che è scomodo respingere i piani regolatori quando gli
amministratori comunali vengono a chiederti di approvarli. Certo
che è scomodo dire che non bisogna fare la strada tra La Magdeleine
e Chamois. È scomodissimo! È molto più facile approvare i piani
regolatori. È molto più facile dire: "
D'accordo, Piano di La
Salle lo approviamo così. Piano di La Magdeleine lo approviamo così
e lo stesso quello di St. Marcel
". È molto più comodo. Gli
amministratori comunali ce ne sarebbero grati, certamente. Però, se
noi facciamo una cosa del genere, veniamo meno ad un dovere
fondamentale.
Ora, la richiesta di autorizzazione per l'entrata in vigore
viene fatta dalla Giunta regionale sulla base - questo lo dichiaro
ufficialmente - delle relazioni che sono state presentate e
allegate e firmata anche dal sottoscritto, non solo dai tecnici. Vi
prego, se avete avuto occasione di leggerle, potete prendere atto
di questo. Quindi, sulla base di quelle relazioni, noi chiediamo
che il Consiglio regionale svolga delle considerazioni che devono
riferirsi evidentemente sulla compatibilità di questi piani
regolatori comunali, se vengono approvati o se vengono respinti,
con quello che dovrebbe essere il Piano regolatore regionale, che
però non esiste ed è chiaro che è tutta qui la debolezza di questa
impostazione, di questa procedura. Però l'abbiamo già seguita.
Consigliatemene un'altra, io non lo so. È chiaro che è una
impostazione che mostra il fianco, però l'abbiamo seguita in
precedenza e prima andava bene per i Consiglieri della D.C., non
vedo perché non vada bene adesso. Forse, perché sono cambiate le
maggioranze... ma allora, se la politica deve essere sempre
occasione di bisticcio, di questionare quando le maggioranze
cambiano e che, quindi, ci si dimentica le impostazioni che si sono
seguite appena ieri... ora consentitemi di dire che questa è la
politica con la "p" minuscola, non è la politica alla quale
cerchiamo di onorarci di appartenere.
Ringrazio il Consigliere Manganoni che, non è che ha fatto la
difesa d'ufficio di nessuno, ha semplicemente ricordato che questi
piani dobbiamo pure esaminarli, dobbiamo pure rispondere
qualcosa.
Ora, quando la risposta della Giunta regionale ha un
significato, anche ai sensi di legge? A mio avviso, quando diventa
un atto amministrativo valido per restituire al Comune un Piano
regolatore, quando è un atto definitivo e cioè quando il Consiglio
regionale ha dato l'autorizzazione per l'entrata in vigore, che può
anche significare, per il diniego di questo Piano regolatore dalla
Giunta regionale. Se no, qui, continuiamo a rimanere in una
situazione di incertezza amministrativa e non si compiono degli
atti amministrativi completi.
Ecco perché chiediamo questo e non perché la Giunta regionale
vuole scavalcare il Consiglio regionale. È una materia questa,
guardate, che se fosse, per paradosso, di competenza esclusiva del
Consiglio regionale, anche quella dei piani regolatori comunali,
credo che faremmo un piacere a qualunque Giunta regionale, non solo
a quella che c'è adesso, ma a qualunque Giunta potrà succedergli,
perché è un argomento talmente scabroso e talmente difficile e
ostico che, così, se le responsabilità fossero generalizzate, forse
sarebbe meglio per tutti.
Però, scusatemi, se questi non sono compiti dell'Esecutivo, che
cosa ci sta a fare l'Esecutivo? Allora ipotizziamo la
trasformazione del nostro ordinamento regionale in un ordinamento
assembleare. Può anche essere una proposta, questa. Magari qualche
partito potrà fare questa proposta per le prossime elezioni come
clou della discussione elettorale. Possiamo proporre anche questo,
però, sino ad oggi, la struttura del potere regionale è quella che
è; mi pare che dobbiamo rispettare gli organi e le procedure che
esistono e sussistono.
Io, quindi, non voglio polemizzare neanche con Bordon che è
sempre così... pur essendo un po' polemico, è, se non altro, più
spiritoso. Devo dire che questa proposta che noi facciamo, noi
chiediamo al Consiglio che la voglia votare e, ribadendo i concetti
che ho espresso, e cioè che la relazione allegata è quella che
l'assessorato propone alla Giunta per le decisioni della Giunta e
ribadendo, ancora, che l'ordine del giorno presentato da Manganone,
intanto, dice una cosa errata, perché noi non abbiamo voglia -
questo lo ribadisco - di approvare tutti i piani regolatori così
come ci sono stati presentati, non solo, ma non abbiamo nemmeno
voglia di modificare una procedura che fino ad oggi è apparsa la
più corretta possibile nell'attuale sistema legislativo.
Quindi, invitiamo il Consiglio ad approvare questa proposta
emendata, nel senso che ho detto prima, cioè, togliendo la parte
dei programmai di fabbricazione, perché è una competenza che è già
assegnata alla Giunta regionale.
Montesano (P.S.D.I.)
- Depennarla, quindi?
Milanesio (P.S.I.) -
Depennarla, sì, depennarla sia dove
si dice "
di approvare ai sensi del 1° comma dell'articolo 18...
che i piani regolatori generali
", via, e "
i piani di
fabbricazione
" cancellato. E anche nella parte finale, dove si
dice "
programmi di fabbricazione
".
Andrione (U.V.) -
Vorrei sgomberare innanzitutto il
terreno da un equivoco che credo sia stato luminosamente
prospettato dal Consigliere Chamonin e cioè, secondo me, il
Consiglio regionale si trova oggi di fronte ad una alternativa: o
autorizza la Giunta all'entrata in vigore dei piani comunali con
atto di Giunta, oppure non autorizza la Giunta.
Nel caso che il Consiglio regionale autorizzi la Giunta, la
Giunta potrà solo successivamente a questa autorizzazione entrare
nel merito del Piano regolatore di quel dato Comune e perciò...
perché, almeno questa è l'interpretazione di legge, io posso
sbagliarmi, però mi sembra che il significato di "autorizzazione
all'entrata in vigore" non possa essere altro che questo. Almeno,
io ho interpretato in questa maniera e il mio intervento è stato
fatto su questa base. Se noi tutti questa sera fossimo stati qui
coscienti di quello che questi piani regolatori dicono, avremmo
potuto seguire una strada differente da quella che ho proposto io e
cioè: non autorizzare la Giunta all'entrata in vigore di certi
piani che al Consiglio non fossero piaciuti, alla maggioranza del
Consiglio non fossero piaciuti. E allora, con questo tipo di
procedimento amministrativo valido, ci sarebbe stata una
maggioranza che avrebbe detto, per esempio: "
Per il Comune di La
Salle non c'è l'autorizzazione all'entrata in vigore di detto Piano
regolatore".
Al di fuori di questo sistema, nel sistema attuale della
legislazione regionale, c'è soltanto il pericolo di procedere per
chiazze e cioè di procedere con un sistema che fa sì che alcuni
Comuni, specialmente i più grossi, abbiano un Piano regolatore e
che continuino a fare delle variazioni non sempre giustificate e
non sempre innocenti - e non dico di più - e, dall'altro, la grande
maggioranza dei Comuni che è ridotta allo 0,03, cioè alla legge di
salvaguardia e all'applicazione di certi articoli che conosciamo
tutti, che impediscono quelle provvidenze di sviluppo,
quell'intervento regionale che permetterebbero di modificare certe
situazioni.
L'Assessore Milanesio ha sottolineato che le proposte
dell'ufficio sono anche le proposte della Giunta. Io mi permetto di
dire che, avendole lette, ho concluso in certi casi in senso
diametralmente opposto a quelle che sono le conclusioni
dell'ufficio e cioè vorrei dire questo: che dalla valutazione di
una certa situazione di fatto, che è evidentemente opera di
tecnici, il politico deve dire quello che pensa. E da quella stessa
valutazione di fatto, quando un tecnico conclude in un certo senso,
il politico può concludere per altri ragionamenti, per altre vie,
per altre ragioni, può arrivare alla conclusione opposta.
E io ribadisco che chiedo alla Giunta di respingere il Piano
regolatore del Comune di La Salle, ma non di chiedere delle
modifiche, di respingerlo, perché deve essere rifatto, il che è un
concetto differente.
E, entrando nel merito della discussione con Manganoni, non
credo di essere un ingenuo perché, a proposito di quella data
discussione, eravamo dalla stessa parte della barricata, ma
desideravo e desidero - e sono stato contento di sentirlo - che
certi principi fossero ribaditi, perché la storia della Valle
d'Aosta e la storia di certe operazioni non si arresta al 16 marzo
del 1973, ci sarà un avvenire e, ad un certo momento, la storia
della strada della funivia di Chamois sarà un nodo che deve venire
al pettine e quindi è bene che ci siano delle precisazioni, delle
puntualizzazioni date dagli organi responsabili al momento voluto,
quando si discute di piani regolatori e quando in una maniera
surrettizia vengono introdotti dei documenti ufficiali...
esattamente i principi opposti a quelli per i quali la Giunta ha
speso 600 milioni di lire, l'Amministrazione regionale. E quindi
non è questione di ingenuità, direi, anzi, che è - se vuoi - una
callida predisposizione per l'avvenire.
E tu hai parlato di non prendere una posizione negativa nei
confronti di certi Comuni e io, su questo, sono perfettamente
d'accordo con te, ma quello che dico io è di proporzionare in
maniera razionale lo sforzo che si vuole fare, per un periodo di
tempo limitato, perché il piano regolatore vale - essendo uno
strumento dinamico e lo ripeto, vale per un certo periodo di tempo
- ma di limitare in maniera razionale questo sviluppo e di non fare
che cosa? Quello che è stato illustrato bene dall'Assessore
Milanesio: dare una maglia talmente larga, per la quale che cosa
succede? Che c'è il privato che è ricco e che può farsi la villetta
e pregiudica il territorio e quello che fa il /
paysan
/, che
mantiene il suo terreno a verde, è soltanto destinato domani ad
essere espropriato con una qualsiasi 865.
Cioè il piano deve essere proporzionato alle effettive
possibilità di sviluppo di questo momento ed è inutile prevedere,
oggi come oggi, per un prossimo avvenire, 35.000 abitanti a La
Salle o 10.000 abitanti a St. Marcel e anche i 4.000 a La
Magdeleine, anche se io riconosco che il Piano regolatore di La
Magdeleine è fatto molto meglio di certi altri. Mi sembrano
eccessivi, perché - ripeto quello che ho detto prima - una volta
che un certo patrimonio paesaggistico è intaccato, non è più
recuperabile, non è più recuperabile in termini di secoli e non
parliamo di decenni.
E quindi ripeto il mio concetto: per me, noi possiamo soltanto
dire alla Giunta: "
Sei autorizzata
- sì o no -
all'entrata in vigore di questi piani regolatori
", però
abbiamo il diritto di dire quello che pensiamo su questi piani
regolatori. E allora sia il Piano regolatore di La Magdeleine (con
le modifiche, con quanto è già stato chiarito dall'Assessore), sia
il Piano regolatore di St. Marcel sono - secondo il mio punto di
vista - una riduzione sensibile della possibilità di insediamenti e
non perché gli abitanti teoricamente insediabili sono troppi, ma
perché è semplicemente una questione di comodo: si parla di 35.000
abitanti o di 10 mila abitanti, perché questi 10 mila abitanti
corrispondono ad altrettanti metri cubi previsti di costruzione, di
cui soltanto alcuni potrebbero essere costruiti in un lasso di
tempo ragionevole, nel lasso di tempo, cioè, in cui noi prevediamo
che questo Piano regolatore non sia modificato.
E, infine, no al Piano regolatore di La Salle, che deve essere -
a nostro avviso - completamente rifatto.
Questo come sostanza, come sostanza in base ad una
interpretazione della legge, che può essere sbagliata, ma che,
secondo noi, diciamo oggi questa cosa e siamo sicuri di poterla
dire nell'avvenire, quale che sia la nostra posizione in questo
Consiglio.
Dolchi (P.C.I.) -
Molto di quello che volevo dire, l'ha
già detto il collega Andrione. A me sembra che qui dovremmo
stralciare alcune cose e le cose che io dico, sono più che altro
per, intanto, convincere il Consiglio, ma vedere se il Consiglio
condivide il ragionamento che ha già fatto in parte il collega
Andrione che mi sembra - giunti a questo punto della discussione -
possa essere quello che ci porta ad una conclusione.
Secondo me qui c'è una certa confusione anche nelle parole.
Queste cose le abbiamo già dette anche in altri dibattiti su questo
argomento, quando noi stessi, da questi banchi, questo Gruppo
sosteneva che l'articolo18 della legge 1960, proprio perché si
riferiva ad un Piano regolatore regionale non ancora esistente,
dava al Consiglio la facoltà di esaminare i piani per evitare che,
in attesa del Piano regolatore generale regionale, non ci fossero
74 piani comunali che precostituissero, poi, approvati
singolarmente dalla Giunta, la redazione del Piano regolatore
regionale.
Cioè, cosa sostenevamo noi? Cosa si sera preoccupato il
legislatore con l'articolo 18, cioè con questa norma transitoria? È
in elaborazione il Piano generale regionale, se noi - e questo deve
essere approvato dal Consiglio regionale - se noi non abbiamo la
visione di quello che fanno i 74 comuni, in carenza, in assenza del
Piano regolatore regionale, che deve approvarlo il Consiglio,
succede che vengono approvati 74 piani e quindi diventa inutile,
superflua, l'approvazione consiliare del Piano regolatore
regionale. Ecco, questo avevamo sostenuto e direi che molto del
dibattito si era incentrato sulle parole "approvazione" o "non
approvazione".
Ma mi sembra che, poi, nel corso dell'applicazione pratica, ci
siamo chiariti le idee e io, per me, vorrei riassumere questo
concetto: il Piano regolatore è adottato dal Comune - su questo non
ci sono dubbi, la parola "adottato" riguarda l'Amministrazione
comunale - viene approvato... è qui che si comincia a fare una
prima confusione quando si dice "approvato dalla Giunta", ecco, io
eliminerei la confusione dicendo: "
approvato dall'autorità di
tutela
". Perché, in questo caso, facendosi riferimento ad una
legge nazionale e a una legge regionale, quella del 1971, la
competenza dell'approvazione è indubbiamente demandata all'autorità
di tutela, che, nella nostra Regione, non è il Comitato di
controllo, ma è la Giunta.
Se noi, però, in questo caso, chiaramente indichiamo nella
Giunta che adotta il provvedimento, non l'esecutivo del Consiglio
regionale, ma l'autorità di tutela, non abbiamo dubbi
sull'applicazione sia della legge nazionale, che della legge del
1971 che riguarda la tutela sugli atti dei Comuni e, quindi, la
competenza in materia urbanistica e piani regolatori.
Ecco perché concordo con la proposta della Giunta, formulata
dall'Assessore Milanesio, di depennare i programmi di fabbricazione
dalla decisione che viene sottoposta al Consiglio, perché questa
non avrebbe fatto altro che creare una ulteriore confusione.
Non ci sono dubbi che la legge del 1960 parla di piani
regolatori e se quindi esiste un motivo d'intervento, un momento
d'intervento a livello regionale, questo è per i piani
regolatori.
E qui abbiamo il motivo del contendere. L'articolo 18: "
I
piani regolatori, adottati dai Comuni, approvati dall'autorità
tutoria, dall'autorità di controllo
(diciamo così per essere
più aderenti ad una nuova realtà di controllo)
entrano in
vigore
(se ci fosse il Piano regolatore generale regionale non
ci sarebbero dubbi)
entrano in vigore dopo l'approvazione
dell'autorità di controllo
". Non c'è il Piano regolatore
generale regionale, scatta l'articolo 18 della legge regionale del
1960, la quale che cosa dice? Proprio per quelle preoccupazioni a
cui accennavo all'inizio del mio intervento che, in attesa, che in
assenza del Piano regolatore regionale potranno, anche prima
dell'approvazione, potranno entrare in vigore con deliberazione del
Consiglio regionale. Cosa voleva significare tutto questo? Che il
Consiglio regionale voleva conservare la sua possibilità di
indagine, di esame, di entrata nel merito della valutazione -
quello che ha fatto il collega Andrione - sui piani regolatori
affinché non fossero in contrasto, perlomeno, con l'orientamento
che dovrebbe avere il Consiglio regionale per la redazione dei
piani regolatori regionali.
Quindi, non approvazione, ma esame da parte del Consiglio
regionale dei piani - come è stato fatto, come può essere fatto con
la decisione di oggi per poi autorizzare, per poi consentire
l'entrata in vigore del Piano - come dice l'articolo 18, in assenza
del Piano regolatore regionale generale.
Allora qui io mi permetto di dire che, se la cosa si svolge in
questo modo, la deliberazione che ci viene sottoposta non deve
parlare di approvazione, cioè la prima parola "decide di approvare"
perché, se no, ricreiamo la confusione. Non siamo più aderenti a
quello che è la deroga che l'articolo 18 stabilisce affinché il
Piano regolatore comunale possa entrare in vigore prima
dell'approvazione, da parte del Consiglio regionale, del Piano
regolatore generale regionale.
Quindi io mi permetterei, proprio così, con una chiarezza che mi
sono cercato di sforzare di ritrovare nel mio intervento, e nella
mia posizione, nella posizione del nostro Gruppo, che decide - se
vogliamo rimanere aderenti a questo ragionamento, che in fondo è
quello che ci ha orientato in questi anni nel pratico esame dei
provvedimenti e quando, anche, li sollecitiamo per necessità delle
Amministrazioni comunali - decide di autorizzare, decide di
consentire che entrino in vigore prima dell'approvazione da parte
del Consiglio regionale del Piano regolatore generale
regionale.
Ecco, quindi, non è per una questione formale, ma direi proprio
a coronamento di un ragionamento di questo tipo: adozione da parte
del Comune, approvazione da parte dell'autorità di controllo e, da
parte del Consiglio regionale, autorizzazione all'entrata in
vigore, ai sensi dell'articolo 18 della legge del 1960.
Questo mi sembra che sia... Quindi, non è una questione formale,
direi che è una questione sostanziale, per essere aderenti alla
legge regionale e dire, nel disposto che siamo chiamati a votare:
"
Decide di consentire, di autorizzare
- non so come la
Giunta vuole proporre -
che ai sensi del 1° comma dell'articolo
18, in attesa del Piano regolatore (ecc....) entrino in vigore
questi piani regolatori comunali
- e solo i piani regolatori
comunali... -
prima dell'approvazione del Piano regolatore
regionale, da parte del Comune
".
Rimane ancora in piedi quella che era stata la nostra
preoccupazione, cioè: il Consiglio regionale. In questo modo, viene
positivamente risolta questa preoccupazione. Non può esserci, in
attesa, in assenza del Piano regolatore regionale solamente una
approvazione da parte della Giunta, se no, creeremmo una deroga che
non è fatta e non è decisa dal Consiglio regionale, cioè da
quell'organo che è chiamato poi ad approvare il Piano regolatore
regionale. Ecco, quindi, mi sembra che in questo modo, ancora una
volta, abbiamo salvato le prerogative del Consiglio, dando al
Consiglio la possibilità - come diceva Andrione - di autorizzare o
non autorizzare l'entrata in vigore di quel piano, che però segue
il suo iter normale, dall'adozione all'approvazione, da parte del
Consiglio comunale, prima, e dell'autorità di controllo, poi. Ecco
perché noi crediamo che, se il Consiglio concorda su questo
ragionamento che io ho esposto, potrebbe essere considerato
superfluo l'ordine del giorno del Consigliere Manganone, perché il
Consiglio ha la possibilità di entrare nel merito dei piani nel
momento in cui li autorizza o non autorizza alla loro entrata in
vigore.
Manganone (D.C.) -
Io sono qui, in quest'angolo, defilato
dagli occhi degli spettatori che ci sono in tribuna, ma ci son
sempre qui, contrariamente di quel che fa l'Assessore Milanesio
che, pur essendo sotto lo sguardo di determinate persone, in
Consiglio regionale c'è quasi mai. Questa è una constatazione che
non solo io faccio, ma che fa tutto il Consiglio regionale.
L'abbiamo visto, anche in questi giorni, quando all'argomento
c'erano degli oggetti specifici dell'assessorato - vedasi ieri
mattina - l'Assessore Milanesio non c'era. È brutto star lì sotto,
con quei banchi. Noi potevamo anche starci, non abbiam voluto
starci; preferiamo essere qui fuori, in questo nostro
angoluccio.
Milanesio, tu, in Italiano potrai avere 10, però, come contenuto
dei tuoi discorsi, qualsiasi ti dà 4. Sei una contraddizione
meccanica, continua e, passatemi il termine... No, non lo dico,
perché è troppo pesante. Non lo dico, glielo dico poi dopo.
Gliel'ho detto tante volte, mentalmente, ma qui in pubblico, anche
se io son diffidato da quelle persone, non posso dirlo. Ma, nel
nostro tiro alla fune, tra il sottoscritto, senza barba, e tu che
ce l'hai, ha visto perdente l'Assessore, sempre, sempre. Perché tu
sei venuto qui, hai detto un sacco di fesserie e, quando il tempo
si metteva al brutto, hai ritirato i tuoi argomenti. Caso strano,
caso strano che Manganone aveva ragione.
Ma l'abbiamo visto adesso, in questa seduta, in questa mezz'ora
di discussione, quando parlavo dei piani di fabbricazione, tu l'hai
recepito e quindi ti abbiamo smentito nella tua delibera. Adesso ti
sta smentendo il Consigliere Dolchi e quindi, cosa vuoi più di
così? Non è solo il Consigliere Manganone che vuol far polemica con
te, perché io vedo l'urbanistica sotto un'altra ottica. Io, per
fortuna - e voglio dirlo, voglio dirlo perché, insomma, dopo 5 o 6
anni che siamo qui dobbiamo dirci certe cose - io non faccio parte
di determinati speculatori edilizi, sia ben chiaro. Mi assumo tutta
la responsabilità di quelle parole che sto dicendo adesso.
Di piani regolatori ne ho esaminati e visti parecchi e mi
ricordo di essere un sostenitore accanito contro il finanziamento
di determinati piani regolatori, fatti secondo determinate
disposizioni. Chiaro? Perché già allora, 4-5 anni fa, io vedevo in
questa tacita vostra approvazione di piani regolatori una forte
speculazione edilizia. Così è stato. Perché vorrei che la Giunta mi
portasse solo un caso che potrebbe smentirmi su quel che sto
dicendo, io la ringrazio. Ma c'è stata una speculazione
paurosa.
Tu hai tirato in ballo la mia legge dicendo così che il
Consiglio regionale mi aveva invitato a ritirarla. Ma scherzerai
poi mica! Ma queste sono fandonie! Escono da una bocca che di
verità, sul piano urbanistico, ne ha dette poche. Ma la mia legge -
e qui ti dava fastidio, perché avevi paura di qualche concorrente,
caro Assessore Milanesio - la mia legge prevedeva un assessorato.
Tu, l'altra mattina - quindi mercoledì mattina - hai detto:
"
Effettivamente ci vuole un organo politico, anche un
assessorato o un commissariato
". Queste cose tu le hai dette ed
ecco che sei venuto sulle mie determinazioni. Ma poi non è giusto
che la nostra legge prevedeva l'edificazione su tutto il
territorio, non è vero niente, perché tu non l'hai neanche
guardata. Nella parte di periodo di transizione (e non fare
determinate mosse carnevalesche!) nel periodo di transizione, caro
Milanesio, aveva dei limiti e delle imposizioni ben più gravose
della 865. Vedi un po'!
Comunque, in questo Consiglio, tutte le tue proposte in questo
campo - non vado negli altri campi - ma tutte sono state
modificate. Mah! Ditemene una che non sia stata modificata, voi,
della Giunta! Siete in 7, vi ricordate quanto mi ricordo io. Non
una che non sia stata modificata, il che vuol dire che il
sottoscritto, qualcosa, di ragione aveva.
E, Milanesio, vorresti dirmi, per cortesia, la data di
presentazione delle delibere dei Consigli comunali di La
Magdeleine, di La Salle e di St. Marcel?
Tu non me le dici, ma non ha importanza. Non ha importanza,
perché questi piani regolatori, in base alla legge del 15 novembre
del 1971, sono stati approvati e chi spera che la Giunta regionale
apporti a questi piani qualche modificazione è - scusatemi - un
illuso, perché ormai questi piani sono approvati. Sono
approvati!
La Giunta quand'è che può modificarli? Quando la delibera del
Consiglio comunale è stata approvata per decorrenza di termini?
E mi sono solo riferito agli ultimi di questo elenco, ma,
ripeto, vorrei sapere quali modifiche ha apportato la Giunta ai
piani regolatori di Antey St. André, Arvier, Pont St. Martin, St.
Nicolas, Valpelline e Sarre.
Sarre, mi ricordo molto bene, il collega Chamonin aveva trattato
lungamente questo problema, ma, mi si dica, mi si renda edotto se
c'è stata una manifestazione di volontà da parte dell'Esecutivo di
approvare o di modificare questi piani.
Qui ne abbiamo sei, nessuno è stato modificato; qui ne abbiamo
altri tre che sono stati approvati per decorrenza di termini e
adesso si pretende ancora che noi avalliamo tutto con una delibera
che, così com'è, noi ci siamo già rifiutati l'altra volta di
votare, ci rifiutiamo adesso di votare. Questa delibera, dopo gli
illuminati consigli del Consigliere Andrione, è già stata
modificata e viene modificata e si identifica con gli ordini del
giorno del Consigliere Dolchi.
E allora, Milanesio, scusami, ti ho portato una serie
lunghissima di tue contraddizioni e di tue modificazioni. Quindi,
anche se uno non è visto dalla platea, può portare un contributo al
Consiglio regionale. Modesto, minimo, ma lo porta sempre con la
propria presenza. Tu questo contributo, purtroppo, non l'hai mai
portato in questo campo con la tua presenza, perché son rare le
volte in cui ti si vede lì sopra.
Quindi io non tolgo la prerogativa alla Giunta di approvare
questi piani, ma voglio solo che la Giunta li veda, li approvi e
poi li porti in Consiglio e sia il Consiglio a decidere se devono
entrare o meno in vigore. Perché all'entrata o meno in vigore di
questi piani è collegata, sono collegate altre leggi, vero
Milanesio? All'entrata in vigore di questi piani c'è collegata la
865, vero Milanesio? Quindi noi vogliamo vedere bene e chiaro quali
sono le modifiche che voi volete apportare a questi piani. Sia
chiaro che la prerogativa dell'approvazione rimane ed è, per legge,
di competenza alla Giunta. Noi dobbiamo solo prendere una
deliberazione per farli entrare in vigore. Perché se ci fosse
stato, se fosse stato fatto il regolamento, allora potevamo anche
farne a meno di questa deliberazione.
Quindi io termino, termino con una considerazione che può essere
mia personale, ma nella convinzione che di urbanistica, di
edilizia, la Giunta abbia fatto ben poco.
Balestri (P.S.I.) -
Io volevo riprendere il discorso di
Dolchi per dire molto brevemente quello che avevo detto prima, cioè
- io lo dico dal punto di vista personale - per me, i Comuni
approvano i piani regolatori, adottano i piani regolatori, la
Giunta li esamina attraverso i vari organi dell'assessorato
competente in materia e portano al Consiglio, in base alla legge
del 1960, per il placet.
Il placet, naturalmente, non è un placet. Dice: "
Va bene
"
o "
Non va bene
". Nel Consiglio si possono fare anche le
osservazioni che se ne... per giustificare il placet o no. Ecco che
mi riallaccio a quanto aveva detto Andrione. Noi possiamo dire
solo: "
Si
" o "
No
". Diamo il placet. La Giunta, in
base alla legge del 1971, come controllo, dà l'approvazione ai
piani regolatori. Questa, per me, è la prassi. Non entro, poi, in
merito dei 90 giorni, perché secondo la legge del 1971 anche questo
sarebbe discutibile se, scaturiti i 90 giorni, sarebbero già
approvati o che. Ma questo è il placet da adottare in mancanza
dell'approvazione di un Piano regolatore regionale.
Dolchi (P.C.I.) -
Potrei anche rinunciare in quanto ché
mi sembra che...
Montesano (P.S.D.I.)
- Sono le 19,05. Se rinunci...
Bordon (D.C.) -
E allora, anche per farti una cortesia,
cercherò di essere telegrafico, tralasciando i colpi di spillo, le
battute più o meno spiritose, che fanno anche piacere, perché, se
no, la discussione si svolgerebbe in un clima troppo pesante, ecc.
e non è proprio il caso.
Io lascio le questioni tecniche ai tecnici, o almeno, a quelli
che hanno l'hobby di questi studi, di tutte queste cose e quindi io
accetto, posso anche accettare - non ha detto in questo modo
Milanesio, perché lo ha detto in un altro modo - ma potrei anche
accettare la battuta di uno che ti dice: "
Ma tu di queste cose
non ne capisci niente e quindi stattene buono
". Non dico che
Milanesio ha detto questo - lo ripeto per la seconda volta - in
quanto ché di tecnici, in questo campo, io ne conosco pochi e li
sento qui dibattere i problemi e vedo che anche essi - perché è un
problema, è una materia veramente spinosa - anch'essi hanno le loro
lacune. Ma in questo campo mi sembra che i dibattiti che si
svolgono si vedono oggi impostati in un modo, domani in un altro
modo, ci sono delle marce indietro e quindi c'è qualche difficoltà
per portare avanti tutto questo problema, perché non sono studi
facili.
Io, quindi, ho diviso il problema in due fette: da una parte, la
discussione tecnica e questa la lascio fare a Milanesio e a
Manganone e forse anche ad altri che sono tecnici - notate sta
battuta: "tecnici", gli deve far piacere, però, eh, perché ve lo
dicono in pochi, ve lo dico solo io quando sono di buon umore... -
io invece lo guardavo da un punto di vista di legge e allora mi fa
piacere di non essere più completamente solo, perché poi le cose
bisogna solo vederle con tranquillità e se uno ritiene di essere
dalla parte del giusto, finirà per avere soddisfazione perché, con
un po' di pazienza, le cose vengono a galla.
Indubbiamente, quando si discute di una legge, di una
impostazione, indubbiamente noi vediamo che ci sono varie
interpretazioni. D'altronde, se nella legge non avessimo varie
interpretazioni, noi non avremmo gli avvocati che potrebbero
cavillare su questi argomenti e sarebbe già una grande fortuna.
Ora, che cosa dicevo, io, in conclusione? Dicevo - per cortesia
- che, arrivati ad un certo momento, noi dobbiamo esaminare quanto
è scritto qui sopra.
E il mio compito è stato facilitato enormemente prima da Dolchi,
adesso da Balestri, perché il mio intervento voleva proprio essere
fatto per una pacifica, amichevole contestazione con Chamonin
sull'interpretazione di questa legge.
Perché qui... e io leggo quello che è scritto qui: "
Il Piano
regolatore della Città di Aosta, già adottato dal Consiglio
comunale ed i piani regolatori degli altri Comuni della Valle
d'Aosta adottati dai Consigli comunali, potranno entrare in vigore,
anche prima dell'approvazione del Piano regolatore regionale, con
la deliberazione del Consiglio regionale".
Io chiedo scusa, ma mi voglio soffermare un po' qui sopra. Non è
con questo che io abbia la pretesa di convincere altri, ma vorrei
almeno convincere me stesso di essere dalla parte del torto, ma
"
con deliberazione del Consiglio regionale
" che cosa vuol
dire secondo la mia modesta capacità? Vuol dire che, mentre,
giustamente, i Comuni deliberano i loro piani regolatori - come
giustamente ha detto Dolchi - mentre giustamente queste delibere
arrivano alla Giunta di tutela dell'Amministrazione regionale, per
cui la Regione viene tagliata fuori - come ha detto bene Dolchi -
come ho detto io prima, senza entrare nei particolari, perché il
discorso è tutto lì, mentre tutto questo si svolge, quando domani
potrebbe venir fuori con un Piano regolatore di tutta la Valle,
regionale, siccome il Piano regolatore regionale manca, noi
dovremmo intervenire con una deliberazione consiliare.
Ora, se uno avesse voglia di cavillare, di fare qualche volta
l'avvocato, pur non essendolo - lasciamolo fare a chi, invece,
avvocato lo è -, io chiederei proprio che cosa vuol dire
"
deliberazione consiliare
". Vuol dire, questa deliberazione
consiliare, che io delego la Giunta - e ritorniamo al discorso di
prima - la Giunta veda e faccia quello che vuole. E allora qui - e
non sono battute cattive quelle che ha detto Milanesio, come non lo
sono le mie - Milanesio diceva: "
Io avrei desiderato che tutti
avessero fatto quello che ha fatto Andrione
". Andrione è andato
a vedersi il Piano regolatore di La Salle. Ma io mi domando, però,
se tutti avessimo fatto il lavoro che ha fatto Andrione,
innanzitutto, potrebbe darsi che anche Andrione abbia una
particolare predisposizione per questi studi - ma io francamente
sono contento -, si vede che Andrione conosce molto bene la zona di
La Salle, ma quando viene qui e dice: "
Io ti dico che il Piano
regolatore di La Salle deve essere tutto rifatto, perché è tutto
sbagliato
", ma io posso credere a quello che dice Andrione,
però io non lo so questo.
Quando io, per esempio, ti dovessi chiedere, Milanesio, io ti
dico che il Piano regolatore di Antey è tutto sbagliato, ma io
chiedo scusa, ma io vi dico la verità, non mi sento di fare un
ragionamento di questa fatta. Perché bisogna proprio ci sia
veramente... veramente intelligente, più intelligente ancora di
Milanesio, che è Assessore, che fa queste cose, che ha tutti gli
organi intorno a se per studiare queste cose. Perché per fare
questo ragionamento io dovrei incominciare a dirmi: "
Ma chi lo
ha fatto il Piano regolatore di Antey o di La Salle?
" Lo ha
fatto un architetto. Quindi doveva essere, aspettate un po' la
parola... un incompetente - la parola era un'altra, ma...- chi ha
fatto, ha studiato il Piano regolatore di La Salle, chi ha previsto
a La Salle 35.000 abitanti, ma questo architetto doveva essere
completamente fuori strada. Ma e i Consiglieri di La Salle che sono
nati lì, che hanno vissuto lì, che ci stanno, che hanno approvato
questo Piano regolatore, tutti scemi, allora, perché sono arrivato
io a vedere che effettivamente questo Piano regolatore non vale
niente? Beh, io, questo, non mi sento di farlo. Chi tra voi si
sente di farlo, lo faccia pure, ma io non ho questa competenza. Non
ho questa competenza perché non ho intorno a me gli uffici
competenti che mi possono aiutare e pertanto, con una mia visita di
una giornata, due giornate negli uffici della Sovraintendenza, io
non mi sentivo di dare questi giudizi.
E allora, che cosa chiedevamo noi, in sostanza, qui? Eccolo il
nocciolo della questione e poi non vi scoccio più. Ma noi, che cosa
abbiamo detto? Noi vogliamo ritardare i piani regolatori? Mai
sognato questo! Noi desidereremmo una cosa sola: siccome secondo il
nostro modesto parere il Consiglio regionale ha il compito di
deliberare questi piani regolatori dei Comuni perché non c'è ancora
un Piano regionale, ecc., prima di dare una deliberazione, di dare
un parere, perché deliberare vuol dire decidere, vuol dire fare
qualche cosa, ebbene, prima di fare questo, io sarei stato
infinitamente riconoscente all'Assessore al turismo che fosse
venuto qui ed avesse detto: "
Guardate
..." - in dieci minuti,
perché non è mica molto lungo, perché abbiamo sentito Andrione che
ha espresso un parere sul Piano regolatore di La Salle... - io
sarei stato contento di sentire Milanesio mi dicesse: "
I piani
regolatori di A, B, C, ecc., attraverso la mia competenza e gli
studi degli uffici, in fondo in fondo, riteniamo che vadano bene o
non vadano bene
", cioè ci avesse aiutati ad esprimere un
giudizio.
Invece, si arriva qui e ci si dice: "
Noi chiediamo
l'approvazione
". Ed ecco che l'amico Dolchi, col quale
indubbiamente ci avvieremo a delle alleanze proficue, perché si va
avanti così, dice: "
Ma io ritengo che non si sia più da
approvare,
perché io non approvo niente"
. Come faccio io
a dire: "
Approvo questi piani regolatori
- perché "deliberi
di approvare ai sensi..." ecc., ecc. -
i piani di Antey,
ecc
." quindi saremmo noi Consiglieri che li approviamo, salvi i
provvedimenti da adottare in merito dalla Giunta stessa. Che non so
quali possono essere. Ma questa dizione di "
deliberi di
approvare
" siamo noi che l'approviamo.
Però il problema è questo, ancora più grave: perché qui io
potrei anche approvarli tutti in massa e dire: "
Sissignori, però
salvo gli eventuali futuri cambiamenti che apporterà la
Giunta
".
Ebbene, Signori, io posso essere dalla parte del torto, posso
anche non aver capito niente, ma io non mi sento di approvare
questa deliberazione. Quindi si potrà cavillare, si potrà fare
tutto quello che si vuole. Mi sembra che sia solo una norma di buon
senso.
E la norma di buon senso - la ripeto, per chi non ha voluto
capire prima - io ritengo che allorquando non ci sia un Piano
urbanistico, un Piano regolatore regionale, noi possiamo mandare
avanti questi piani, naturalmente, con una deliberazione del
Consiglio regionale, lo dice la legge e basta rileggercelo qui.
Benissimo, arrivati a questo punto, noi che cosa possiamo fare?
Dobbiamo dare qualche cosa in mano all'organo esecutivo che lo
esegua. Perché si chiama organo esecutivo? Perché deve eseguire
qualche cosa che diciamo noi di fare. Allora, noi dobbiamo arrivare
qui e,
tambour
battant
, dobbiamo dire: "
Signori,
noi questo piano qui di Antey va bene, quello là non va bene, ecc.,
ecc
.". Io chiedo scusa, lo ripeto, forse non ho fatto il mio
dovere, ma io non mi sento di esprimere questo giudizio per i
motivi anzidetti. Perché tutti quelli che hanno studiato i piani
regolatori, che probabilmente ci hanno messo un anno, due anni per
studiarlo, sono arrivato io con la mia tecnica, la mia intelligenza
a dire: "
Niente va più bene, arrivederci e grazie!
". Io fin
lì non mi sento di arrivare.
E allora, che cosa facciamo? Lasciamo stare le polemiche, non è
il caso. Ognuno ha le sue idee. Siamo pagati per venire qui a dire
quello che noi pensiamo. Per assumere ognuno le proprie
responsabilità e quindi non è proprio il caso di star qui a fare i
galletti a beccarci. Questo è il nostro parere: noi vi diciamo che
abbiamo già appreso con piacere che i piani di fabbricazione sono
già stati tolti, quindi, non aveva detto una eresia il nostro amico
Manganone. Oggi come oggi, o meglio, adesso come adesso, attraverso
l'autorevole parola del Consigliere collega Dolchi, mi si dice:
"
Io non sono più del parere di scrivere qui "approvare" ma
"autorizzare" la Giunta, eventualmente, ad andare avanti, ecc.,
ecc.
", però io sono sempre dello stesso parere. Io vi dico che
la prossima seduta consiliare arriva qui l'Assessore Milanesio,
come espressione della Sovraintendenza, della Giunta, come
Assessore al turismo, mi deve dire: "
Noi abbiamo esaminato
questi piani regolatori
" perché mi viene il dubbio che non li
abbia esaminati, quasi, perché non gli costerebbe niente a venire a
dire: "
Noi abbiamo visto questo
". Per esempio, Antey quante
migliaia di abitanti si prevedono? 20...20 mila, non lo so, so che
è una grossa cifra. È un grosso numero. Ebbene, Milanesio ce lo
viene a dire, noi non riteniamo che si possa arrivare a questo
limite. Per il resto, ci sono queste osservazioni e noi prendiamo
atto di questo.
Però, arrivati ad un certo momento, io non mi sento di esprimere
questo giudizio, abbiate pazienza. Perché io dovrei essere a
conoscenza di tutto questo e ritenere non validi tutti gli studi
che hanno fatto gli altri.
E allora io vi ripeto, io chiedo soltanto che la Giunta venga
qui, che l'Assessore Milanesio - che è il competente in questo
settore -venga e ci dica: "
Qui ci sono 14... -
quanti
piani...? -
7-8 piani regolatori da approvare, noi li abbiamo
esaminati e vi diciamo che secondo noi il Piano A va bene, il Piano
B ha da subire queste modifiche
", ed ognuno di noi, aiutato da
questa traccia, potrà esprimere più tranquillamente il suo
giudizio. Punto e basta.
Tutto il resto sono valutazioni che io non ascolto, perché
quando mi si dice che siamo qui per ritardare, allora, tutte le
volte che noi non siamo d'accordo su una certa impostazione, o non
comprendiamo niente - ebbene io sono contento che ci sia della
gente che veramente è intelligente così - oppure siamo gente che
vogliamo ritardare i problemi. Però, con l'andar del tempo, poi
vediamo che tutti i torti non li avevamo. Quindi, io non ho
nient'altro da aggiungere. Con la massima tranquillità vi dico che
noi chiediamo quanto abbiamo chiesto prima, ma, oggi come oggi, non
ci sentiamo, per scrupolo di coscienza, di approvare e di dare a
voi un mandato che a me, che a noi non dà una tranquillità che
dovremmo avere. Quindi io vi chiedo scusa della lunga chiacchierata
e non ho nient'altro da aggiungere, senza insultare nessuno.
Milanesio (P.S.I.) -
Dopo l'intervento appassionato del
Consigliere Bordon, al quale riconosco una capacità di persuasione,
così, e di trasporto, che va al di là delle cose che dice, ma anche
e soprattutto col tono e con l'accoratezza con cui lo dice, e
poiché mi è rimasto ancora un barlume di coerenza, malgrado
l'aggressione subita da parte del Consigliere Manganone - no? - mi
è rimasto ancora un barlume di coerenza, poca, perché
evidentemente, così, sono stato messo alle corde, stando a quello
che ha detto Manganone. Sono ancora qui che mi sto medicando le
ferite. C'era Dujany, prima, che mi metteva i cerotti. Ebbene, devo
dire che la proposta del Consigliere Bordon non possiamo
accoglierla ...Comincio da Bordon, che è stato l'ultimo in ordine
di eloquio, diciamo... Non possiamo accoglierla perché, Bordon?
Intanto, allora, a questo punto, il Consiglio regionale ci dà
una patente, che è quella di un Consiglio inetto. Perché? Portiamo
un argomento all'ordine del giorno una volta e c'erano tante altre
cose, non c'era stato il tempo materiale per esaminare questi
piani. Allora, per richiesta esplicita del Consiglio, con
giuramento fatto da parte di tutti i Consiglieri - che han giurato
così, no? - che li avrebbero esaminati per poi discuterli in questa
seduta, lo riportiamo in questa seduta.
Ora, che cosa si scopre? Che, da parte dei Consiglieri che erano
d'accordo, più probabilmente, anche l'altra seduta, si sono fatti
interventi generici. Da parte del Consigliere Andrione, si fa un
intervento documentato.
Però scusami, Bordon, qui non è che io voglia polemizzare, ma da
parte tua e da parte di Manganone, che avete parlato a nome della
D.C., avete fatto ancora un intervento generico sui principi,
quando invece questa doveva essere la sede per fare un intervento
documentato sulle cose che sono contenute in quelle famose
relazioni che, guarda caso, sono anche firmate da me, perché sono
accettate dall'Assessore. Sono le relazioni con le quali
l'Assessore si presenta alla Giunta e chiede che la Giunta
decida.
Quindi, quelle relazioni esistono, sono state da me concordate
coi tecnici (non da me stese, questo è chiaro, perché questa è una
funzione del tecnico, dell'architetto, dell'urbanista) però
concordate con il sottoscritto e firmate, siglate dal sottoscritto
per esteso. Ora, evidentemente, le conosco, le ho fatte mie.
Ora, Bordon, scusami, io non vorrei... Una volta io mi sono
messo a leggere una relazione - ben, mettetevi d'accordo, no? - mi
sono messo a leggere una relazione in questo Consiglio ed era
quella lunga sulla vicenda urbanistica. Tutti hanno cominciato a
sbuffare, ma qui e là. Ora, sentite, io non è che voglia fare
proprio lo speaker di questo Consiglio, io credo che, poiché hai
detto che i Consiglieri sono pagati - lo dici sempre che sono
pagati - devono avere almeno il tempo e l'accortezza di prepararsi
e documentarsi e devono, soprattutto, evitare che l'Assessore
infligga agli altri Consiglieri, che già si sono preparati, la
lettura di documenti che molto spesso sono interessanti, ma
certamente poi sono noiosi nell'illustrazione e nella lettura.
Ora, mi pare che sia un dovere precipuo del Consigliere, ma non
di tutti... Io capisco che in un Gruppo ci sono degli esperti... In
un Gruppo, quando si fa una riunione di Gruppo, ci sarà l'esperto
in urbanistica di quel Gruppo che si legge a fondo tutte le
relazioni presentate, ne fa una relazione al suo Gruppo, si
discute, e poi, il Capogruppo o due persone prendono la parola su
quegli argomenti ed illustrano la posizione al partito. È
impensabile che tutti i Consiglieri leggano tutto quello che viene
mandato in Consiglio. D'accordo.
Siete un partito che ha un certo numero di Consiglieri, avete il
vostro esperto in urbanistica e allora si interpelli il Consigliere
speciale dell'urbanistica e si vada avanti sulla base delle
impostazioni che fornisce a questo proposito.
Ora, Bordon, tu quando dici: "
Io non conosco la materia
dell'urbanistica
", fai una dichiarazione che non è solo di
falsa modestia, perché in definitiva tu sei un amministratore e
quindi queste cose le conosci. Però dici una cosa che, così, è
abbastanza scontata: nessuno dei Consiglieri qui presenti è un
esperto in materia urbanistica, né ce lo chiede il Regolamento del
Consiglio, né ce lo chiedono gli elettori. Ci chiedono di essere
degli amministratori e, quindi, di giudicare con raziocinio, con
intelligenza, con equità, con buon senso le cose che vengono
presentate. Dei tecnici, degli esperti, li utilizziamo in sede
tecnica, al momento opportuno, per fare dei quesiti.
Ora, non è che il discorso, qui, in Consiglio, si pretenda debba
essere un discorso tra esperti; è un discorso politico che ha
evidentemente sviscerato alcuni aspetti tecnici.
Quindi io non sono, non mi ritengo e non mi sono mai definito un
esperto di urbanistica. Me ne guardo bene. Però credo, facendo in
questi anni l'Assessore al turismo e all'urbanistica, di avere
acquisito una certa dimestichezza con certi temi, con certi
problemi. Ma sono sempre e comunque un modestissimo
amministratore.
Però, nella discussione di oggi, abbiamo cercato di mettere a
fuoco la materia del contendere, cioè, di vedere se e dove esisteva
differenza fra quello che sostenevate voi e quello che sosteniamo
noi. Mi pare che, dopo gli interventi - diciamo così -
chiarificatori sia del sottoscritto, del Consigliere Andrione e del
Consigliere Dolchi, che è stato molto - direi - brillante e
puntuale nella spiegazione dei meccanismi e delle competenze,
perché forse, così, noi avevamo parlato di "potere esecutivo", lui
più propriamente ha detto: "
No, un momento, questa è l'autorità
di tutela, perché si tratta di un atto amministrativo
" e poi ha
spiegato anche le ragioni storiche per cui si arrivò a questo tipo
di meccanismo e alla formulazione dell'articolo 18 della legge del
1960. Ora, mi pare che su questo non debbano più sussistere dei
dubbi. Altrimenti, si fa un affronto all'intelligenza del Consiglio
e dei Consiglieri.
Ora, c'è una valutazione politica da fare: siamo d'accordo o non
siamo d'accordo?
Ma allora, qui torniamo al discorso di Andrione che,
giustamente, ha sottolineato che di fronte ad una proposta di
questo tipo si può essere d'accordo o non si può essere d'accordo,
ma si deve contestare la logica completa di questa proposta, ma non
la correttezza - diciamo così - amministrativa di questa proposta.
Per ragioni politiche, si può essere d'accordo oppure no.
Ora, io non voglio essere un mostro di perfezione e di coerenza.
Diceva, mi pare: "
Dans la Déclaration des droits de l'homme, ont
oublié deux droits: le droit de se contredire et de s'en
aller
". Io non ho fatto, per adesso, molto uso del diritto di
contraddirmi, come invece pare stia facendo tu in questa
circostanza ed anche in altre. Ho sempre mantenuto un atteggiamento
coerente in materia di urbanistica e, comunque, non credo che mi
possa dolere, che la Giunta possa dolersi se alcune proposte di
emendamento - io ritengo formale e non sostanziale, sia ben chiaro
- comunque, opportuno, opportune come quella di dire, di sostituire
la parola "
approvare
" invece di "
autorizzare
" - che,
tra l'altro, sul piano lessicale è anche più giusta - non mi pare
che questo significhi una sconfessione di nessuno. È un contributo
migliorativo alla discussione, che accogliamo. Non solo, ma così
come abbiamo accolto l'osservazione di togliere i programmi si
fabbricazione, in quanto - e lo abbiamo detto, no, Manganone - non
è che qui vogliamo dire: "
Ma siamo più furbi noi, facciamo una
gara a chi è più furbo
". Abbiamo riconosciuto, ricordato che
una legge dello Stato dà alle Giunte la facoltà di approvare i
piani di fabbricazione, quindi era superfluo quell'inserimento, ma
non era antitetico, non era contraddittorio, era superfluo,
semplicemente.
Ora, quindi, questa deliberazione così emendata, viene proposta
al Consiglio.
Io non credo di avere mai avuto 10 in Italiano. Sono - diciamo
così - punteggi astronomici. Non li ho mai avuti. Ecco, però, io ti
voglio solo far osservare che ho sentito da parte tua una serie di
espressioni che quantomeno, così, mi hanno fatto pensare che molto
spesso si faccia un cattivo uso dei mass media, cioè, che guardando
la televisione e leggendo il titolo dei giornali, poi, rimangano
delle impressioni e - diciamo così - si facciano dei collage di
battute che non sono sempre originali, tipo "
contraddizione
meccanica
". Io conosco un certo regista, Stanley Kubrick, che
ha fatto un film, ma era "Arancia meccanica". C'era anche un
Carosello molto bello, quello con Virna Lisi, e lì veramente c'era
la bocca della verità. Io non sono Virna Lisi, mi dispiace, non
posso proprio nemmeno stargli vicino...
(risate)
...
comunque, Manganone, io non credo che il Consiglio sia
un'occasione per fare, così, sfoggio postumo di impressioni
ricevute dai mass media e, per giunta, mal digerite, cioè sarebbe
bello fare delle citazioni, così, più pregnanti, sarebbe stato
bello citare Hausmann in materia di urbanistica, magari, che so io,
Alvar Aalto, Le Corbusier, non so, ecc., ecc... Si poteva citare
Felix Candela, ecco, non lo so, si poteva citare anche qualche
modestissimo esperto locale, magari, non lo so, non voglio fare i
nomi, lasciamo perdere, però, dico, sarebbe stato il caso di fare
dei nomi, delle citazioni che fossero pregnanti. Ecco. Invece, si è
citato solo Virna Lisi - la bocca della verità - e la
contraddizione meccanica, che non esiste (esiste Arancia meccanica,
un bel film, tra l'altro, che però non avrà visto certamente,
perché è un film d'avanguardia), comunque, chiudiamo la parentesi
polemica, perché non è che siamo qui per fare polemica con
Manganone.
Però devo ricordare che Manganone ha detto: "
La mia legge...
qui non si è voluto discutere la mia legge
". Quale "mia legge"?
Intanto, quella legge era una legge, ad onor del vero, e per, così,
per un diritto che spetta anche ad altri Consiglieri, era una legge
che era stata presentata allo spirare dell'altra legislatura. Era
stata presentata dall'allora Assessore Balestri e che poi venne
modificata successivamente e - diciamo così - addirittura
distrutta, demolita, dall'interpretazione che oggi Manganone ci dà
come interpretazione autentica. Cioè quella legge che aveva un
fondo che noi condividevamo, perché era nata in un certo momento
storico e rispondeva a certe esigenze, venne poi successivamente
manipolata. Tanto è vero che si volle introdurre il concetto degli
800 metri cubi in franchigia. Ora, quel concetto degli 800 mc in
franchigia e vorrei che, a questo punto, si sentisse qualunque
urbanista di qualunque tendenza, dal teorico della destra nazionale
Armando Plebe a, non lo so, al più grosso urbanista di sinistra, vi
potranno dire, costoro, che quella legge è la negazione in termini
di una legge urbanistica. È la negazione in termini.
Ora, mi pare che questo, per delicatezza, non sia stato detto
dai Consiglieri e neanche dal Consigliere Caveri, che ha avuto il
compito, l'altra volta, di accettare il rinvio, ecc., ecc., a nome
della Commissione Finanze e Affari Generali.
Noi non vogliamo assolutamente polemizzare, però se vogliamo
giocare di fioretto e fare delle polemiche corrette, siamo tutti
d'accordo e se vogliamo usare i fendenti a due mani e allora, va
beh, vuol dire che anch'io mi metterò ad usare i fendenti a due
mani. E quindi certi discorsi da parte del Consigliere Manganone
non penso che possano essere fatti, quando dice: "
Ma questi
piani regolatori nascondono chissà quali speculazioni
". I piani
regolatori, intanto, li fanno, li approvano, li decidono gli
amministratori comunali. Le Amministrazioni comunali sono fatte da
uomini. Signori, noi non possiamo sapere che cosa si nasconde
dietro certi piani regolatori. Possiamo cercare semplicemente di
dare una logica a questi piani, verificare se ce l'hanno e se
risponde alle esigenze della collettività. Poi, che la strada passi
sul terreno A o sul terreno B, è una cosa che non deve interessare
gli amministratori regionali. Mi pare che non deve interessare,
cioè è necessario che il Consiglio, che la Giunta regionale,
nell'esaminare i problemi urbanistici dei Comuni si possa e si
sappia spogliare della bega di cortile, della bega di vicinato,
altrimenti questo non è un consesso che ha il diritto di dirigere
le sorti della Valle d'Aosta, ma neanche un consiglio di frazione,
che, tra l'altro, è una cosa democratica, se svolge le sue
funzioni. Ora, voglio chiudere, perché questa discussione diventa
una discussione basata su una polemica personale. Mi dispiace che
Manganone sia andato via, non perché io mi senta offeso della sua
assenza, ma perché, così, avrei preferito dire certe cose in sua
presenza.
Ora, il problema di Antey. Per esempio, qui è stato detto:
"
Ma Antey, che cosa si è fatto di Antey?
". Abbiamo respinto
il Piano. Abbiamo respinto il Piano. È successo quello che doveva
succedere. Abbiamo respinto il Piano regolatore, perché quel Piano
regolatore non rispondeva assolutamente alle esigenze del
Comune.
Ora, ma non vorrei nemmeno fare su questo una lunghissima
discussione, cerchiamo di venire al sodo, sfrondiamola degli
elementi personalistici e polemici. Antey è stato respinto il Piano
regolatore e abbiamo invitato il Comune a riesaminarlo.
Bordon (D.C.) -
Vedi l'incongruenza, Milanesio, è proprio
questa qui, mentre tu attribuisci a noi delle carenze come
Consiglieri regionali perché non siamo venuti qui a dire il nostro
parere. Ma, vedi, la stessa esposizione tua conforta questo mio
dire. Mi conforta in questo senso: che tu, da noi, pretendi che si
venga qui a relazionare su questi piani, mentre tu, che sei l'uomo
competente, che sei lì per questo, non fai una relazione a noi.
Ecco il controsenso.
Il resto son tutte parole, per me. Il resto, gli 800 mc di
franchigia o no... chiedo scusa dell'interruzione, Milanesio, te la
concederà alla prossima occasione come ricambio e ringrazio anche
il Presidente del Consiglio che non mi ha interrotto... Ma, vedi,
il discorso è tutto lì.
Per esempio, tu adesso... io ho parlato di Antey, non per
puntualizzare Antey, per fare un esempio e tu ecco che vieni a
dirmi: "
Noi lo abbiamo respinto
". Ma perché non me lo vieni
a dire prima, come lo chiedo io? Tu devi venire qui e dire:
"
Signori, questi sono i piani regolatori per i quali io vi
chiedo un'approvazione, famosa, in base all'articolo 18, perché non
c'è la legge urbanistica di tutta la Regione, il Piano urbanistico
di tutta la Regione
". Allora, noi ti chiediamo, per favore, di
che cosa vuoi fare di questi piani, nient'altro che questo. Quello
di Antey è stato respinto, quello là lo modifichiamo. Quindi non
chiediamo mica niente di... In fondo, il Consiglio regionale ha il
dovere, il diritto di chiedere all'Assessore competente di voler
far una relazione su questo. È lì che non siamo d'accordo.
Montesano (P.S.D.I.) -
Bordon, allora, chiusa la
parentesi...
Milanesio (P.S.I.) -
Non voglio minimamente polemizzare,
però, scusami Bordon, quante volte di fronte ad una relazione, ad
un parere, ad una espressione di volontà, di intenzione da parte
della Giunta, da parte del Consiglio si è sollevata l'obiezione:
"
Ah! Ma noi vogliamo vedere la relazione, perché questa è la tua
opinione e noi della tua opinione ce ne possiamo anche
stropicciare... Vogliamo vedere la relazione
". Quante volte
avete sostenuto esattamente il contrario di quello che sostenete
adesso!
Ora, mi fa specie che, di fronte a questo argomento, invece, la
relazione dell'Assessore diventi così importante da determinare la
richiesta di un rinvio.
Ora però, scusami, la relazione, in questo caso, la relazione
che ha la firma dei due tecnici e dell'Assessore e che nessuno di
voi certamente ha letto -  ma io non è che voglia accusarvi di
questo, ma non è possibile leggere tutto - ma voi, almeno credo,
tu, Bordon, voi due della D.C. che siete intervenuti, non l'avete
letta. E va ben e se poi io l'avessi anche illustrata, avreste
detto che non l'avevate letta e che quindi volevate leggerla,
perché non eravate sufficientemente fiduciosi in quello che io
dicevo, no?
Ora mi pare che, invece, che Andrione ha avuto la, la... diciamo
così, la voglia, il tempo di leggersele e anche nella replica che
ho fatto è stata espressa quale è l'opinione dell'Assessore e
dell'Ufficio.
Ma, comunque, Signori Consiglieri, se voi richiedevate una
relazione, sia pure sommaria, ma io ero pronto a farvela. Io queste
cose le ho viste, le conosco. Posseggo i dati, quindi, non è un
problema. Ma non è questo, non cerchiamo sempre di nasconderci
dietro a un dito e quando non si sa più che cosa dire si dice:
"
Ah, non c'è la relazione, non è stato presentato in tempo
"
e si rinviano sempre perché non avete voglia di approfondirli
questi argomenti, non avete nessuna voglia di discuterli. E allora
prendiamo atto di questo, dite di no o dite di sì, ma non venite
con dei pretesti, con dei cavilli a proporre di rinviare delle
decisioni che sono ormai urgenti, sono indifferibili.
Voi, nel merito, non volete entrare. Non vi interessa entrare
nel merito, perché entrare nel merito significa scegliere e
scegliere significa farsi anche dei nemici.
(Voci...)
Ramera (D.C.) -
Questo frasario io non l'accetto, eh! Se
noi siamo qui per lavorare, tu, in tre giorni, t'abbiamo visto
pochi minuti qui dentro. Non venir a dire adesso che noi siamo qui
per rinviare, va bene?
Milanesio (P.S.I.) -
Scusa Ramera, consentimi...
(Ramera:
io voglio solo un frasario per bene
)
...
Consentimi, questo discorso che "t'abbiamo visto poco" io non so
cosa... Vedo tanti Consiglieri... Io ritengo che la presenza di un
Assessore alle sedute del Consiglio debba essere una presenza
pregnante, cioè ci debba essere quando si discute di argomenti che
lo riguardano in modo particolare. Ci sono anche altre incombenze,
sempre di governo, sempre di Giunta, che si possono anche svolgere
al di fuori di quest'aula e in concomitanza delle sedute del
Consiglio...
(Voce)
...Io non voglio essere scorretto.
Montesano (P.S.D.I.) -
Allora, chiuso l'incidente.
Milanesio (P.S.I.) -
Chiedo scusa se sono parso
scorretto, perché non è mia intenzione assolutamente offendere
nessuno, però voglio dire che non si può sempre chiedere il rinvio
per questioni formali. Questo tipo di argomentazione è
un'argomentazione che io non posso accettare, perché è
assolutamente pretestuosa. Questo voglio dire.
Uno può dire di sì, può dire di no, gli piace, non gli piace,
gli piace per quello o non gli piace per quell'altro, però bisogna
dire qualcosa, non bisogna dire che non ha avuto tempo di guardare,
perché è la seconda volta! E, con questo, non voglio offendere
nessuno.
Assumiamo una deliberazione. Noi proponiamo, sulla base delle
osservazioni che sono state fatte e delle proposte che sono
pervenute da vari settori del Consiglio, di proporre al Consiglio
quest'ultima formulazione: "
decida di autorizzare, ecc.,
ecc.
" togliamo "
i programmi di fabbricazione
" con tutto
quello che segue. Ecco, questa è l'ultima formulazione. Non vorrei
polemizzare, non voglio polemizzare, perché se no ci perdiamo in
una sterile diatriba.
Montesano (P.S.D.I.) -
La parola al Consigliere Mappelli.
Lascia parlare il tuo collega, il nostro collega Mappelli.
Mappelli (D.C.) -
Io desideravo mettere a fuoco un po'
anche quelle che erano state le nostre posizioni passate. Vedi,
Milanesio, non è una polemica e tanto non servirebbe a niente, ma
quando parli di atteggiamento coerente da parte tua in materia
urbanistica, se ben ricordi - e penso che il verbale ci sia - noi
nel 1971 abbiamo approvato una legge con uno stanziamento di circa
250 milioni, per cui si dava un contributo del 40% per redigere i
piani regolatori. Noi non è che non eravamo favorevoli al
finanziamento per redigere questi piani regolatori e allora il buon
Manganone e noi, tutti d'accordo, insistevamo perché prima di
questa legge fosse portato avanti il Piano regolatore regionale e
tu, in quella sede, appunto, per salvarti in quell'occasione
dell'approvazione di quella legge, hai dichiarato in questa sede
che era allo studio e che tu portavi avanti sto Piano regolatore
regionale.
Ora, evidentemente, noi non avendo - è questa la realtà di tutta
la discussione - non avendo ancora approvato il Piano regolatore
regionale, ci troviamo nelle condizioni di togliere la pezza del
ginocchio sinistro per tacconare quella del ginocchio destro e ci
troveremo sempre in queste condizioni. Questo è il discorso di
fondo, egregi Signori e, in particolar modo Milanesio, questa è la
realtà. Io mi rendo conto che è un passo politico importantissimo,
ciò non toglie che, da parte di tutti noi, vi doveva... e c'era una
predisposizione alla volontà politica, anche in questo senso. Se
questa è una carenza di volontà politica che è mancata da parte
vostra, o da parte tua, amico mio, assumiti le tue responsabilità
in questo senso; questo sia ben chiaro.
Montesano (P.S.D.I.) -
Consigliere Mappelli, ha finito?
Io penserei di chiudere la discussione per dare la possibilità poi
ai Consiglieri, uno per Gruppo, di fare delle dichiarazioni se lo
desiderano.
Approvate la chiusura della discussione? Va bene.
Allora, potranno farsi le dichiarazioni di voto e, per intanto,
io desidererei dal Consigliere Manganone... - dov'è? Ah, è lì... -
una risposta a una mia domanda sull'ordine del giorno presentato.
Così come è presentato, è un pochino discosto dalla prassi legale
che noi stessi abbiamo approvato, cioè a dire, là al punto dove
dice:
"...e successivamente portati all'esame del Consiglio
regionale
". Ora è stato detto e ripetuto in questa sede che la
legge del 1971, all'articolo 4, stabilisce come preciso compito
della Giunta, come organo di tutela, l'esame dei piani regolatori,
quindi, perciò, il Consiglio non è competente in materia per
decisione dello stesso Consiglio. Nello stesso tempo, però, quando
viene ad essere richiesta al Consiglio una delibera di questo
genere per l'entrata in vigore di questi piani regolatori comunali,
prima del Piano regolatore, in attesa del Piano regolatore
regionale, naturalmente, i Consiglieri sono invitati, sono... hanno
la facoltà di andare a vedere tutto quello che concerne i piani
regolatori in esame. Quindi, perciò, io le chiedo di modificare
l'ordine del giorno, depennando quella frase e coordinando tutto il
resto.
Prego.
Manganone (D.C.) -
D'accordo, Presidente. Noi potremmo
mettere così: "
Delibera che tali piani siano approvati e
modificati eventualmente dalla Giunta e la relazione conclusiva sia
portata all'esame del Consiglio regionale
". Il tempo di...
(Montesano
: e la relazione sia porta all'esame del Consiglio
regionale, il quale poi
...)
... "
il quale deciderà se
tali piani dovranno entrare in vigore prima dell'attuazione del
Piano urbanistico regionale
".
Montesano (P.S.D.I.) -
Va bene. Dunque, rileggo:
"
Delibera che tali piani siano
...", cioè, sarebbe, se ho
capito il pensiero del Consigliere Manganone, che l'Assessore al
turismo illustri con una relazione le modifiche per mettere in
condizione il Consiglio di dare la sua autorizzazione. Dunque,
rileggo l'ordine del giorno: "
Il Consiglio regionale della Valle
d'Aosta, preso atto che da parte della Giunta vi è la volontà di
approvare i piani regolatori...
" cioè, vi è la volontà di
approvare, di esaminare, eventualmente... approvare... Eh, cosa
dice, Manganone? Di esaminare?
Manganone (D.C.) -
Esaminare e approvare è la medesima
cosa.
Montesano (P.S.D.I.) -
"... i piani regolatori già
adottati dai Consigli comunali ai sensi della Legge 765; delibera
che tali piani siano approvati e modificati eventualmente dalla
Giunta e la relazione conclusiva sia portata all'esame del
Consiglio regionale, il quale deciderà se tali piani dovranno
entrare in vigore prima dell'attuazione del Piano urbanistico
regionale
". Ecco, ci sono osservazioni? Milanesio.
Milanesio (P.S.I.) -
Noi chiediamo che il Consiglio
respinga questo ordine del giorno, anche se è stato così emendato,
perché è contrario sia alla legge del 1960 che alla prassi che si è
instaurata e che è stata seguita già altre due volte da questo
stesso Consiglio regionale. Mi pare che il problema qui sia uno
solo: o siamo d'accordo con questo tipo di deliberazione proposta
dalla Giunta o la respingiamo e questo significa una scelta
politica, significa voler evitare che ci possano essere, in quel
futuro mosaico già precostituito, e quindi può anche avere una sua
giustificazione sul piano urbanistico, non è mica una scelta per la
quale noi andremo a gridare che non vogliono che si facciano i
piani regolatori, però, cerchiamo di essere coerenti. La Giunta,
quindi, respinge questo tipo di proposta, perché è contro la legge
del 1960 e perché innova in modo, a nostro avviso sbagliato, una
procedura che è la sola possibile se si vuole arrivare al risultato
di avere dei piani regolatori comunali.
Montesano (P.S.D.I.) -
Altri interventi a proposito
dell'ordine del giorno?
Manganoni (P.C.I.) -
...questo ordine del giorno, perché
sugli strumenti urbanistici in questa aula ne abbiamo già parlato
sufficientemente, abbiamo perso altre due ore oggi e io ho la netta
impressione che qui si faccia tutto il possibile per arenare tutto
e non fare niente.
Non ripeto quanto abbiamo detto prima. Ci saranno deficienze,
tutto quanto, ma facciamo qualcosa, approviamo i piani
regolatori.
Montesano (P.S.D.I.) -
Altri interventi? Allora, prima
della delibera, io metto ai voti l'ordine del giorno presentato dal
Consigliere Manganone. Chi è favorevole, alzi la mano... Come? Ah,
non l'ho sentita io. Ah, l'ha chiesto quando c'era la... Va bene.
Allora, avendo chiesto la votazione a scrutinio segreto, io spiego
che la pallina bianca vuol dire "Sì" all'ordine del giorno, la
pallina nera vuol dire "No".
Risultato della votazione: presenti 26, votanti 26, favorevoli
8, contrari 18. Il Consiglio respinge.
Si passa alla votazione della delibera, così com'è stata
modificata su proposta dell'Assessore Milanesio. Io preciso che a
pagina 3 va depennato "
programma di fabbricazione
" è vero?
Dov'è Milanesio?
(Milanesio:
sono qua
).
A pagina 3 va
depennato il programma di fabbricazione, due volte - è vero - i due
elenchi... a pagina 4 va depennato due volte; poi, nel dispositivo
di delibera va cancellato, dopo "
i piani regolatori
generali
", "
e i programmi di fabbricazione
" va
depennato. Sì, tutto quello che riguarda i piani di fabbricazione,
è vero.
Allora, qui c'è la votazione a scrutinio... No, votazione
palese. Dichiarazione di voto? Prego.
Bordon (D.C.) -
Beh, io vorrei dire che, premesso che noi
non riteniamo proprio per niente che le nostre richieste siano
state contrarie alla legge del 1960, che questa è una valutazione
dell'Assessore e non nostra, noi votiamo contro questo
provvedimento in quanto che, malgrado le nostre insistenze, non
siamo riusciti ad avere qui in aula, perché è quello che conta, qui
in aula, la relazione dell'Assessore competente, per cui abbiamo
delle perplessità addirittura nel poter pensare che questi piani
regolatori siano già addirittura approvati o che siano già in
vigore per decorrenza di termini.
Montesano (P.S.D.I.) -
Altre dichiarazioni? Allora, chi
approva la delibera, alzi la mano. Un attimo... Sì, sì, ecco,
allora, mi viene precisato, e qui mi era sfuggito per distrazione,
che le approvazioni, il voto va fatto separatamente per ogni
oggetto, per ogni piano regolatore e sarebbero tre.
Chi approva la delibera in riferimento al Piano regolatore di La
Magdeleine, alzi la mano. Contrari, alzare la mano. Mappelli
astenuto? Allora alzi la mano. Astenuti? Astenuto Montesano, cinque
contrari. Il Consiglio è chiamato... Il Consiglio approva.
Il Consiglio è chiamato a esprimere il voto per il Piano
regolatore di La Salle, cioè sempre richiamo la frase per l'entrata
in vigore del Piano regolatore di La Salle prima dell'adozione del
Piano regionale. Chi è favorevole, alzi la mano. Contrari?
Astenuti?
Terza votazione per quello che riguarda il Piano regolatore di
St. Marcel. Chi è favorevole, alzi la mano. Contrari? Astenuti? Il
Consiglio approva.
E allora, arrivati a questo punto... No, un attimo, c'è un
argomento importante che io non credo... non porterà molto tempo ed
è legato ad alcune decisioni di scadenza del mercato comune e,
cioè, la concessione di un contributo straordinario per le spese di
gestione dello stabilimento della Centrale del latte di Aosta.
Questa decisione del Consiglio dovrà essere presa - io penso -
stasera e credo che sia d'accordo con me l'Assessore Maquignaz, per
ragioni che vi ho detto: ci sono delle scadenze che riguardano la
C.E.E.
Allora, invito... L'oggetto è il n. 36, invito l'Assessore
all'Agricoltura a prendere la parola.
