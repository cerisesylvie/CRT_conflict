Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 446 del 10 settembre 1982 - Resoconto
OGGETTO N. 446/VII - INIZIATIVE PER AFFRONTARE LA GRAVE CRISI
DELLA CHATILLON S.p.A. - APPROVAZIONE DI ORDINE DEL GIORNO.
ORDINE DEL GIORNO CHATILLON S.p.A.
Il Consiglio regionale della Valle d'Aosta,
- fortemente preoccupato per gli effetti che la preannunciata
chiusura della CHATILLON S.p.A. avrebbe sull'occupazione
industriale della Valle d'Aosta, aggravando la già difficile
situazione industriale della nostra Regione, che coinvolge oltre il
70% degli occupati nel settore;
- nel respingere il metodo messo in atto dall'Azienda volto a
liquidare l'attività produttiva dello stabilimento, in presenza di
difficoltà che essa stessa ha contribuito a creare, non effettuando
gli opportuni investi menti;
- ritenendo necessario un impegno unitario di forze politiche,
enti locali e forze sociali valdostane, in difesa di un patrimonio
produttivo e di capacità professionali che rappresentano tanta
parte dell'economia della media Valle;
- rilevando che la situazione della crisi della CHATILLON S.p.A.
non può essere ricercata unicamente dall'Amministrazione
regionale;
- sollecita un deciso intervento dei Ministeri competenti nei
confronti della Società MONTEFIBRE (principale azionista della
CHATILLON S.p.A.) che ha largamente fruito di finanziamenti
pubblici per il mantenimento dell'attività produttiva dell'intero
gruppo;
- richiede alla Società MONTEFIBRE il rispetto degli accordi
aziendali sottoscritti a suo tempo;
IMPEGNA
il Presidente del Consiglio d'intesa con il Presidente della
Giunta, a promuovere la costituzione di una Commissione speciale di
lavoro e di coordinamento, composta da rappresentanti del Consiglio
regionale, delle OO.SS., degli enti locali interessati, per la
ricerca e la formulazione di proposte e di iniziative concrete
tendenti al mantenimento dell'attività industriale a
Châtillon.
PRESIDENTE:
Vi ricordo, colleghi Consiglieri, che siete
stati convocati telegraficamente, in seguito agli impegni assunti
dai Capigruppo in due successive riunioni, la prima tenutasi a
Châtillon, la seconda nel Palazzo regionale; in seguito, è stato
richiesto al Presidente della Giunta di richiedere a sua volta,
come prescrive il Regolamento in questi casi, che il Presidente del
Consiglio provveda alla convocazione telegrafica. Siete dunque
stati convocati oggi per discutere un unico ordine del giorno in
questa adunanza che, lo ripeto, è straordinaria ed urgente. Come
sapete, la riunione ordinaria è già stata convocata per il 16 e 17
di questo mese.
L'oggetto che il Consiglio deve oggi discutere concerne le
iniziative per affrontare la grave crisi della CHATILLON S.p.A.;
avrete trovato ai vostri posti una bozza di ordine del giorno che i
firmatari - conoscete le firme apposte in calce al documento e che
rappresenta no i vari Gruppi presenti in questo Consiglio - hanno
ritenuto di dover redige re in modo che la discussione possa fare
riferimento ad un documento. Questo costituirà la base della
discussione e su di esso, salvo emendamenti, avverrà la
votazione.
Ha chiesto di parlare l'Assessore al l'Industria, Commercio,
Artigianato e Trasporti, Chabod. Ne ha facoltà.
CHABOD - (D.C.):
Il 26 ottobre 1981 la MONTEFIBRE
predisponeva un documento sul processo di risanamento dello
stabilimento di Châtillon che, facendo il punto sulla situazione
delle fibre cellulosiche, affermava che il piano di risanamento
della MONTEFIBRE approvato dal CIPI, pur sottolineando che le fibre
cellulosiche rappresentavano un'attività di modesto interesse
strategico, prevedeva la continuità delle loro produzioni solamente
nel quadro di un livello di redditività non negativo.
In quell'ottica la MONTEFIBRE, dopo essere uscita dal regime di
"amministrazione controllata" stava realizzando un programma di
prova sugli impianti di Châtillon e Vercelli per verificare la
possibilità di ottenere un miglioramento dei processi produttivi,
un migliora mento delle caratteristiche del prodotto e una
sensibile riduzione dei costi. Dopo aver fatto un'analisi dello
stabilimento di Châtillon ed aver evidenziato l'obsolescenza dei
processi produttivi, delle tecnologie e degli impianti utilizzati
per le lavorazioni nonché la perdita di competitività delle
produzioni di Châtillon, il documento evidenziava che, in queste
condizioni, lo stabilimento valdostano rappresentava un punto di
crisi nel panorama degli stabilimenti MONTEFIBRE.
Per poter quindi restituire al filo viscosa e acetato una
capacità concorrenziale era necessario procedere rapidamente ad un
risanamento strutturale, e il documento prospettava quindi una
serie di interventi sia per la conservazione degli impianti ed il
miglioramento delle attrezzature, sia per la riduzione dei costi di
produzione ed il miglioramento tecnologico e qualitativo del
prodotto, oltre ad una nuova organizzazione del lavoro.
Affrontando con tale documento la problematica relativa allo
stabilimento di Châtillon, la MONTEFIBRE richiedeva alle
Organizzazioni Sindacali e alle maestranze un contributo fattivo
alla realizzazione dei programmi. Le Organizzazioni Sindacali
dichiaravano la loro disponibilità e aveva così inizio una serie di
prove su una sezione dell'impianto viscosa ed una ricerca di nuovi
sbocchi di mercato. Dal 10 gennaio 1982 la MONTEFIBRE S.p.A. si
costituiva in "holding" e provvedeva a scorporare le proprie
attività industriali per la produzione delle fibre acetato e
viscosa conferendole alla CHATILLON S.p.A. con sede a Châtillon.
Alla Presidenza della Società veniva posto il Dottor Giuseppe
Tramontana, Amministratore e Direttore Generale della MONTEFIBRE e,
quale Amministratore Delegato, veniva nominato il Dottor Gabriele
Spazzadeschi.
Aderendo all'invito da me espresso in data 20 gennaio 1982 di un
incontro con i massimi esponenti della CHATILLON S.p.A., il Dottor
Tramontana, il Dottor Spazzadeschi e il Ragionier Pece, Direttore
del Personale MONTEFIBRE, si presentavano nel mio ufficio
nell'aprile di quest'anno per un colloquio sull'andamento dello
stabilimento di Châtillon. Confermando quanto già contenuto nel
documento di cui vi ho parlato, il Presidente della CHATILLON
ribadiva la grave situazione di mercato dovuta alla crisi dei Paesi
del COMECON, maggiori consumatori delle fibre artificiali. Il suo
discorso non lasciava comunque presagire nulla di drammatico, in
quanto continuava la ricerca di nuovi sbocchi di mercato e la serie
di prove tecniche in stabilimento.
Alla fine del mese di luglio, contemporaneamente alla decisione
comunicata dall'azienda alle Organizzazioni Sindacali di richiedere
la Cassa Integrazione per 300 lavoratori a partire dal 23 agosto e
per un periodo di 13 settimane, la Direzione della CHATILLON mi
faceva pervenire una breve nota sullo stabilimento, nella quale
comunicava che gli esiti delle ricerche di nuovi sbocchi di mercato
e delle prove effettuate alla ricerca di quelle modifiche
innovative e tecnologiche che avrebbero dovuto far sì che si
garantisse l'ottenimento di un prodotto adatto alle nuove esigenze
di mercato, nonché ad un recupero economico dell'attività
attraverso una sensibile riduzione dei costi, avevano dato l'esito
negativo e il processori risanamento che la Società intendeva
perseguire per raggiungere il riequilibrio economico dello
stabilimento non poteva essere attuato. Nella nota stessa, la
Società lasciava trapelare l'intenzione di programmare la graduale
chiusura.
Alla mia immediata richiesta di maggiori chiarimenti a conferma,
l'unica il ragionier Pece, rispondeva che il 23 agosto la Direzione
aziendale avrebbe comunicato la decisione definitiva.
Dopo aver cercato inutilmente di mettermi in contatto con il
Dottor Tramontana ed il Dottor Spazzadeschi, irreperibili nel mese
di agosto, - ma sappiamo tutti che agosto è il mese delle ferie -
riuscivo a fissare un incontro per il giorno 24 agosto fra
Spazzadeschi e Linzalone, dell'Ufficio Personale della MONTEFIBRE,
e il Presidente della Giunta regionale, presenti anche il Direttore
dell'Ufficio regionale del Lavoro ed il Sindaco di Châtillon. In
quell'incontro l'Amministratore Delegato della CHATILLON S.p.A.
dichiarava che, visto il fallimento delle prove effettuate, la
Società aveva deciso irrevocabilmente di chiudere lo stabilimento
di Châtillon. Tale decisione sarebbe stata comunicata il pomeriggio
stesso alle Organizzazioni Sindacali. Alla richiesta di soluzioni
alternative e di ricorso alla Cassa Integrazione Speciale in base
alla legge 675, la Direzione ribadiva la propria irrevocabile
decisione.
Dopo un incontro con le Organizzazioni Sindacali effettuato il
30 agosto u.s., veniva invitato per un confronto diretto il
Presidente della Società, Dottor Tramontana, e gli si chiedeva di
non assumere alcune decisioni relative alla procedura di
licenziamento, prima della riunione indetta per il 6 settembre. Il
Presidente della Società rispondeva il 31 agosto aderendo
all'invito ma comunicando che la procedura di licenziamento era
stata avviata e che comunque ciò non escludeva la possibilità di
esaminare, nel corso della riunione, soluzioni che tenessero conto
delle problematiche sociali conseguenti alla decisione di cessare
l'attività
Quel giorno stesso, su mia richiesta, la Giunta regionale si
riuniva in seduta straordinaria e predisponeva un documento nel
quale ribadiva il rifiuto della Regione alla proposta di cessazione
dell'attività, deplorando il comportamento dell'azienda e
richiedendo un incontro con i Ministri del Bilancio, del Lavoro e
dell'Industria.
Nell'incontro del 6 settembre u.s. con la Direzione aziendale,
presenti i Parlamentari valdostani, il Direttore dell'Ufficio del
Lavoro, le Organizzazioni Sindacali, il Consiglio di Fabbrica di
Châtillon, i rappresentanti del Consiglio Comunale di Châtillon, il
Presidente della Società esponeva dettagliatamente la situazione
dell'Azienda che, seppure non formalmente, era in liquidazione
avendo perso il capitale sociale e illustrava l'impossibilità di
proporre al Consiglio di Amministrazione la ricapitalizzazione, in
quanto ciò significava "bruciare" - parola usata dal Dottor
Tramontana - mezzi che dovevano essere destinati a sviluppare
aziende del gruppo in espansione, per cercare di salvare un'azienda
senza prospettive.
Alla richiesta, ripetuta sia da parte della Regione sia da parte
delle Organizzazioni Sindacali e motivata con un mancato rispetto
del piano del 1981, di ritirare i licenziamenti e di riprendere le
prove, il Presidente della CHATILLON S.p.A. ribatteva che con un
quadro della situazione come l'attuale egli non poteva modificare
la decisione presa e che comunque si impegnava, se fossero nel
frattempo emersi elementi concreti capaci di modificare il quadro
delle prospettive attuali, a ridiscutere tali decisioni.
Questa è la cronaca sommaria delle lunghe trattative intercorse
tra la Giunta regionale, l'Azienda ed i Sindacati.
Occorre, e mi preme, sottolineare come i colloqui sollecitati a
più riprese e nel più breve lasso di tempo possibile dalla Regione
siano stati contraddistinti da una manovra di scantonamento da
parte della Società di Châtillon. L'amministrazione dell'Azienda
per quasi tutto il mese di agosto si è resa irreperibile e le sue
risposte sono sempre state negative: una assoluta mancanza di
elasticità e di proposte alternative. Dal canto nostro, abbiamo
rincorso ogni possibilità e ancora oggi diciamo con chiarezza e
convinzione che la battaglia non è perduta perché respingiamo con
forza la decisione della Direzione aziendale che ha scosso il mondo
del lavoro valdostano e sorpreso l'Amministrazione regionale. E' un
comportamento inaccettabile sotto ogni pro filo quello della
CHATILLON, che comunica da un giorno all'altro le difficoltà dello
stabilimento e l'impossibilità di recuperare il mercato,
prospettando come logica conseguenza la chiusura del l'azienda.
Ogni volta che i responsabili della Società hanno risposto alle
nostre domande o hanno partecipato agli incontri era per dire: "Le
cose stanno così, non c'è altro da aggiungere". E' un atteggiamento
che abbiamo respinto e che continuiamo a ritenere assurdo. Ne è
esempio l'ultimo colloquio con lo staff dirigenziale, che ha
comunicato che l'Azienda ha perso il capitale sociale.
"Ricapitalizzare una azienda che non ha prospettive è una
soluzione" ha detto chiaramente Tramontana "che non mi sento di
proporre al Consiglio di Amministrazione".
Che cosa fare dunque di fronte ad una situazione che pare
irreversibile? Stiamo lavorando per incontrare i Ministri
competenti a Roma, ma prima vorremmo avere un altro colloquio con i
Dirigenti della MONTEFIBRE e della CHATILLON. L'Azienda di
Châtillon ha detto di attendere da Regione e Sindacato pro poste
che, se valide, sarebbe poi disposta a vagliare e mettere in
pratica. Io sono sicuro che il lavoro della Regione e del Sindacato
sarà proficuo e che riusciremo a proporre delle alternative, dei
suggerimenti.
Ma sarà sufficiente? Non credo. Per questo chiederemo
all'Azienda il massimo impegno e pretenderemo che ci proponga una
alternativa, anche se non siamo molto convinti che sia un interesse
del la Società mantenere in attività lo stabilimento di Châtillon.
Se così fosse si sarebbe comportata diversamente. Noi dobbiamo però
agire da pungolo, continuare a insistere cocciutamente. Questo è
l'impegno che prendo e ritengo di poter portare a buon fine.
Critiche e amarezza di Sindacati, parti politiche e lavoratori
sono da comprendere, ma voglio sgombrare il campo da ogni possibile
dubbio circa l'obiettivo che la Regione si prefigge e cioè
difendere il più possibile la CHATILLON anche perché la decisione
aziendale pare affrettata e poco credibile.
E' difficile affrontare queste situazioni e mi rendo conto che
proporre all'Azienda un'alternativa valida alla chiusura è compito
difficilissimo. Dobbiamo lottare contro una legge di mercato
inesorabile, ma dobbiamo ugualmente tentare.
Per questo oggi voglio sottolineare il mio impegno, quello della
Giunta e della Regione in generale, di tutte le forze politiche e
sociali a sostegno dell'occupazione e soprattutto dei lavoratori.
Qui si tratta di lottare contro un'industria che ha già operato una
decisione disastrosa dalla quale pare non voglia recedere. Occorre
la forza di tutti.
PRESIDENTE:
E' iscritto a parlare il Consigliere Mafrica.
Ne ha facoltà.
MAFRICA - (P.C.I.):
Il nostro Gruppo ha sollecitato,
assieme ad altri ma in modo particolarmente forte, la convocazione
straordinaria del Consiglio perché ci sembrava necessario
sottolineare attraverso la riunione del massimo organo che
rappresenta la popolazione valdostana, una situazione
particolarmente difficile; abbiamo ritenuto adeguata ed opportuna
una convocazione straordinaria perché ci sembrava che trattare il
problema della MONTEFIBRE assieme ad altri 47 argomenti potesse
togliere la necessaria attenzione alla gravità del problema stesso.
Volevamo anche, e crediamo che questo sia il fine ultimo di questa
riunione, dare alla delegazione che condurrà le trattative un
mandato molto deciso, che sia rappresentativo della volontà di
tutte le forze sociali, politiche e degli Enti locali della nostra
Regione; un atteggiamento di questo tipo può essere sottolineato
proprio con un ordine del giorno unitario, come mi auguro che sia,
da parte del Consiglio regionale.
Ho detto che l'argomento è particolarmente importante e che la
situazione è grave; infatti, credo di dover sottolineare
innanzitutto come questo attacco all'occupazione alla CHATILLON
venga in una Regione che si trova in una situazione di difficoltà
senza precedenti per ciò che riguarda l'industria. Aveva mo
lanciato, già nel mese di giugno, un allarme in questo senso e
credo che le cifre, che allora sono forse passate inosservate
perché cominciava il periodo estivo, meritino di essere
ricordate.
In vent'anni, dal 1961 al 1981 - noi abbiamo compiuto una
ricerca sui dati del censimento 1981 che saranno pubblicati
dall'ISTAT soltanto tra un paio d'anni si è passati dal 68% al 40%
di occupati nell'industria, lasciando da parte l'agricoltura e
tenendo conto di tutte le altre attività; c'è stato quindi un calo
gravissimo dell'occupazione industriale nella nostra Regione.
Attualmente gli occupati nell'industria sono soltanto il 34%, in
tutto 16.000 persone: oltre 4.000 lavorano nelle costruzioni,
nell'edilizia, si tratta quindi di posti di lavoro precari; quel li
che effettivamente lavorano in industrie che occupano più di 35
dipendenti erano, al 26 ottobre 1981, solo 7.500; di questi 7.500
che lavorano nell'industria vera e propria, perché il resto oltre
che nelle costruzioni lavora in imprese--di tipo artigianale, ben
6.500 sono concentrati in 7 aziende in crisi: sono alla Cogne prima
di tutto, e le notizie che ci sono in questi giorni sulla crisi
dell'acciaio non ci lasciano ben sperare; sono all'ILSSA-VIOLA,
sono alla S.I.V., alla IN.TE.VA., alla FORTUNA WEST, alla SADEA:
6.500 delle 7.500 persone che effettivamente lavorano
nell'industria, si trovano in queste aziende in crisi. La
situazione quindi è grave.
In questi ultimi anni, dal 1971 al 1981, è cambiata a struttura
sociale della nostra Regione al punto che oggi l'industria vera e
propria, con il 16,7% di addetti, è una fonte di occupazione minore
del pubblico impiego per servizi non destinati alla vendita; cioè,
ci sono in Valle d'Aosta più occupati nella scuola, nella Regione,
nei Comuni, nelle Unità Sanitarie Locali e in servizi di questo
tipo, che non nell'industria vera e propria. Questo processo di
sradicamento dell'industria dalla realtà valdostana a noi non va
bene e faremo di tutto per contrastarlo. Un discorso di questo
genere ci porta anche a riflessioni, che oggi tralasciamo, sul
futuro della nostra Regio ne, sulla struttura economica e sociale
che si andrà a formare nei prossimi anni.
L'attacco della MONTEFIBRE quindi è particolarmente grave,
perché si inserisce in una realtà industriale che è veramente
sull'orlo del tracollo e che non potrà essere recuperata se non si
prenderanno tutti i provvedimenti necessari. Questo attacco si
inserisce, inoltre, in una situazione politico-economica difficile;
ricordiamo che la Confindustria ed altre associazioni padronali
hanno denunciato, a partire dal mese di giugno, l'accordo del 1977
per la scala mobile; c'è quindi un tentativo di recuperare una
parte del costo del lavoro attingendo dalle tasche dei lavoratori.
Non si sono ancora avviati i contratti: da mesi è in discussione la
riapertura delle trattative ma queste non sono ancora iniziate;
siamo in un momento, io credo di poterlo dire, in cui ci sono
difficoltà nel movimento operaio, all'interno dei rapporti tra le
confederazioni e le forze politiche più rappresentative del
movimento operaio. L'attacco che viene portato alla CHATILLON tiene
conto probabilmente anche di una situazione che per i dirigenti
della Società è di debolezza e tale da non trovare adeguata
risposta da par te dei lavoratori. Questo attacco è grave anche
perché è giunto improvviso: questa è una tesi che credo in Valle
possano sostenere tutti, tranne uno, che ha invece tenuto a
ribadirla ancora oggi, l'Assessore Chabod. L'Assessore Chabod con
una lettera del Direttore del Personale della MONTEFIBRE, e non
della CHATILLON, era stato informato che "l'Azienda si vede
costretta" - queste sono le parole di quella lettera - "a
programmare nel breve termine la loro graduale e definitiva
chiusura".
Ora, la parola "chiusura" ha un significato unico, che non è
possibile interpretare in modi differenti; non voglio tacere questo
fatto, ma non voglio neanche caricarlo troppo perché è interesse
del nostro Gruppo che si arrivi ad un documento unitario; voglio
dire però che il comportamento dell'Assessore è stato come quello
di un medico che curando un paziente per la bronchite, ma avendo
elementi per pensare che possa avere un tumore al polmone, continua
a curarlo per la bronchite senza preoccuparsi di conseguenze più
gravi. Su queste responsabilità, su questo fatto che per noi è
sconcertante e preoccupante, credo che ritorneremo in seguito
nell'adunanza del 16, per la quale è già stata presentata una
nostra mozione. Oggi ci interessa dire anche altre cose che ci
sembrano importanti e che riguardano il pericolo più immediato
della chiusura della MONTEFIBRE; ma stia tranquillo, Assessore, che
questo suo comportamento non sarà esente da valutazioni in seguito;
noi, almeno alcuni di noi, non siamo abituati a perdonare errori di
questo tipo!
Dicevo prima che la maggioranza della popolazione valdostana ha
ricevuto, con totale sorpresa questo attacco della MONTEFIBRE,
perché una serie di documenti lasciavano intendere che nelle
difficoltà generali degli stabilimenti MONTEFIBRE quello di
Châtillon fosse da considerare in non immediato pericolo; in uno
studio fatto dalla Cassa di Risparmio nel settembre 1981 e relativo
alle fibre, partendo da documenti aziendali, si legge che "al
contrario, in Piemonte resta presente la produzione di filo acetato
e di filo viscosa nello stabilimento di Châtillon, che costituisce
una sopravvivenza della struttura centrata sulle fibre artificiali;
per l'unità di Châtillon che con le sei mila tonnellate annue di
capacità installate è il più piccolo impianto MONTEFIBRE, esclusa
ogni possibilità di potenziamento, resta possibile il mantenimento
della produzione per la permanenza di un segmento residuale di
mercato in cui le fibre artificiali risultano scarsamente
sostituibili".
Quindi questo studio del settembre dell'anno scorso aveva
individuato una parte di mercato che dovrebbe essere coperta
soltanto dalle fibre cellulosiche, non dalle fibre sintetiche vere
e proprie.
Il documento dell'ottobre '81, presentato ai Sindacati dalla
MONTEFIBRE, lascia intendere tendenze di questo tipo, quando dice:
"Le prospettive di consumo del mercato europeo nei prossimi anni
non prevedono sostanziali variazioni rispetto alla situazione
attuale; si pensa che il processo di sostituzione dei fili
artificiali con fili sintetici vada esaurendosi nei prossimi anni
sia sul mercato europeo che su quello italiano; nel filo viscosa è
prevista ancora qualche marginale riduzione, mentre per il filo
acetato si prevede un livello di consumi costante nel tempo".
Sempre nel senso di mantenere la produzione a Châtillon andava
ancora l'accordo del dicembre '81, sottoscritto fra la Direzione
della MONTEFIBRE e le Organizzazioni Sindacali: veniva infatti in
tale accordo detto che "pur avendo le fibre cellulosiche raggiunto
un grado di maturità tale da non poter essere considerate fibre
strategiche, l'Azienda è impegnata a ricercare tutte le soluzioni
atte al recupero della competitività e quindi al mantenimento del
le stesse sul mercato". Veniva dunque preso un impegno che noi
dobbiamo ricordare alla MONTEFIBRE, che non può essere ignorato e
calpestato; si diceva in questo documento, che reca le firme di
Spazzadeschi, Pece ed altri dirigenti della MONTEFIBRE, che "per
l'anno 1982 vengono confermate le capacità degli assetti produttivi
che riguardano l'utilizzo di 8 macchine di acetato e 40 macchine di
viscosa a Châtillon e 16 macchine di acetato a Vercelli". Si diceva
ancora che "eventuali eccedenze che dovessero risultare da tali
confronti verranno gestite con ricorso alla Cassa Integrazione
Straordinaria, utilizzando gli strumenti previsti dalle leggi in
vigore".
E' espressa chiaramente l'intenzione, almeno per tutto il 1982,
di continuare questa ricerca; ma poi nel mese di luglio una prima
volta, e in modo più chiaro comunicando la cosa anche alle
Organizzazioni Sindacali nel mese di agosto, è venuta fuori questa
volontà di chiusura che noi siamo qui oggi per cercare di
respingere. E' chiaro che non ci possono dare delle risposte
semplici a problemi di questa complessità: innanzitutto, c'è una
situazione che gioca a nostro svantaggio ed è il fatto che, per
decenni, o non si sono fatti investimenti o si sono fatti
investimenti non significativi negli impianti di Châtillon. Una
seconda difficoltà ci viene dal non poter contrapporre con facilità
dei dati a quelli presentati dall'Azienda, che almeno in par te
sicuramente sono strumentali. L'Assessore all'Industria manca di
dati in questa direzione; neanche la costituzione della Finanziaria
mi sembra che possa dare risposte alla necessità di disporre di
dati sull'andamento dei mercati. Non è facile oggi, per una materia
come le fibre, rintracciare dati significativi; noi stiamo cercando
di farlo, ma non siamo ancora giunti a valutazioni che possiamo
definire significative.
C'è un terzo aspetto che rende difficile la risposta, ed è la
scelta, operata dalla MONTEFIBRE, di darsi una struttura aziendale
per "holding", scorporando i diversi stabilimenti a seconda del
tipo di fibre prodotto; ciò rende più difficile rintracciare le
manovre di carattere finanziario che intercorrono tra le diverse
aziende; a prima vista credo che si possa notare che il capitolo
destinato alla CHATILLON S.p.A. era esiguo, e quindi oggi è comodo
per l'Azienda dire che il capitale serve per coprire le perdite e
che, quindi, non si possono fare investimenti; ovviamente tutto
dipende dalla scelta fatta, dai meccanismi stabiliti quando si è
scorporata la MONTEFIBRE in diverse Società di cui è più difficile
controllare gli andamenti finanziari.
Noi pensiamo che questo discorso vada approfondito e dobbiamo
dire che in questo senso la Regione non ha fatto tutto il
possibile; a nostre interpellanze che ponevano questo problema già
l'anno scorso, si è risposto in modo piuttosto generico.
Ma come si può rispondere a questo attacco ai lavoratori e
all'occupazione in Valle? Io credo che, innanzitutto, la risposta
deve essere larga, unitaria e diffusa, tale da coinvolgere non
soltanto quelle persone che sono direttamente occupate
nell'Azienda, ma l'intero tessuto sociale di Châtillon e
addirittura tutta la popolazione della Valle, in considerazione
dell'effetto che una chiusura della CHATILLON S.p.A. potrebbe
avere. Occorre quindi - dirò cose scontate ma ci teniamo a
sottolinear lo - una grande mobilitazione dei lavoratori, dei
Sindacati, delle forze politiche, degli Enti locali. Una
mobilitazione di questo tipo, ad esempio in realtà difficili come
Pallanza, è riuscita per anni a contenere per lo meno i danni e a
far ripiegare le volontà di chiusura che anche lì si erano
manifestate da parte della MONTEFIBRE. Sicuramente non ha giocato a
favore di questa mobilitazione il fatto che per un mese l'Assessore
Chabod abbia tenuto nascoste le gravi parole contenute in quella
lettera, perché la mobilitazione ovviamente è stata ritardata di un
mese; si è data così l'impressione che alla Valle d'Aosta questa
paventata chiusura non facesse poi tutta la paura che magari ha
fatto e non destasse tutte le risposte che altrove sono state
suscitate. Io credo che, invece, da questa riunione del Consiglio
regionale come dalla manifestazione che c'è stata giovedì 2
settembre debba venire una risposta chiara alla MONTEFIBRE: non si
può tentare di far pagare alla Valle d'Aosta e allo stabilimento di
Châtillon il programma di risanamento dell'intera Società.
Ci sono contraddizioni che vanno denunciate e che vanno comunque
tenute presenti. La pubblicità della MONTEFIBRE pubblicata nel
giugno di quest'anno, quindi alcuni mesi fa, su "La Repubblica"
dice: "MONTEFIBRE è uscita nel maggio 1981 dal regime di
amministrazione controllata ed è stata ricapitalizzata da
MONTEDISON, dalla Società Consortile Montefibre, da importanti
nuovi azionisti; l'Azienda sta affrontando con decisione un piano
triennale di risanamento gestionale e finanziario adottando nuove
strategie, nuove strutture operative che porteranno alla Società
risultati positivi nel triennio...".
E continua quasi come un inno: "L'espansione commerciale sui
mercati internazionali ha permesso di portare lo sfruttamento medio
degli impianti dell'Azienda a circa il 90% della capacità; gli
interventi organizzativi hanno permesso una notevole riduzione del
personale e il costo del lavoro è sceso globalmente dal 32% al 25%
del fatturato". E ancora: "La strategia dell'esportazione sui
mercati europei ed extraeuropei ha avuto successo, azioni commercia
li da tempo programmate sono state puntualmente realizzate;
MONTEFIBRE ha in tal modo realizzato il 43% in più rispetto al 1980
in Europa occidentale e l'86% in più sugli altri mercati. La
Società sta realizzando margini operati vi industriali
soddisfacenti; i ricavi hanno superato i 487 miliardi di lire, cioè
il 41% in più di valore, e il 23% in più di volume. MONTEFIBRE vede
la possibilità di uscire dal tunnel; si può già dire che il piano
aziendale di risanamento gestionale e finanziario approvato nel
1980 si sta sviluppando con esiti lusinghieri; la Società è in
linea con le previsioni fatte due anni fa. MONTEFIBRE è sulla
strada del ritorno all'economicità di gestione". Il discorso
continua - e oggi l'avranno visto anche altri colleghi - nel
"Corriere della Sera", dove si leggono cose interessanti. Dice un
azionista, VicePresidente della MONTEFIBRE: "Ora, finalmente, la
MONTEFIBRE sta per uscire dal lungo tunnel della crisi; nei primi
sei mesi di quest'anno abbiamo avuto un buon utile lordo
industriale; anche il risultato finale di questo periodo è
positivo, l'ultimo costo da calcolare è infatti quello degli oneri
finanziari: è molto basso, dal momento che la MONTEFIBRE ormai non
ha più debiti a breve con le banche, anzi non usa nemmeno i fidi. I
suoi rapporti con gli istituti di credito si sono ridotti ai
normali scambi di cambiali ed altri simili rapporti commerciali.
Nel 1981 la gestione industriale, pur notevolmente migliorata, era
invece ancora in perdita; il deficit era stato coperto utilizzando
plusvalenze realizzate vendendo dei beni che non servivano
all'attività aziendale; l'applicazione del principio
dell'adeguamento degli impianti e degli organici alle possibilità
del mercato, che già ha fatto dimezzare i 27.000 dipendenti di
qualche anno fa, si abbatterà presto sullo stabilimento di
Châtillon e sui suoi 460 lavoratori. La Romania e la Polonia,
finora uniche acquirenti della sua produzione" - questo fatto credo
che non corrisponda a verità - "hanno bloccato le commesse; gli
impianti dovranno quindi essere chiusi". Qui ci sono ancora dei
commenti positivi sulla MONTEFIBRE che è utile conoscere per
contrastare le dichiarazioni di impossibilità di intervento da
parte dell'Azienda: "Il taglio degli organici ha permesso alla
MONTEFIBRE di migliorare sensibilmente la propria produttività; pur
con 700 unità operative in meno" - spiega Bordogna, il
Vice-Presidente - "abbiamo aumentato il fatturato delle otto
Società controllate a 564 miliardi, cioè ad un livello superiore
del 16% a quello dello stesso periodo del 1981; in particolare le
aziende italiane SIPA, NYLON, FIBRE e MERAC, hanno avuto un
incremento del 26%, mentre la crescita di quelle straniere
MONTEFIBRE SPAGNA, FRANCE e U.K. hanno avuto un'espansione meno
rapida...".
Ho voluto leggere tutte queste cose per dire che probabilmente è
vero che la MONTEFIBRE sta risanando i suoi bilanci e addirittura
non ha neanche più bisogno delle banche, ma vuol farlo a spese di
qualcuno; quindi l'iniziativa di scorporare lo stabilimento di
Châtillon assieme a quello di Vercelli ave va come finalità,
probabilmente già da tempo, quella di poterlo chiudere più
facilmente e magari anche di utilizzare i finanziamenti pubblici
come una azienda in espansione che sa il fatto suo. A nostro
giudizio, è evidente il disegno da parte della MONTEFIBRE di far
pagare il proprio risanamento in modo particolare alla Valle
d'Aosta e ai lavoratori della CHATILLON. Noi non possiamo accettare
un piano di questo tipo, e tanto meno possiamo accettare il metodo
che è stato utilizzato dalla MONTEFIBRE, un metodo liquidatorio,
che ci riporta indietro nel tempo: oramai erano trascorsi decenni
senza che un'azienda dall'oggi al domani dichiarasse la volontà di
chiusura e facesse partire le lettere di licenziamento. In questi
anni di battaglie sindacali si erano ottenute per i lavoratori
garanzie ben più positive. Il metodo della MONTEFIBRE è
spregiudicato, non tiene conto di quelle che sono state le
responsabilità dell'Azienda che in tutti questi anni non ha fatto
gli investimenti necessari, non tiene conto della realtà
valdostana, non tiene conto dei problemi sociali di questa Regione
e in particolare dei problemi che ci sono nella Media Valle e nel
Comune di Châtillon; non tiene conto neanche di quel minimo senso
di gratitudine che dovrebbe esser ci verso uno stabilimento che per
quasi settant'anni ha lavorato ed ha prodotto: è un metodo
veramente inaccettabile! Ma la cosa da sottolineare, credo, è che
se passasse un tale sistema, sarebbe un precedente pericoloso per
l'intera struttura produttiva valdostana, sarebbe come aprire una
falla in una diga.
Occorre quindi non accettare i licenziamenti; occorre anzi
respingerli con decisione e riprendere le trattative con la
MONTEFIBRE avendo ben chiaro questo punto: si tratta, a condizione
che i licenziamenti vengano revocati; se non si riesce a spuntarla
con la MON TEFIBRE occorre andare al di là, occorre interessare
direttamente i Ministri, interessare il Governo, far sentire la
pressione unitaria dei lavoratori e del la popolazione valdostana
perché questa trattativa si riapra dopo che i licenziamenti sono
stati revocati. In questo senso, credo che si debba esigere che la
MONTEFIBRE rispetti almeno gli accordi che aveva sottoscritto e che
stabilivano che l'anno 1982 è un anno di prova. Si tratta di
studiare, di documentarsi, di prepararsi in questo senso; la
Commissione che dovrà coordinare le iniziative e le proposte dovrà
lavorare, studiare tutte le possibilità che ci sono per mantenere a
Châtillon la produzione di viscosa e la produzione di acetato.
In quella lettera del 26 luglio, in cui si parlava di chiudere
lo stabilimento, c'erano anche delle sfumature che bisognerebbe
approfondire, che pone vano differenze tra le difficoltà del
settore acetato e le difficoltà del settore viscosa; da quello che
si dice si ha l'impressione che per la viscosa ci siano difficoltà
maggiori, mentre sembrano essere di tipo puramente gestionale
quelle dell'acetato. Io non so se questa sfumatura indichi qualche
volontà nascosta, credo che comunque oggi si debba approfondire la
possibilità di mantenere tutte e due le produzioni e che si debba
avere ben chiaro e far presente alla MONTEFIBRE che questi metodi
non possono essere accettati dal la Regione Valle d'Aosta e che
l'attività produttiva va mantenuta a Châtillon.
In questo senso, dopo aver contribuito alla stesura dell'ordine
del giorno che è stato presentato in Consiglio, noi diamo l'assenso
all'ordine del giorno stesso e ci impegniamo a mettere tutte le
nostre energie in tutte le sedi perché venga respinta questa
manovra, perché si riesca a difendere l'occupazione in Valle e in
modo particolare a Châtillon. Oggi è il momento, credo, in cui la
massima unità e il fronte più largo devono essere presentati nei
confronti della MONTEFIBRE; l'ho già detto prima, ci sarà tempo poi
per verificare all'interno delle forze politiche valdostane le
responsabilità di ciascuno in queste vicende.
PRESIDENTE
: E' iscritto a parlare il Consigliere Minuzzo.
Ne ha facoltà.
MINUZZO - (P.S.D.I.):
Dopo il lungo ed eloquente
intervento del collega Mafrica, penso che resti ben poco da dire
visto lo spirito col quale è stato concordato l'ordine del giorno
da far approvare al Consiglio regionale; dovendo oggi discutere e
trattare specificatamente il problema della CHATILLON e del la
MONTEFIBRE avremo altre occasioni per affrontare un discorso di
carattere politico generale sul problema dell'industria.
Chiaramente la convocazione di questo Consiglio e l'ordine del
giorno che è stato presentato da tutti i Capigruppo stanno a
significare l'unitarietà di tutte le componenti sociali che operano
nella nostra Regione nell'affrontare questo problema contingente.
Sarebbe molto facile, soprattutto per l'opposizione, fare della
demagogia e della polemica, che però oggi rimarrebbero sterili.
Sentite le dichiarazioni, ritengo che la polemica o i rilievi
alle dichiarazioni fatte dall'Assessore sugli organi di
informazione - stampa, radio, televisione - e alle dichiarazioni
lette oggi in Consiglio regionale, che sono totalmente discordi tra
loro, daranno modo di scendere ad un serrato confronto sui problemi
occupazionali e sulla politica che in tal senso sta portando avanti
la Giunta regionale.
Come dicevo prima, ritengo che oggi si debba essere tutti
compatti e uniti, ma ciò non vuol dire unanimità di vedute con
quello che è l'operato della Giunta regionale nel settore
dell'industria; ritengo che si debba oggi fare un'opera di ricerca,
di documentazione, come ha fatto il collega Mafrica, al fine di
dimostrare alla MONTEFIBRE che il suo è stato un colpo di mano, una
pugnalata alla schiena ai lavoratori che tanti anni della loro vita
hanno sacrificato per quell'industria. Quindi, come Partito
Socialdemocratico - d'altra parte abbiamo partecipato anche noi
all'estensione dell'ordine del giorno nei limiti delle nostre
possibilità e capacità - saremo al fianco dei lavoratori della
MONTEFIBRE; tanto più che - è stato dimostrato - l'Aziende ha
voluto cerare di rompere la compattezza tra i lavoratori, dando i
cosiddetti premi di licenziamento, cercando di comperare le
dimissioni dei propri dipendenti attraverso la corresponsione di
premi di buona uscita. Questa penso sia un'offesa che le
Organizzazioni Sindacali e noi stessi non possiamo tollerare;
rivolgiamo quindi un caldo invito a tutti i lavoratori della
MONTEFIBRE a non accettare queste contrattazioni di bassa lega
messe in atto dalla MONTEFIBRE per cerare di rompere la compattezza
dei lavoratori.
PRESIDENTE
: E' iscritto a parlare il Consigliere Martin.
Ne ha facoltà.
MARTIN - (U.V.P):
In questi ultimi tempi ci siamo sovente
occupati dell'industria valdostana, che sta attraversando un
periodo di crisi senza precedenti. Solamente un anno fa, il 22
settembre del 1981, il Consiglio regionale era stato convocato in
via d'urgenza per affrontare il problema della COGNE, in
conseguenza della presentazione del pia no FINSIDER che prevedeva
per la maggio re industria valdostana una riduzione di circa l.200
addetti, riduzione che un po' alla volta sta purtroppo per essere
raggiunta. Poco prima era scoppiato il caso dell'ILSSA VIOLA di
Pont-Saint-Martin, dove erano stati prospettati 280 licenziamenti,
e quindi quello dell'IN.TE.VA. di Pollein, per parlare solamente di
alcuni oasi anche se non possiamo dimenticarne tanti altri, come
quelli della S.I.V. o della FORTUNA WEST, che ancora navigano in
acque agitate, o ancora quelli di fabbriche che sono state
interessate da periodi di cassa integrazione più o meno prolungati;
è il caso della SADEA, della MAXEL e della MORGEX CARBO, la cui
richiesta di cassa integrazione è recentissima.
Evidentemente, una simile situazione, pur se non si sono
verificati al momento casi di chiusura totale di fabbriche, è
alquanto preoccupante, perché si è comunque assistito ad una
progressiva diminuzione dei posti di lavoro nelle industrie a causa
del mancato mantenimento del turnover, in conseguenza di una
politica di contenimento degli organici. Ciò che preoccupa in
questo contesto, oltre alla continua riduzione di organico operata
dalle maggiori industrie valdostane, è anche la mancanza di nuove
possibilità di lavoro e le prospettive future non sono certamente
migliori della situazione attuale, stando al grido di allarme
lanciato solo ieri dai vertici FINSIDER in merito alla grave crisi
dell'acciaio che investe la siderurgia italiana. E' una crisi che
certamente coinvolgerà anche le nostre due aziende, vale a dire la
COGNE e l'ILSSA VIOLA, prospettandoci un autunno molto duro, con i
contratti dei lavoratori ancora da stipulare e con una riduzione
progressiva della crescita dei salari reali.
In una situazione di questo genere è venuta a collocarsi quasi
all'improvviso la decisione della CHATILLON di chiudere lo
stabilimento con il conseguente licenziamento di circa 450 perso
ne. Che il settore chimico non stesse attraversando un periodo
particolarmente felice era cosa risaputa, che il gruppo MONTEFIBRE,
inoltre, avesse dei problemi particolari legati alla sua attività
produttiva, che l'avevano costretto a chiudere quasi del tutto lo
stabilimento di Vercelli, era una cosa altrettanto nota, ma
evidentemente questa scelta così drastica, se pur parzialmente
motivata con un calo di vendite nei mercati dell'Est europeo e con
la negativa risultanza delle prove condotte all'impianto di filo
viscosa alla ricerca di quelle modifiche tecnologiche per
l'ottenimento di un prodotto in grado di sostituire il filo
viscosa, non ci convince.
Perciò chiediamo alla MONTEFIBRE di sospendere il provvedimento
di chiusura dello stabilimento per consentire un attimo di
riflessione e di approfondimento dei problemi e per poter
eventualmente trovare delle soluzioni alternative. Non è possibile
pensare di chiudere - tout court - uno stabilimento dell'importanza
di quello di Châtillon, in una zona come la Media Valle dove questo
stabilimento significa pressoché l'unica attività produttiva.
La manifestazione svoltasi a Châtillon il 2 settembre, oltre ad
avere rappresentato un importante momento di incontro con la
costituzione di un fronte unico ed unito tra le forze politiche, le
forze sociali, gli Enti locali ed i lavoratori della fabbrica,
aveva proposto questo tema, indicando quali interlocutori
principali la MONTEFIBRE e lo stesso Governo. La Regione Valle
d'Aosta ha il compito di formulare tutte le pressioni possibili
verso questi due interlocutori, ha il dovere di ricercare tutte le
soluzioni alternative a questa ed altre difficili situazioni ma non
può sostituirsi completamente nell'impresa al suo maggiore
azionista.
E' per queste ragioni che riteniamo importante questa seduta
straordinaria del Consiglio regionale e l'approvazione unanime
dell'ordine del giorno che abbiamo approntato insieme alle altre
forze politiche, affinché l'Azienda e soprattutto il Governo
conoscano le intenzioni espresse dalla Regione Valle d'Aosta,
contrarie alla chiusura dello stabilimento, e sappiano che quel
fronte unitario costituitosi nella manifestazione di Châtillon è
pronto a battersi fino in fondo per evitare i licenzia menti.
PRESIDENTE:
E' iscritto a parlare il Consigliere
Lustrissy. Ne ha facoltà.
LUSTRISSY - (D.P.):
Dopo quanto è stato detto dai
colleghi che mi hanno preceduto e dopo quanto già abbiamo avuto
occasione di dire nel corso delle manifestazioni pubbliche che ci
sono state, credo che rimanga ben poco da aggiungere, se non
sottolineare ancora una volta la situazione particolarmente grave
verificatasi in quel di Châtillon, in connessione anche alla
procedura inusitata seguita dall'Azienda per mascherare una
situazione che fatalmente avrebbe portato allo stato di cose che
oggi veniamo a conoscere. E l'Azienda ha saputo ben mascherare le
proprie intenzioni, bluffando con l'Amministrazione regionale e con
le Organizzazioni Sindacali, e nascondendosi dietro questa
situazione di difficoltà di mercato, peraltro già nota, con quelle
dichiarazioni pubbliche ricordate dal Consigliere Mafrica e con
quella invenzione delle prove che preludevano alla situazione che
ora stiamo esaminando. E poi ricordiamo anche la malizia
dell'Azienda, se così si può chiamare per non usare altri termini,
nel far scoppiare il bubbone proprio nel periodo in cui la gente è
più distratta, cioè nel pieno mese di agosto, quando normalmente
tutti riposano, giustamente, e le cose si posso no fare più alla
chetichella senza muovere grosse reazioni; ma credo che qui abbiano
sbagliato i conti.
La situazione era nota, non solo a livello regionale, sin dal
mese di giugno di quest'anno - non sto a ripetere le cose ricordate
cronologicamente dall'Assessore all'Industria, cioè il piano di
ristrutturazione approvato con le Organizzazioni Sindacali -
giacché il Presidente della Commissione Parlamentare Industria e
Commercio era perfettamente a conoscenza delle difficoltà della
Società MONTEFIBRE per quel che riguarda lo stabilimento di
Châtillon, tanto che, dopo aver chiarito ai nostri parlamentari la
situazione, essi stessi - l'On. Dujany e il Sen. Fosson - in data 4
agosto presentarono contemporaneamente un'interrogazione ai
rispettivi rami del Parlamento, chiedendo chiarimenti sulla
situazione che si stava verificando. Forse quei chiarimenti
arriveranno, forse no, ma ormai la situazione è decotta al punto
che non sappiamo quali saranno gli sviluppi della situazione.
Ma la cosa più strana - e qua il bluff appare più grosso e
manifesto -è che nella relazione pervenuta al Presidente della
Commissione Parlamentare Industria e Commercio, approvata dal
Consiglio di Amministrazione della Società MONTEFIBRE e
sottoscritta dal Dottor Spazzadeschi, si lasciava intravedere, pur
nella gravità della situazione, la possibilità che gli impianti di
produzione degli stabilimenti di Châtillon potessero in qualche
modo essere riconvertiti. Dopo aver denunciato le difficoltà del
mercato - e questo è un dato certo perché è stato ormai verificato
non solo a livello nazionale ma anche a livello europeo - la
Società lasciava chiaramente ad intendere che in definitiva la
situazione che si stava verificando a Châtillon era dovuta
soprattutto al rapido deperimento degli impianti, anche se negli
ultimi anni erano stati posti in essere interventi di
ristrutturazione. Perciò, a ben leggere tra le righe di questa
relazione verrebbe da dire che qua ci si sta prendendo veramente in
giro: perché da una parte si parla di una situazione difficile per
un tipo di fibra, e dall'altra si dice a chiare lettere che lo
stabilimento è vecchio e che bisognerebbe rinnovarlo.
Ora, malgrado questa situazione sia stata denunciata già nel
mese di giugno, a luglio si parla di cassa integrazione e
improvvisamente ad agosto si viene a sapere che invece della cassa
integrazione ci saranno dei licenziamenti. Pertanto, diciamo
chiaramente che di fronte a questa situazione che, un po'
mascherata da tutti quanti, stava però esplodendo alla radice, ci
sono delle responsabilità ben precise a carico dell'Azienda, che
dopo aver tenuta nascosta la situazione - anche se non so cosa sia
avvenuto a livello ministeriale - e dopo aver bluffato fino
all'ultimo momento, approfittando del periodo di ferie estive, ha
chiaramente dimostrato che l'intervento dello Stato nei confronti
della MONTEFIBRE non ha cambiato per niente il comportamento di un
certo mondo imprenditoriale. Questi sono dei delitti sul piano
dell'economia cosiddetta sociale, sul piano dell'interventismo
pubblico nel settore dell'economia privata; è un atto di
criminalità - così si può chiamare - nei confronti di un intervento
pubblico così massiccio. La Società continua a garantire
determinate cose, ben sapendo che non potrà mantenerle, nascondendo
a tutti la vera situazione.
Questo viene da dire leggendo i comunicati che sono stati citati
prima dal Consigliere Mafrica e che non sto a rileggere, e leggendo
le dichiarazioni rese in sede parlamentare e le lettere inviate
all'Amministrazione regionale, alla quale, in ultimo, con lettera
del 23 luglio, si lascia prevedere la mossa finale della chiusura
dello stabilimento. Ebbene, di fronte a questa situazione, di
fronte alla posizione di una Società che gode largamente di denaro
pubblico del quale deve rendere conto e che è stato dato alla
Società per assicurare un certo tipo di produzione sulla base di
concordati piani di ristrutturazione del settore e con precise
garanzie, noi dobbiamo mantenere l'unitarietà della presa di
posizione politica alla quale oggi siamo arrivati e che è la sola
che possa contribuire a sbloccare questa situazione; perché
trattandosi di un'Azienda a partecipazione pubblica, l'unico
versante ancora aperto per la trattativa, per recuperare sul piano
produttivo l'attività dell'Azienda e per non lasciare la zona di
Châtillon in quella situazione di mancanza di occupazione per la
chiusura dello stabilimento, l'unica possibilità di intervento da
parte di questo Consiglio è la presa d'atto unitaria della grave
situazione politica e delle responsabilità dell'Azienda. E questo
credo che sia il risultato positivo del la riunione odierna del
Consiglio e la finalità dell'ordine del giorno concordato fra i
Capigruppo.
Per quanto riguarda il testo dell'or dine del giorno, oltre alla
richiesta del rispetto degli accordi aziendali e oltre alla
denuncia di un mancato intervento della Società nel momento
opportuno - cosa, questa, ammessa dalla Società stessa, che ha
parato di "impianti obsoleti che sono stati oggetto di intervento,
però non sufficiente" - si potrebbe esplicitamente aggiungere
nell'ultimo capoverso prima della parte dispositiva le seguenti
parole: "e la revoca dei provvedimenti di licenziamento". Credo che
questo sia il primo atto che noi dobbiamo pretendere, che il
Governo deve pretendere da parte di questa Società che si è
comportata in tal modo; se la cosa si fosse svolta in modo diverso,
se la progressione del la crisi fosse stata evidenziata in modo più
corretto, la situazione avrebbe assunto un altro aspetto, gli
interventi sarebbero stati forse più incisivi e tempestivi; ma
ormai di fronte a questo stato di cose non rimane che chiedere a
chiara voce la revoca dei provvedimenti di licenziamento; come ho
detto, lo si può aggiungere a quel capoverso nel quale si richiede
il rispetto degli accordi aziendali. E' necessaria, a questo scopo,
la costituzione di una Commissione speciale, che sarà affiancata
dall'opera dei parlamentari già intrapresa nelle sedi opportune, e
che potrà consentire a noi e ai lavoratori di Châtillon di guardare
un po' più serenamente al futuro prossimo.
PRESIDENTE
: E' iscritto a parlare il Consigliere Fosson.
Ne ha facoltà.
FOSSON - (D.C.):
A me pare che negli interventi dei
colleghi che mi hanno preceduto siano state fatte delle analisi
estremamente logiche e precise, e - devo darne atto - anche prive
di ogni venatura polemica e demagogica; questo dimostra come il
Consiglio regionale sia consapevole della gravità della situazione
della MONTEFIBRE e quindi eviti ogni polemica e miri effettivamente
a prospettare una soluzione positiva per i lavoratori che
dovrebbero subire i provvedimenti annunciati dalla Direzione
aziendale.
Sarebbe facile rilevare anche un altro aspetto per me che vivo a
Saint-Vincent e che quindi sono a contatto con i problemi dei
lavoratori della MONTEFIBRE: a Châtillon, a Saint-Vincent e in
tutti i Comuni della Comunità Montana del Marmore c'è un'antica
tradizione di lavoro alla MONTEFIBRE, alla SOIE, alla fabbrica;
intere famiglie hanno vissuto e hanno costruito la loro vita, il
loro lavoro giorno dopo giorno lavorando alla SOIE di Châtillon.
Chiudere uno stabilimento di questo genere vuole anche dire
chiudere tutto un certo mondo, troncare tutta una capacità
lavorativa. Non ci sono parole da aggiungere su questo, la
situazione è sufficientemente chiara.
Molti hanno parlato di crisi generale dell'industria, il
Consigliere Mafrica ha fornito con molta precisione dei dati su
quella che è la riduzione degli occupati in questo settore della
economia; ebbene questo, a nostro avviso, può anche non essere un
male: in fondo tutto il mondo occidentale in generale va verso una
terziarizzazione; in ogni caso, però, un conto è esaminare i
problemi da un punto di vista generale, considerando come il mondo
evolve in una certa situazione, e un conto è toccare i problemi
concreti del momento. In questo momento, la riduzione degli
occupati nell'industria vuol dire, qui e adesso, mettere sul
lastrico 400/ 500 persone, 400/500 famiglie, con tutto quello che
ne consegue. Basta quindi con le parole: ne sono state fatte
abbastanza sia all'esterno che all'interno di questo Consiglio;
occorre guardare avanti, occorre opporsi alla chiusura, ai
licenziamenti; nello stesso tempo dobbiamo guardare a una
prospettiva futura e concreta di ristrutturazione del la
MONTEFIBRE, di alternative occupazionali, di alternative
industriali. E' vero, molte volte abbiamo detto - e forse tutti lo
condividiamo - che l'economicità è un elemento estremamente
importante nelle aziende, che i bilanci in pareggio e soprattutto
in attivo sono obiettivi fondamentali; però ci sono anche dei
risvolti sociali, mi pare che lo abbia ricordato il Consigliere
Lustrissy parlando di economia sociale: non possiamo perseguire
soltanto l'obiettivo della ottimizzazione aziendale,
dell'ottimizzazione economia, della remunerazione del capitale;
dobbiamo guardare anche alla funzione sociale dell'azienda, del
capitale, del lavoro soprattutto.
Detto questo, noi siamo senz'altro d'accordo sull'ordine del
giorno che è stato presentato, siamo d'accordo sul la costituzione
di una Commissione speciale, che vogliamo lavori seriamente e
conduca con grande energia la trattativa con la Direzione della
MONTEFIBRE. Ricordo, infine, che questo mio intervento è in linea
con una presa di posizione della Segreteria della Democrazia
Cristiana, che si impegna a farsi partecipe della situazione della
MONTEFIBRE presso i suoi parlamentari, presso le Commissioni
Industria e Lavoro della Camera e del Senato, e presso il
Governo.
PRESIDENTE:
E' iscritto a parlare il Consigliere Tamone.
Ne ha facoltà.
TAMONE - (U.V.):
L'Union Valdôtaine, come ogni forza
sociale, si è resa subito conto, dopo le dichiarazioni del 24
agosto, che ci si trovava di fronte ad una situazione che
indubbiamente si può definire drammatica: in un giorno di agosto,
mese di ferie, l'Amministratore Delegato della CHATILLON S.p.A.
dichiarava in un incontro con amministratori pubblici e forze
sociali che la Società aveva deciso di chiudere lo stabilimento di
Châtillon. Tale decisione, oltreché improvvisa, era anche
imprevista, se si tiene conto che la Società aveva in altre sedi
dichiarato che provvedimenti di tale gravità non sarebbero stati
assunti a breve termine: basta esaminare i documenti della Cassa di
Risparmio e ricordare le dichiarazioni rese alle Organizzazioni
Sindacali e alla stessa Amministrazione regionale. L'atteggiamento
della CHATILLON ci ha lasciati allibiti; abbiamo riunito le nostre
sezioni della zona e abbiamo constatato che in effetti la
MONTEFIBRE giocava come sua abitudine su vari tavoli, e mentre con
noi e con le forze sociali faceva un discorso,
in Azienda si comportava in altro modo. Probabilmente, se
fossimo stati tutti un po' più attenti, ci saremmo accorti prima
che la MONTEFIBRE stava defilandosi da Châtillon, anche se diceva
il contrario, anche se nei documenti ufficiali dichiarava il
contrario.
A questo punto, a nostro avviso, non rimane molto da dire; sulla
situazione tutti si sono già pronunciati; noi possiamo concordare,
anzi concordiamo, con quasi tutto quello che è stato detto qui
dentro e dobbiamo ammettere che polemiche non se ne sono fatte;
d'altra parte, volere qui, oggi, attribuire a qualcuno la colpa di
questa situazione, credo che non paghi; e ha fatto bene il
Consigliere Mafrica a non insistere su certe questioni che potranno
essere valutate in altra occasione, e a limitare il suo intervento
nei termini che ha osservato.
Ricordando l'esempio della Società Nazionale COGNE che ci aveva
fatto molte promesse e che poi si è defilata e non si è più vista,
vorremmo che non accadesse altrettanto per la MONTEFIBRE, e per
questo riteniamo utile che, tutti assieme, facciamo il possibile a
tutti i livelli; io sono convinto che questa è una crisi che
concerne la nostra Regione, però con la MONTEFIBRE bisogna
insistere a tutti i livelli e fare un discorso chiaro; la Società è
stata disonesta in molte situazioni, però certe cose le ha anche
dette con chiarezza: che sarebbe passata dai suoi 27.000 dipendenti
a meno di 10.000 lo ha detto, e di questo dobbiamo tener conto,
purtroppo, che lo vogliamo o no. Quindi, nell'azione unitaria che
dobbiamo condurre nei confronti della MONTE-FIBRE, dobbiamo tener
conto anche di questi dati e toccare la MONTEFIBRE là dove va
toccata, ai livelli superiori: interesseremo i nostri parlamentari,
che già sono intervenuti, come è stato ricordato, ma è chiaro che
l'intervento delle forze che possono incidere ad altri livelli
potrebbe rivelarsi non solo utile ma indispensabile, per lo meno
per obbligare la MONTEFIBRE a discutere con noi questo problema;
perché noi abbiamo l'impressione che sarà difficile anche
obbligarli a discutere e quindi sarà arduo risolvere il problema se
la trattativa non sarà aperta in qualche modo.
Noi riteniamo indispensabile che si faccia uno sforzo per non
strumentalizzare questo avvenimento, per mantenerlo su un piano di
correttezza perché tutte le forze sociali, economiche e
amministrative della Regione si aggreghino e lavorino assieme. Il
primo passo dovrà essere fatto nei confronti della MONTEFIBRE,
perché è da loro che dobbiamo avere una risposta precisa; ad
esempio, per quanto riguarda la produzione di acetato, tutte le
relazioni in materia indicano che ha certamente un futuro, ma la
Società vuole chiuderla. Forse vogliono raddoppiare la produzione a
Vercelli? Beh, non dobbiamo accettarlo se questo è il discorso
della MONTEFIBRE! Dobbiamo farli parlare, dobbiamo tentare di farci
dire per lo meno quali sono le loro intenzioni future; in seguito,
vedremo insieme quel che si dovrà fare, ma per il momento dobbiamo
pretendere che la MONTEFIBRE dichiari le sue intenzioni.
Noi riteniamo che esistano le forze e la volontà in Valle
d'Aosta per mantenere questi 500 posti di lavoro, il che d'altra
parte è secondo noi indispensabile perché - e questo è un punto
fermo della visione della politica industriale dell'Union
Valdôtaine - non si può abbassare ancora il livello di occupati
nell'industria. Faremo magari in seguito un discorso più generale
sul l'industria, ma già da ora su questo punto noi siamo fermi: i
livelli occupazionali in quella zona vanno mantenuti, e crediamo
che l'azione unitaria sia il primo passo per fare in modo che
questo si realizzi concretamente.
PRESIDENTE:
E' iscritto a parlare il Consigliere Nebbia.
Ne ha facoltà.
NEBBIA - (P.S.I.):
Dopo tutte le cose che sono state
dette e che ci trovano per la maggior parte concordi, anche perché
assieme agli altri Gruppi abbiamo contribuito a stilare l'ordine
del giorno che è in discussione in Consiglio, quello che mi preme
sottolineare è l'aspetto politico della situazione, nel senso che
noi riteniamo che sia opportuno - e anche l'unico passo valido -
raggiungere una coesione tra le diverse forze sociali, politiche e
sindacali della Regione non per lanciare parole d'ordine, perché
con le parole d'ordine non si mangia, ma per ritrovare coerenza e
unità su iniziative concrete. Infatti, l'ordine del giorno propone
la costituzione di una Commissione speciale di lavoro e di
coordinamento di tutte le iniziative "per la ricerca e la
formulazione di proposte e di iniziative concrete tendenti al
mantenimento dell'attività industriale a Châtillon". Potrebbe
essere questa l'occasione, oltrechè per raggiungere l'obiettivo
principale per il quale tutti si sono dichiarati d'accordo, e cioè
il mantenimento della forza lavoro a Châtillon e di un'attività
industriale in Valle, per affrontare concretamente il problema
dell'occupazione nell'industria, di fronte alla continua serie di
pericoli che si stanno profilando; considerate le ultime notizie
dei giornali, il problema della COGNE si riproporrà molto presto,
se è vero che in Italia nel settore degli acciai in generale - ma
non conosco i dati relativi agli acciai speciali - il mercato si è
ridotto del 20% e se è vero che negli Stati Uniti la produzione si
è ridotta del 50%.
Siamo di fronte ad una crisi che probabilmente coinvolgerà - e
siamo adesso appena agli inizi - molte attività industriali, e
purtroppo in Valle d'Aosta alcune delle attività industriali
portanti saranno più colpite di altre. Quindi tutte le forze
dovranno rendersi conto di questa situazione ed operare in tutti i
campi e i settori a seconda delle proprie possibilità affinché si
riesca a superare la crisi che si profila, e che ci auguriamo sia
breve. In questo senso noi concordiamo completamente con l'ordine
del giorno che verrà posto in votazione e speriamo che si riesca ad
operare concretamente perché - lo ripeto - le parole d'ordine, gli
slogan, le iniziative demagogiche, non servono; qui servono
soluzioni concrete, e in questo senso noi ci impegniamo.
PRESIDENTE
: Ha chiesto di parlare il Consigliere Péaquin.
Ne ha facoltà.
PEAQUIN - (P.C.I.):
Credo che la convocazione del
Consiglio in seduta straordinaria sia stato un fatto doveroso per
la gravità dell'azione portata avanti dalla MONTEFIBRE di
Châtillon. E' stato ricordato dagli altri Consiglieri qual'è
l'occupazione che è messa in discussione: circa 460 persone saranno
costrette, se non verranno revocati i provvedimenti enunciati dalla
MONTEFIBRE, a perdere il proprio lavoro e a cercare in qualche modo
un'occupazione per far fronte a tutte le esigenze della vita di
oggi.
La minacciata chiusura di questo stabilimento avviene in quella
parte di Media e Bassa Valle, che è conosciuta geograficamente come
V^ Comunità Montana. E io credo che non si possa non sottolineare
come questa Comunità Montana viva di grosse contraddizioni; già
negli anni '60 veniva chiusa a FERA, stabilimento che pure aveva
creato in molti l'illusione di dare una buona occupazione in quanto
vi erano delle ottime prospettive, ma sul quale ben presto tutti
abbiamo dovuto ricrederci. Con la chiusura della MONTEFIBRE ci
verremmo a trovare con una sola industria - passatemi il termine -
rappresentata dalla Casa da Gioco; ed è proprio questa presenza che
crea delle contraddizioni nella V^ Comunità Montana: stipendi di
notevole entità che portano a disparità ed a tensioni sociali che
fino ad oggi fortunatamente non si sono manifestate all'esterno ma
che pure ci sono all'interno della popolazione che abita in quella
zona. E' quella un'attività in continua espansione, ma crediamo che
questo non ci possa consolare del fatto che non si tratta di una
attività produttiva di beni; bensì di un'attività che si basa sul
divertimento e sul gioco d'azzardo.
L'Assessore sapeva da tempo che le intenzioni della MONTEFIBRE
erano quelle di andare verso una chiusura, ma non ne aveva
informato le organizzazioni dei lavoratori, non ne aveva informato
forse neanche la Giunta, anche se questo non lo sappiamo con
certezza; riteniamo però - ricordando che anche altre fabbriche,
come è stato detto poco fa, sono in crisi nella nostra Regione -
che il motivo di questo silenzio di questa posizione di stallo sia
la mancanza di linee precise, di indirizzi dell'Amministrazione
regionale e delle forze politiche, sia la mancanza di un piano
economico e di sviluppo industria le che pone anche i responsabili
ai massimi livelli in condizione di dover aspettare, di dover
vedere cosa succederà, con la speranza magari che le cose si
aggiustino.
Da tutti i Partiti politici e movimenti è stata espressa oggi la
volontà di operare in modo unitario per affrontare questa grave
crisi; è stato detto prima dal nostro Capogruppo Mafrica che siamo
senz'altro disponibili a questa azione unitaria, ma non vorrei che
questo richiamo all'unità si limitasse a questo caso; non vorrei
che questo appello non fosse sincero, che non ci fosse in fondo la
volontà di operare in modo unitario ma soltanto la volontà di
coinvolgere tutti per essere meno soli e per essere in più a
dividere responsabilità di eventuali chiusure che potrebbero
verificarsi. Se gli intendimenti sono quelli di lavorare in modo
unitario per questo scopo, e sono sinceri, e si pongono anche
nell'obiettivo di continuare questa unità, credo che il modo di
fare politica dei Partiti e movimenti politici in Valle d'Aosta
dovrebbe cambiare; non ci dovrebbero essere preclusioni ma momenti
di incontro di fondamentale importanza nello studio di quella che è
la reale situazione della Valle d'Aosta, nello studio di cosa si
può fare per affrontare in modo più concreto questa situazione che
si fa ogni giorno più difficile.
Io mi auguro che le forze politiche vadano avanti con questo
intento. La situazione della MONTEFIBRE oggi è molto grave; le
possibilità di occupazione nella zona della V^ Comunità Montana
sono molto scarse; l'occupazione nel terziario, nel turismo, ha dei
momenti positivi che si alternano con altri meno positivi; la
possibilità di occupazione nell'agricoltura non dà per il momento
dei grossi risultati; è evidente anche in questi settori la
mancanza di programmazione e di linee di azione che dovrebbero
essere poste dall'amministrazione pubblica.
Per quanto ci riguarda credo di poter ribadire che ci sarà piena
disponibilità del nostro Gruppo a lavorare concretamente, in modo
unitario, per respingere con decisione i licenziamenti proposti
dalla MONTEFIBRE di Châtillon.
PRESIDENTE:
Colleghi Consiglieri, possiamo considerare
chiusa la discussione generale?
Ha chiesto di parlare il Presidente della Giunta. Ne ha
facoltà.
ANDRIONE - (U.V.):
Non intendo, contrariamente a quanto è
stato fatto, anche se in maniera scarna, affrontare ancora una
volta il dialogo dei massimi sistemi; vorrei però che fosse chiara
una cosa: la Regione rifiuta responsabilità circa l'amministrazione
di industrie di Stato come la COGNE, la MONTEFIBRE, anche se si
tratta dello stabilimento di Châtillon, l'ANAS per le strade di
interesse nazionale.
E' ora di finirla di venire a dire che la Giunta regionale è
responsabile di quello che avviene alla COGNE o alla MONTEFIBRE! E'
questione d'intendersi, noi abbiamo un largo spirito unitario, però
non bisogna dire delle cose che non solo non hanno nessun
fondamento nella realtà, ma addirittura sono contrarie a quello che
ognuno vede sotto i propri occhi. E visto che noi nella MONTEFIBRE
e nella COGNE non abbiamo mai avuto alcuna responsabilità, non
riesco a capire come si possa parlare di linee industriali
programmatiche del la Regione in relazione a queste cose; può darsi
che magari spiegazioni future me lo chiariranno, per adesso questo
tipo di discorso non è da farsi! Può essere chiesto, e direi che
sotto certi profili sarebbe un dibattito ricco, di chiudere il
Casinò di Saint-Vincent: ottima proposta, però bisogna dirlo,
bisogna avere il coraggio di dire: si chiude! Noi siamo disposti a
discutere, però... (Interruzione) Io non ti ho interrotto! Dico
solo alcune cose!
Per quanto riguarda la MONTEFIBRE, che poi si chiama CHATILLON
S.p.A. perché hanno avuto l'accortezza di dividere le cose, bisogna
distinguere due questioni, così come avevamo detto al Dottor
Tramontana nell'incontro in cui erano presenti le forze sociali, la
Giunta regionale, l'Ufficio del Lavoro. Prima questione: non si
deve procedere a licenziamenti arbitrari immediati. Seconda
questione: bisogna che, insieme anche alla MONTEFIBRE, che non è
una sconosciuta, proponiamo qualche cosa di alternativo; in questo
qualche cosa, in questa possibilità di fare del nuovo, interviene
la Regione, che però non si può certo caricare del pesante passato
della MONTEFIBRE e delle sue responsabilità per ciò che non è stato
fatto precedentemente, proprio perché la Regione non è stata mai
coinvolta! E mai ne è stato chiesto l'aiuto! E quando nel '76 è
venuta la prima crisi e sono state proposte, se ricordo bene, le 36
botteghe e poi sono spariti, avete dimenticato che ogni volta che
venivano i signori della MONTEFIBRE, che allora si chiamava
MONTEDISON, proponevano una soluzione differente? Quando, come e
dove è stata mai convocata la Regione? Mai! Nessuno ha mai proposto
un'azione concertata, un'azione che impegnasse anche la Regione! E
adesso noi dovremmo trovare una soluzione, sic et simpliciter? No,
signori! Era più facile per Giove far uscire Minerva armata dal
proprio cranio! Siamo uomini anche noi!
Nell'ordine del giorno è scritto che la funzione della
Commissione speciale è "la ricerca e la formulazione di proposte e
di iniziative concrete tendenti al mantenimento dell'attività
industria le a Châtillon"; su questo punto potete star sicuri che
la Giunta regionale e, da quando è stato detto, l'intero Consiglio
regionale daranno il massimo delle loro possibilità.
E' stato rilevato, ed è un punto importante, che in questa
situazione vi è una specifica responsabilità di Ministeri
competenti: l'Industria, il Lavoro e le Partecipazioni Statali;
abbiamo chiesto, l'Assessore competente Chabod ed io, un incontro
con i tre Ministri responsabili, incontro che speriamo sia fissato
per la settimana prossima; il punto in discussione è questo: non è
possibile che con la separazione delle varie società, certo
opportuna sotto il profilo dell'azionariato e del codice civile, la
CHATILLON S.p.A. diventi privata, quando il 51% del capitale di
codesta Società proviene dalla MONTEDISON, il cui capitale al 51% è
pubblico; senza grosso sforzo arriviamo anche noi a capire che il
51% rappresenta la maggioranza: la Sig.na Viglino me lo confermerà,
tu no, Mafrica, perché sei all'opposizione! Ebbene, su questo punto
dobbiamo batterci, nel presente, con questi specifici obiettivi che
sono fondamentali ed importanti, però dobbiamo anche batterci nel
futuro; e vorrei dire, a scanso di equivoci e per un dovere di
onestà verso tutti, che la Regione non è disponibile a sostenere
fabbri che assistite e produzioni in perdita; noi vorremmo trovare,
vogliamo e siamo obbligati a trovare delle soluzioni che siano in
grado di stare in piedi da sole e non abbiano bisogno di questa
manna pubblica che in certi casi, proprio perché è manna pubblica,
rovina le altre industrie dello stesso settore che lavorano con dei
costi e quindi con dei prezzi di mercato, che non sono più
competitivi.
Partendo da queste basi serie e da molte cose che sono state
dette in questo Consiglio, io dichiaro che l'impegno è comune e
faremo tutto il possibile per mantenere e per migliorare questi
posti di lavoro; vorrei richiamare un solo intervento, quello del
Consigliere Tamone, non perché sia del mio stesso Movimento, ma
perché quanto egli ha detto è fondamentale: è necessario mantenere
in Valle d'Aosta una forte presenza industriale; noi rifiutiamo
ogni tipo di monocultura che sia turistica, che sia agricola o
altro; le monoculture sono pericolose. Dobbiamo, per nostro
convincimento e per una necessità economica, differenziare il tipo
di economia che abbiamo e l'industria è uno dei punti qualificanti
del piano di investimento che intendiamo fare. Ribadisco però che
la Regione è decisa ad assumere tutte le proprie responsabilità e
nessun'altra.
PRESIDENTE
: Colleghi Consiglieri, credo che con
l'intervento del Presidente del la Giunta possiamo considerare
chiusa non solo la discussione generale ma anche l'intero dibattito
sull'ordine del giorno concordato dai Capigruppo. Prima di passare
alla votazione, vorrei ricordare i due emendamenti proposti: il
primo, della Presidenza del Consiglio, propone di aggiungere dopo
le parole "Il Consiglio regionale della Valle di Aosta" le parole
"riunito in seduta straordinaria ed urgente il 10 settembre 1982"
per specificare la data e la caratteristica di questa riunione del
Consiglio regionale. L'altro emendamento è stato proposto nel corso
del dibattito da parte del Consigliere Lustrissy; si tratta di
aggiungere nell'ultimo comma delle premesse, dopo le parole
"richiede alla Società MONTEFIBRE il rispetto degli accordi
aziendali sottoscritti a suo tempo" le parole "e la revoca dei
provvedimenti di licenzia mento". I sottoscrittori dell'ordine del
giorno sono d'accordo con questi emendamenti? Non ci sono
obiezioni?
Ha chiesto di parlare il Consigliere Mafrica, per dichiarazione
di voto. Ne ha facoltà.
MAFRICA - (P.C.I.):
Siamo d'accordo sul la precisazione,
perché è meglio esplicitare, anche se il concetto era già presente
nel testo dell'ordine del giorno.
Approfitto di questo intervento per chiarire la nostra posizione
rispetto ad alcune affermazioni del Presidente della Giunta. E'
ovvio che l'Amministrazione regionale non ha mai gestito nè la
COGNE nè la MONTEFIBRE nè la STIPEL nè l'ENEL nè altre Aziende
pubbliche o a partecipazione statale di queste dimensioni; ma credo
che si debba fare una differenza tra le responsabilità che ci
possono essere nella gestione diretta di un'Azienda e quindi nelle
scelte dell'Azienda stessa, e la responsabilità di conoscenza, di
stimolo; di costruzione di un quadro generale che possa portare
alla modifica delle situazioni negative. Noi abbiamo detto - e
questo riteniamo che non sia nè polemica, nè demagogia, nè partito
preso - che un mese di anticipo nella chiara conoscenza della
volontà della MONTEFIBRE avrebbe reso più efficace l'organizzazione
di uno schieramento unitario che si muovesse per respingere questa
manovra. In questo senso si è parlato di possibili responsabilità
da parte della Giunta regionale; questo era il senso! E' chiaro che
noi sollecitiamo da parte dell'Amministrazione regionale la
conoscenza della realtà e lo studio degli interventi, non diretti
nell'Amministrazione ma operati nelle sedi opportune, per ciò che
può contare la Valle d'Aosta, perché in quella realtà si riesca a
dare gli indirizzi che vadano nel senso voluto.
Comunque, prendo atto della volontà di tutte le forze e della
stessa Giunta di utilizzare nei confronti del Ministero tutto il
peso della Regione Valle d'Aosta perché ci sia un intervento dei
Ministri e del Governo nei confronti della MONTEFIBRE che,
nonostante la manovra delle successive filiazioni, continua
comunque ad avere la responsabilità della CHATILLON S.p.A.
Per questo scopo, il nostro Gruppo dà il suo appoggio ed esprime
la volontà di riprendere il discorso sulla politica industriale
regionale e sulla struttura dell'economia in Valle d'Aosta in
occasioni future. Oggi, senza aver ecceduto in contrapposizioni di
parte, abbiamo cercato di portare un contributo unitario perché
fosse chiaro alla MONTEFIBRE che tutta la Valle d'Aosta si oppone a
queste manovre e a queste decisioni e che insieme si vogliono
trovare le soluzioni.
PRESIDENTE
: Non vi sono altri interventi per
dichiarazione di voto?
Do lettura dell'ordine del giorno nella formulazione comprensiva
degli emendamenti che i sottoscrittori hanno approvato.
ORDINE DEL GIORNO CHATILLON S.p.A.
Il Consiglio regionale della Valle d'Aosta, riunito in seduta
straordinaria ed urgente il 10 settembre 1982,
- fortemente preoccupato per gli effetti che la preannunciata
chiusura della CHATILLON S.p.A. avrebbe sull'occupazione
industriale della Valle di Aosta, aggravando la già difficile
situazione industriale della nostra Regione, che coinvolge oltre il
70% degli occupati nel settore;
- nel respingere il metodo messo in atto dall'Azienda volto a
liquidare la attività produttiva dello stabilimento, in presenza di
difficoltà che essa stessa ha contribuito a creare, non effettuando
gli opportuni investimenti;
- ritenendo necessario un impegno unita rio di forze politiche,
Enti locali e forze sociali valdostane, in difesa di un patrimonio
produttivo e di capacità professionali che rappresentano tanta
parte dell'economia della Media Valle;
- rilevando che la soluzione della crisi della CHATILLON S.p.A.
non può essere ricercata unicamente dall'Amministrazione
regionale;
- sollecita un deciso intervento dei Ministeri competenti nei
confronti della Società MONTEFIBRE (principale azionista della
CHATILLON S.p.A.) che ha largamente fruito di finanziamenti
pubblici per il mantenimento dell'attività produttiva dell'intero
gruppo;
- richiede alla Società MONTEFIBRE il rispetto degli accordi
aziendali sottoscritti a suo tempo, e la revoca dei provvedimenti
di licenziamento;
IMPEGNA
il Presidente del Consiglio d'intesa con il Presidente della
Giunta, a promuovere la costituzione di una Commissione Speciale di
Lavoro e di Coordinamento, composta da rappresentanti del Consiglio
regionale, delle OO.SS., degli Enti locali interessati, per la
ricerca e la formulazione di proposte e di iniziative concrete
tendenti al mantenimento dell'attività industriale a
Châtillon.
PRESIDENTE
: Metto in approvazione l'ordine del giorno
testè letto:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità.
PRESIDENTE
: Colleghi Consiglieri, la seduta è tolta.
Il Consiglio è convocato per le ore 9,30 dei giorni 16 e 17
settembre.
L'adunanza termina alle ore 18,00.
