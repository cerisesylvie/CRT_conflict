Classificazione
LINGUA FRANCESE


Resoconto integrale del dibattito dell'aula
Oggetto del Consiglio n. 2707 del 26 giugno 2002 - Resoconto
OGGETTO N. 2707/XI Discussione generale della mozione:
"Ridefinizione della politica linguistica della Regione".
Mozione Premesso che:
- i dati dell'inchiesta socio-linguistica sull'uso delle lingue
e dei dialetti in Valle d'Aosta evidenziano il ruolo marginale
nell'uso del francese, dichiarato lingua materna da una percentuale
intorno al 1 percento della popolazione;
Rilevato che:
- il forte dispendio di risorse ed energie a favore della
francofonia perpetuata dall'Amministrazione regionale, non ha
conseguito alcun risultato utile;
Ritenuto che:
- la politica dell'imposizione linguistica consegua effetti
dannosi ed antitetici rispetto all'apprezzabile obiettivo della
valorizzazione dell'apprendimento della lingua francese;
- il perseverare in ambito scolastico nell'utilizzo del francese
quale lingua veicolare sia alla luce dei dati emersi dall'inchiesta
della Fondazione E. Chanoux anacronistico e controproducente sia
all'apprendimento delle varie materie, sia all'apprezzamento della
lingua francese;
- il meccanismo concorsuale della prova preliminare di
accertamento della conoscenza della lingua francese posto a
sbarramento dell'accesso ai posti del pubblico impiego in Valle
d'Aosta non risulti più né giustificabile né utile;
il Consiglio regionale
Impegna
la Giunta regionale a:
1) ridefinire i principi dell'accertamento del francese nei
concorsi, riconducendolo a prova a punteggio;
2) eliminare dai programmi di insegnamento delle scuole
elementari e medie inferiori l'uso veicolare del francese.
F.to: Frassy - Tibaldi - Lattanzi
Président
La parole au Conseiller Frassy.
Frassy (FI)
Riteniamo che l'argomento che portiamo
all'attenzione dell'aula non sia sicuramente nuovo nell'ambito del
dibattito politico, reputiamo però che sia importante ritornare su
questo argomento in quanto rileviamo che ci sono delle variazioni
importanti rispetto agli elementi di valutazione e di contorno
all'argomento stesso ossia quella che è la politica linguistica che
a vari livelli l'Amministrazione regionale persegue: dal mondo del
lavoro al mondo della scuola.
Fino a ieri ognuno di noi interveniva su questi argomenti con il
convincimento dei propri principi, delle proprie valutazioni e
sensazioni di tipo personale, era difficile acquisire dati certi in
materia ed era ancora più difficile per altri versi farseli
riconoscere, l'unico sondaggio che vi era stato sulla materia
risaliva alla metà degli anni '20, di conseguenza ringraziamo la
Presidenza della Regione per aver dato il suo patrocinio alla
Fondazione Chanoux che in maniera coraggiosa ha voluto radiografare
e verificare nel terzo millennio qual è la situazione linguistica
degli abitanti della Regione Valle d'Aosta.
Penso che i dati siano noti, non solo ai colleghi qui presenti,
ma anche a buona parte della popolazione in quanto sono stati
oggetto di ampia divulgazione e anticipazione a mezzo stampa.
Ritengo che, nell'addentrarmi nel tema centrale di questa
mozione, debba essere fatta una precisazione: il ragionamento che
svolgiamo poggia ovviamente su delle considerazioni di tipo
politico, di conseguenza soggettive, ma il dato di base riteniamo
che possa essere, a buon senso e con buone ragioni, considerato un
dato oggettivo perché nessuno di noi mette in dubbio la serietà
scientifica con cui è stata attuata questa inchiesta, la
metodologia scientifica con cui è stata effettuata la rilevazione
da parte della Fondazione Chanoux e allora la riflessione che oggi
poniamo all'aula è una riflessione che riteniamo essere doverosa e
conseguente rispetto a degli elementi che non possono non essere
considerati da chi ha la responsabilità di incidere sulle scelte,
che condizionano l'economia, che condizionano la società, che
condizionano non solo la vita pubblica, ma anche e soprattutto la
vita privata.
Innanzitutto vorremmo sgomberare il campo da un grosso equivoco
di fondo ed è un equivoco che ha accompagnato nei tempi passati
recenti ogni discussione che, pur volendo essere seria, pacata, non
strumentale, veniva fatta sul francese o sul bilinguismo più in
generale: vogliamo scindere il concetto di bilinguismo, di
insegnamento, di utilizzo della lingua francese dalla concezione
più ampia dell'autonomia della Valle d'Aosta, riteniamo che sia
riduttivo, oltre che pericoloso, definire il binomio "bilinguismo"
uguale "autonomia" perché correremmo il rischio, nel momento in cui
venisse appurato, come per certi versi è appurato, che il
bilinguismo di fatto è rimasto un simulacro, un feticcio, una
tradizione culturale, ma non è più una realtà, di mettere in
discussione la nostra autonomia e questo è un rischio che riteniamo
nessuno debba correre, perciò invitiamo i colleghi che
interverranno nel dibattito a rifuggire dalla tentazione di
sostenere che la messa in discussione di un certo tipo, di un certo
sistema bilingue voglia dire la messa in discussione
dell'autonomia.
Cos'è per la nostra forza politica il bilinguismo? Per la nostra
forza politica il bilinguismo essenzialmente deve essere agganciato
a situazioni di tipo funzionale. Le lingue, è notorio, sono momenti
di comunicazione, la comunicazione serve a mettere in contatto le
persone, serve ad aggregare informazione, serve a dialogare. Se le
lingue conseguono risultati differenti, riteniamo che sia giusto
dedurre che vengono quanto meno mal utilizzati quegli elementi che
stanno alla base stessa della comunicazione.
In Valle d'Aosta abbiamo dei principi costituzionali che sono
sanciti dallo Statuto, legge costituzionale dello Stato, che
individua nel bilinguismo e nell'insegnamento della lingua francese
in un numero di ore pari a quella dell'italiano alcune affermazioni
cardine dalle quali diventa difficile smuoversi se non riportando
il dibattito in una dimensione - se non in una sede diversa - che è
quella di una riforma di una legge costituzionale, ma, al di là di
quanto è scritto nel nostro Statuto, siamo consapevoli, e in parte
siamo stati coprotagonisti, di una serie di iniziative legislative
regionali che hanno dato secondo alcuni attuazione - esasperazione
secondo altri - a questi principi sanciti nel nostro Statuto.
A fronte dei tanti problemi concreti che riguardano il
funzionamento della macchina pubblica, che riguardano i cittadini,
rispetto alle risposte che i cittadini stessi devono avere: il
diritto alla casa, il diritto ad essere nelle condizioni di poter
partecipare ai concorsi pubblici in maniera paritaria, il diritto
ad avere delle risposte dai servizi pubblici, la sanità in primo
luogo, noi riteniamo che troppe volte l'Amministrazione regionale
abbia perso il fine principale delle risposte che deve dare per
anteporre a tutte queste risposte molte volte un aspetto che
vogliamo ancora per il momento definire di tipo culturale.
L'aspetto di tipo culturale è in qualche maniera il modo in cui
viene o dovrebbe essere affrontato il discorso linguistico in
questa Regione, di conseguenza non stiamo con questa mozione
facendo una battaglia contro nessuno, men che meno contro una
lingua in quanto riteniamo che le lingue non possono essere
considerate in nessuna situazione nemiche di nessuno per quella che
è la loro essenza di tipo funzionale, riteniamo che una lingua
abbia una funzione e non sia sicuramente un fine ultimo a cui debba
tendere un'amministrazione o un chiunque tuteli la lingua stessa,
perciò vorremmo proprio evitare un dibattito che scivoli sul filo
della polemica e della strumentalizzazione per capire le ragioni
che nelle varie parti politiche possano sussistere o meno al
mantenimento o, come noi auspichiamo, alla revisione di quella che
è la politica linguistica in questa Regione. Che significato ha
oggi affrontare i dati della Fondazione? I dati emersi dalla
ricerca della Fondazione sono numerosi, io penso che però tre
elementi siano fondamentali rispetto al discorso che vogliamo
fare.
La lingua materna. Sappiamo che la lingua materna, o langue
maternelle come la si definisce, è importante nel poter capire e
caratterizzare la connotazione personale, l'identità personale e
culturale di una popolazione. La connotazione della lingua materna
in riferimento al francese non raggiunge l'1 percento. I
Piemontesi, nostri confinanti regionali, hanno una percentuale che
supera, seppur di poco, l'1 percento e questo è un dato che può far
riflettere.
Non è stata rilevata in quanto l'inchiesta si limitava ad
intervistare gli abitanti residenti probabilmente anagraficamente,
ma non solo di nascita valdostana… sono
sicuro che se il dato è dell'1 percento su 120.000
persone… se ci fosse stato nelle lingue
indicato anche l'arabo, probabilmente avremmo dovuto prendere atto
che i tanti Magrebini, che sono qui per motivi di lavoro o che
hanno conseguito la residenza, supererebbero di gran lunga le
persone che parlano il francese.
Questo cosa vuol dire? Vuol dire che non si può ignorare il dato
oggettivo con il quale ci incontriamo ogni volta comunichiamo: si
riconosce nel gruppo linguistico francese una percentuale dello
0,75, il che vuol dire che sentono come lingua materna il francese
un numero di persone maggiore rispetto a quelle che effettivamente
si riconoscono in questo gruppo linguistico.
Questi due dati di per sé significativi, in quanto ci danno il
senso dell'identità culturale dei nostri concittadini, sono
suffragati da un altro dato importante, che è il dato sul quale
vengono investite ingenti risorse: la scuola e il lavoro,
l'utilizzo del francese nella scuola e nel lavoro è dello 0,09
percento. Allora, colleghi, è evidente che non possiamo far finta
di ignorare queste situazioni, quando esse, oltre che essere avulse
dalla realtà sociale e culturale dei nostri concittadini, rischiano
di diventare dei freni alle risposte che l'amministrazione pubblica
dovrebbe dare.
L'ambito scolastico. Ci ricordiamo tutti che questa legislatura
è iniziata con una legge voluta per una scelta politico-ideologica
da parte della Giunta, sostenuta con qualche difficoltà dalla
maggioranza, con qualche distinguo, ma poi per spirito di
coalizione approvata, una legge che ha creato un profondo spirito
di ribellione nell'ambito della società valdostana perché sentita
come una legge imposta, perché sentita come una legge che non aveva
un'attinenza rispetto a quello che era il "sentito" del mondo
scolastico.
Le difficoltà di insegnamento penso che siano note nelle scuole,
difficoltà di insegnamento alle quali corrisponde la difficoltà di
avere libri di testo che spieghino i programmi nazionali in lingua
francese; mi riferisco alle scuole medie inferiori e alle scuole
elementari, dove spesso i nostri ragazzi studiano su dispense
fotocopiate, rabberciate alla meno peggio da parte di insegnanti di
buona volontà a discapito della qualità dell'apprendimento e con
notevoli difficoltà di insegnamento dello stesso corpo docente,
molte volte insegnare materie tecniche in una lingua che non è la
lingua materna crea le note difficoltà dell'appropriatezza dei
termini.
Il mondo del lavoro non è esente da queste difficoltà che
un'esasperazione della lingua francese tende a creare. Qualcuno
sostiene che il francese nei concorsi è posto a tutela dei
Valdostani sul presupposto, peraltro da verificare, che l'essere
Valdostano vuol dire conoscere il francese, di conseguenza la prova
di sbarramento dei concorsi è messa a tutela dei Valdostani per
quanto attiene il diritto al lavoro e l'accesso al posto pubblico,
se così fosse, sarebbe stato sufficiente cambiare meccanismo.
Avevamo fatto una proposta legislativa concreta nell'ambito della
sanità che prevedeva di modificare l'impostazione della prova di
francese, eliminandola da prova di sbarramento e mettendola a prova
di punteggio - proposta che è stata respinta da tutte le forze
politiche presenti in questo Consiglio -, di conseguenza avevamo
inventato un meccanismo che aveva quanto meno il pregio di
mantenere il valore culturale del francese, ma di non rendere il
francese come elemento di sbarramento, perché?
Perché abbiamo la consapevolezza che con 120.000 abitanti è
difficile applicare il principio dell'autosufficienza, è difficile
applicare il principio autarchico per cui i Valdostani possono e
riescono a fare tutto, nella sanità ne abbiamo degli esempi e, in
nome di questo principio ideologico, in nome di quello che dovrebbe
essere soltanto un valore di tipo culturale, in certi periodi
abbiamo rischiato di chiudere le sale operatorie, abbiamo ritardato
nel dare risposte nell'ambito della sanità. Riteniamo che il
diritto alla salute sia un diritto primario rispetto a quelli che
possono essere altri diritti, di conseguenza il meccanismo non
funziona.
Dov'è il problema, colleghi consiglieri? Il problema è che il
francese diventa un problema nel momento in cui diventa un elemento
di barriera, nel momento in cui diventa un ostacolo alla
funzionalità delle risposte che l'amministrazione pubblica deve
fornire.
Non accorgersi di queste cose vuol dire in parte mancare alle
proprie responsabilità e doveri istituzionali, vuol dire fare una
scelta non di attualità, ma di nostalgia rispetto a dei valori di
tipo culturale che devono rimanere nell'ambito del contesto
culturale e che non possono condizionare per l'intero quella che è
la vita pubblica e quella che è la vita privata che si svolge in
questa Regione.
L'impegnativa che proponiamo in questa mozione di conseguenza è
un'impegnativa che serve semplicemente ed esclusivamente ad
attualizzare al terzo millennio quello che può essere l'utilizzo o
meno della lingua francese: nessun pregiudizio linguistico, ma
nessuna esasperazione linguistica. Sicuramente non si può dire che
qualcuno è più valdostano di altri perché parla in francese,
altrimenti l'1 percento sarebbe valdostano e il restante 99
percento dovreste dirci voi che cos'è.
La "Union Valdôtaine", che è un partito che ha fatto del
francese la propria barriera ideologica, è un partito che non mi
sembra sia ridotto all'1 percento, di conseguenza vuol dire che è
un partito che prende i voti anche di tutte quelle altre persone
che non si riconoscono francofone e che non riconoscono nel
francese la lingua madre, allora penso che non ci si debba
trincerare dietro al "così è stato e così sempre sarà" perché la
politica è fatta della capacità di interpretare l'evoluzione dei
tempi e noi riteniamo che i tempi siano maturi per affrontare in
maniera seria questo argomento e, quando diciamo "in maniera
seria", diciamo "in maniera seria", cioè non con escamotages tipo
quelli della formazione per le 40 ore o della maturità bilingue. In
"maniera seria" vuol dire prendere atto che questo tipo di politica
linguistica ha ottenuto risultati diametralmente opposti rispetto
agli intendimenti e inconsistenti rispetto alle risorse impiegate,
rispetto allo sforzo che lo stesso apparato amministrativo fa in
questo settore.
Penso che non ci sia da scandalizzarsi, di conseguenza, se si
chiede che nei concorsi, e dunque nell'accesso al pubblico impiego,
la prova venga mantenuta, ma non più con una funzione di
sbarramento, non più con una funzione pregiudiziale, ma con una
prova a punteggio. Cosa vuol dire?
Vuol dire che se qualcuno non saprà il francese, andrà comunque
a coprire quei posti pubblici essenziali, non percepirà l'indennità
di bilinguismo salvo sostenere un esame successivo, ma consentirà
all'amministrazione pubblica di essere funzionale. Non possiamo
permetterci il rischio di avere un medico mediocre che conosce il
francese e di lasciare magari a casa o in altri ospedali medici
eccellenti che il francese non lo conoscono, anche perché il
servizio che viene reso è un servizio di tipo professionale e
quella appartenenza linguistica o quella conoscenza linguistica
sono nel 99 percento dei casi irrilevanti rispetto alle funzioni
pubbliche che devono essere svolte, di conseguenza sacrifichiamo al
99 percento un principio che è ridotto all'1 percento.
Sulla scuola chiediamo quanto abbiamo illustrato all'inizio di
questo intervento: che si abbandoni questa velleità di utilizzare
come lingua veicolare il francese, che non è un caso che a 50 anni
dallo Statuto non abbia ancora trovato pratica attuazione nelle
scuole superiori: nelle scuole superiori la difficoltà tecnica
delle materie non consente l'insegnamento in lingua francese. È
questa la verità che l'Assessore Pastoret ben conosce perché se è
stato difficoltoso… in quanto solo
dieci anni fa, sette anni fa si è riusciti a portare l'uso
veicolare nelle scuole medie inferiori, non sarà possibile portarlo
nelle scuole superiori in quanto mancano i testi, i programmi di
insegnamento sono complessi e sarebbe ben difficile ipotizzare che
l'Assessorato si possa far carico di commissioni scientifiche che
si mettano a sostituire i compiti che svolgono gli editori quando
stampano i libri che servono per lo sviluppo dei programmi
scolastici.
Questo è il senso della mozione. Questa è l'unica intenzione che
il nostro gruppo si propone nell'affrontare questo argomento. Non
mi resta che confidare e confidare politicamente in quello che sarà
il dibattito che quanto meno dovrebbe consentirci di esporre in
maniera seria i punti di vista delle varie forze politiche alla
luce della realtà odierna senza violenze costituzionali, senza
colpi di mano, senza attacchi all'autonomia, ma con la serena
consapevolezza che la politica la si fa nel tempo in cui si
vive.
Si dà atto che il Consigliere Lanièce lascia l'aula
consiliare alle ore 10,34.
Président
La discussion générale est ouverte.
La parole à la Conseillère Charles Teresa.
Charles (UV)
Pour commenter cette motion je partirais par
deux axiomes ou plus simplement par deux définitions:
- "Le français en Vallée d'Aoste: problème dont on discute
depuis au moins 140 ans";
- "Le français de la Vallée d'Aoste: histoire et réalité, choix
identitaire et de c?ur. Les Valdôtains normalement ne le discutent
pas, c'est un problème souvent des autres".
La motion de "Forza Italia" dont nous discutons s'insère dans ce
long discours qui est plein de lumière et d'ombre.
En synthèse je veux rappeler l'histoire des langues des
Valdôtains et non pas, comme le disait le collègue Frassy, par
nostalgie, mais selon justice et, naturellement, avec calme comme
il a dit et comme il a souhaité, donc ceux qui connaissent cette
histoire sont priés de patienter, ceux qui ne la connaissent pas
ont le devoir de comprendre s'ils veulent analyser consciemment la
situation et éviter les équivoques de fond dont parlait le collègue
tout à l'heure.
En partant de l'Ordonnance de Villers-Cotterêt en 1539 - le
français était déjà langue parlée en Vallée d'Aoste -, à ce
point-là, le français devient langue officielle dans les Etats de
Savoie, mais justement c'était langue déjà parlée, déjà acquise,
comme on le voit, que sais-je, dans des "graffiti" ou dans les
maximes qu'on trouve sur les murs des châteaux. Cette décision a
été confirmée quelques années après en 1561 par le Duc
Emmanuel-Philibert qui dit:
"Faisons savoir qu'ayant toujours et
de tout temps été la langue française en notre Pays et Duché
d'Aoste plus commune et générale que point d'autre et, ayant le
peuple sujet dudit Pays averti et accoutumé de parler ladite langue
plus aisément que toute autre, aurions entendu que, nonobstant nos
dits statuts et ordonnances, aucuns désobéissants usent en leurs
procédures, tant de justice que d'autres, de la langue latine,
laquelle, outre ceux qui ne la savent pas user parfaitement, n'est
si intelligible au peuple comme la langue
française…"
et je laisse le
restant.
A ce temps-là la langue de culture naturelle et traditionnelle
des Valdôtains est le français, d'abord parce que les dialectes
sont franco-provençaux, ensuite parce que dans notre Vallée le
français succéda directement au latin, il ne s'agit donc pas d'une
langue d'importation, mais d'une langue née ici de manière
naturelle à travers l'évolution linguistique. Il ne faut pas non
plus oublier que la formation de la Vallée d'Aoste en tant que Pays
politique coïncide avec la naissance et la formation de la langue
française.
Si le patois est la langue maternelle des Valdôtains au sens
stricte du terme - mais on verra cela plus tard -, dans le sens
qu'il est parlé par la mère à l'enfant, le français est la langue
de la Patrie valdôtaine, c'est-à-dire du Pays d'Aoste et cela
officiellement aussi au cours du XVI
ème
siècle, du
XVII
ème
siècle, du XVIII
ème
siècle et bonne
partie du XIX
ème
siècle. A l'époque du Risorgimento
notre Pays était encore une Région totalement de langue
française.
Pratiquement tout le monde était scolarisé depuis au moins un
siècle, à partir de la fin du XVII
ème
siècle à travers
les écoles rurales, et notre Vallée, dans l'Etat unitaire, avait le
plus bas pourcentage d'analphabétisme parce que le nombre
d'illettrés était pratiquement négligeable.
Tout le monde donc parlait, lisait, écrivait en français. Au
temps de l'Unité italienne la plupart de la population ne
comprenait pas un mot d'italien. Le français était la seule langue
des actes publics et la plupart des Valdôtains parlaient le patois
ou mieux les patois, on pouvait en compter au moins une centaine de
variantes et le patois était exclusivement une langue orale.
Le Statut Albertain établit pour les dispositions concernant le
Parlement que si l'italien était la langue officielle, les
Parlementaires de langue française avaient la faculté de s'exprimer
en français. C'étaient des temps admirables, démocrates et
attentifs aux minorités, bien que je veux ajouter qu'à ce temps-là
toute la Savoie était encore liée au Pays d'Aoste, au Piémont et
ainsi de suite. Quelques épisodes pour rappeler cette histoire.
Lors du procès au Socques de Turin, qui se déroula en italien en
1855, les Valdôtains eurent droit à un interprète. Après le
rattachement de la Savoie à la France et avec l'Unité d'Italie les
sujets francophones furent réduits aux Valdôtains et à quelques
vallées piémontaises, puis on commença à penser que l'unité
politique de la Nation devait se refléter dans l'uniformité du
langage et commencèrent les problèmes, justement il y a 140
ans.
L'on commença par supprimer l'enseignement du français au
Collège Saint-Bénin, on écrivit au Ministre qui fit marche arrière
au début en reconnaissant encore une place au français, je
l'appelle admirable Ministre!
On arrive en 1862 au pamphlet nationaliste d'un Parlementaire
d'une très belle ville toscane, Lucques, Giovenale Vegezzi
Ruscalla, qui écrivit:
"Diritto e necessità di abrogare il
francese come lingua ufficiale in alcune valli della Provincia di
Torino"
, la Municipalité d'Aoste se chargea des frais d'une
réponse écrite par le Chanoine Edouard Bérard, une réponse qui
serait bien de connaître aussi à fond, mais je reviendrais au texte
de Vegezzi Ruscalla pour y trouver des analogies avec la motion
d'aujourd'hui.
En 1873 reprend avec force la pénétration de l'italien à
l'école: l'Ecole normale d'Aoste perdit complètement le français
comme langue véhiculaire en 1884 et dans les mêmes années on
introduit l'italien au Tribunal d'Aoste.
Les avocats eurent au début des problèmes sérieux à se
reconvertir à une nouvelle langue - il n'existait point de cours
organisés par l'Alliance française ou, pardon, par l'Alliance
italienne! -, on raconte qu'un avocat, invité pendant la plaidoirie
à parler une langue qui n'était pas la sienne et qu'il n'avait
jamais appris, déposa sa toge et s'éloigna du Tribunal.
L'arrivée du chemin de fer à Aoste en 1886 favorisa
l'introduction de l'italien.
Une prise de conscience forte à l'égard de la langue historique
de la Vallée d'Aoste se vérifia en 1909 avec la fondation de la
Ligue valdôtaine, puis il y eut les années qu'on voudrait oublier,
à partir des années '20 quand la situation empira avec le Fascisme,
lorsqu'on appliqua une véritable persécution contre la langue
française en arrivant aux excès de l'avant guerre quand on voulut
transformer, traduire de façon ridicule les noms des communes et on
prévoyait même la transformation des noms de famille et là ce n'est
pas une comédie, comme en parle "Foglio Azzurro", mais ce fut
vraiment le début d'une tragédie.
Après toutes ces considérations il est bien inutile de dire que
nous sommes devenus bilingues par l'introduction de l'italien et
bien des siècles après avoir été francophones sous tous les points
de vue.
Après toutes les adversités, les persécutions, les misères à la
langue maternelle bien sûr qu'il a fallu récupérer avec fatigue le
terrain perdu. Quand je dis "langue maternelle" ici, je n'entends
pas la langue de ma mère qui est allée à l'école pendant le
Fascisme, qui ne lui a pas permis d'apprendre un mot en français et
qui étudiait le catéchisme par c?ur parce que le curé n'utilisait
pas une autre langue et donc ne pouvait pas l'enseigner dans une
autre langue, dans ce cas j'utilise la langue maternelle qui est
entendue dans son vrai sens élargi et plus proche de notre
situation et qui peut être bien la langue grand-maternelle ou la
langue des ancêtres ou encore la langue d'un choix identitaire,
langue du c?ur et de la raison, langue de notre terre, de tout ce
qui nous entoure, des noms des villages, des hameaux, des montagnes
- sauf les montagnes dont les noms ont été traduits - et au fond la
langue dans laquelle notre histoire est écrite.
Quand je dis "langue de c?ur", moi je ne veux pas maintenant
commenter les données de l'enquête de la Fondation Chanoux - ce qui
sera fait par d'autres -, mais je veux simplement mettre en
évidence un élément du sondage parce que chacun choisit ce qu'il
croit le mieux répondre à son sentiment. Je veux mettre en évidence
que si la réponse à la question "quelle est votre langue
maternelle?" a un pourcentage très bas, j'ai appris avec surprise
et satisfaction que ce pourcentage est cinq fois plus grand à la
question: "quelle langue permet mieux d'exprimer vos sentiments?",
ce qui m'a très favorablement frappé et me permet de dire que cette
langue est aussi la langue de c?ur de nombre de Valdôtains. Voilà
pourquoi la motion à mon avis contient des injustices et je crois
que dans certains cas elle est aussi offensante à l'égard du peuple
valdotain.
On parle de proscrire le français des écoles quand on dit:
"eliminare dai programmi d'insegnamento delle scuole elementari
e medie inferiori l'uso veicolare del francese"
, alors il y a
qui frémit comme le feraient nos aïeux parce qu'il s'agit au fond
d'une offense à l'identité valdôtaine.
Quelqu'un s'est demandé: mais est-ce que Vegezzi Ruscalla
s'est-il réincarné en Vallée d'Aoste? Parce qu'il soutenait les
mêmes thèses de l'italianisation contre les efforts des Valdôtains
d'être respectueux de leurs origines et fiers de leur identité. Je
propose de le laisser se reposer dans l'ancien cimetière de Lucques
Vegezzi Ruscalla et encore je me permets de dire que peut-être il
était encore plus justifié parce que c'était un moment historique
imbu de nationalisme, alors qu'aujourd'hui tous se remplissent la
bouche de fédéralisme.
J'espère par conséquent que les requêtes des signataires de la
motion soient simplement provocatrices parce que, si ce n'est pas
ainsi, on devrait considérer la seconde requête en particulier
comme incroyable, inouïe, contraire au bon sens parce qu'on
"jetterait aux orties" des décennies d'efforts et surtout contraire
aux intérêts culturels de la Vallée d'Aoste et encore on ne
tiendrait sourdement en aucun compte l'importance de notre langue
historique dans la nouvelle Europe et dans le parcours d'ouverture
et de connaissance entre les peuples que l'Europe souhaite et qui
est indispensable de nos jours, mais cela peut-être, si j'ai bien
compris, est aussi l'idée du collègue Frassy parce que, si ce
n'était pas comme ça, on transformerait en définitive une
opportunité et une richesse en nationalisme linguistique borné,
largement dépassé et d'un anachronisme dangereux.
Président
La parole au Conseiller Marguerettaz.
Marguerettaz (SA)
Certamente i risultati della ricerca
svolta dalla Fondazione Chanoux sono difficilmente analizzabili -
confesso di essere ancora alla ricerca di tutte le domande perché è
di un'estensione notevolissima tanto che la mia segretaria, alla
quale avevo chiesto di stamparla, mi ha detto che ci voleva un mese
per scaricarla da Internet. Mi sembra tuttavia che la sintesi che
taluni giornali hanno fatto di questa enorme ricerca, non so se
forzando o meno la mano, è stata: il francese o non esiste o esiste
molto poco nella nostra Regione, diciamo, più che non esiste, non è
praticato.
"Forza Italia" parte da questo assioma, sempre che questo
risulti essere tale, e molto semplicisticamente fa delle
osservazioni e da queste ne fa discendere delle proposte.
Perché dico semplicisticamente? Perché a leggere la mozione
sembra - ed è scritto così - che, siccome questi dati dicono che la
lingua francese è ritenuta lingua materna da una percentuale
intorno all'1 percento della popolazione, la politica
dell'imposizione linguistica è dannosa, il perseverare
nell'utilizzo del francese quale lingua veicolare è anacronistico e
controproducente, il meccanismo concorsuale va rivisto e via
dicendo.
A me di questi tre "ritenuto che" ha colpito particolarmente il
secondo, laddove si dice - sempre che abbia bene interpretato il
pensiero dei colleghi di "Forza Italia" -: abroghiamo
l'applicazione degli articoli 39 e 40 e torniamo al periodo
precedente, vale a dire ai tempi dell'insegnamento della lingua
francese, punto. Perché mi ha sconcertato questa analisi? Perché i
colleghi di "Forza Italia" hanno forse dimenticato che
l'applicazione degli articoli 39 e 40
risale… a quanti anni fa, Assessore,
dieci? Ecco, allora dire che in Valle d'Aosta il fatto che il
francese sia una lingua materna solo per l'1 percento della
popolazione sia causato dall'applicazione degli articoli 39 e 40
nella scuola media e adesso nella scuola superiore, mi sembra
forzato.
C'è poi un'altra contraddizione che è emersa nell'illustrazione
del collega Frassy, ad un certo punto il collega dice:
"Nelle
scuole mancano gli strumenti, mancano i testi, sovente gli
insegnanti non sono all'altezza di insegnare in francese"
.
Se questo è un problema, allora credo che vada affrontato più
seriamente di come è stato esposto, non mi si venga a dire, siccome
gli insegnanti hanno delle difficoltà per via della mancanza dei
testi, tanto vale non insegnare più il francese. Io credo invece,
che l'insegnamento di una lingua, quale il francese nel nostro
caso, sia certamente più efficace e produttivo quanto più questa
lingua viene praticata e che l'aver inserito nell'ambito scolastico
l'insegnamento in lingua, quindi andando oltre l'insegnamento della
lingua, non può portare dei danni alla lingua stessa. Sono pronto
su questo a sfidare qualsiasi pedagogista, anche pur non
pretendendo così tanto.
Noi riteniamo quindi come "Stella Alpina" che l'insegnamento del
francese sia un'attività sulla quale caso mai investire maggiori
energie proprio per quelle carenze lamentate dal collega Frassy. Se
è così, Assessore, bisogna far sì che i nostri insegnanti abbiano
testi, abbiano competenze sempre più adeguate perché questo
insegnamento venga svolto in maniera seria, professionale e
conseguentemente efficace.
Altre riflessioni possono essere fatte per quanto riguarda gli
altri punti toccati da questa mozione. Lo ha ricordato il collega
Frassy: in questa legislatura siamo passati attraverso la riforma
dell'esame di Stato e tutti ricordano all'epoca quale fu il mio
atteggiamento sulla questione.
Devo dire che rimangono ancora dal mio punto di vista alcune
perplessità sulla modulazione con la quale si è pervenuti alla
disciplina dell'esame di Stato, tuttavia quel passo, che per il
sottoscritto è stato comunque difficile, ha portato un'importante
novità nella nostra Valle.
Ho sempre dato atto, anche quando ero all'opposizione, che
l'aver considerato definitivo il titolo di studio della scuola
superiore per quanto riguarda la conoscenza del francese e
nell'accesso dei posti di lavoro del pubblico impiego sia stato un
passo estremamente significativo che in questa legislatura è stato
fatto. Forse - perché qui non è più chiaro - nelle intenzioni di
"Forza Italia" c'è quella di eliminare il francese dai concorsi?
Non si dice così, si dice:
"ridefinire i principi
dell'accertamento del francese nei concorsi, riconducendolo a prova
a punteggio"
.
È altrettanto vero che il collega Frassy, quando ha illustrato
questa proposta, ha parlato sempre e solo della sanità e sul
discorso della sanità il collega Frassy sa che, per quanto riguarda
la "Stella Alpina", ha trovato un certo terreno di incontro, voglio
infatti sottolineare la posizione politica della "Stella Alpina",
che, quando si votò la legge sulla sanità, si astenne, a differenza
delle altre forze di maggioranza, sull'articolo 8 che era quello
che prevedeva le modalità di svolgimento dei concorsi e quindi la
prova del francese.
Ma perché solo sulla sanità noi "Stella Alpina" abbiamo fatto un
particolare ragionamento? Perché la sanità è un settore
diverso.
Condivido quello che ha detto il collega Frassy quando ha detto
che la Valle d'Aosta non può essere autarchica in tutti i campi ed
è proprio su questo punto che è partito il nostro ragionamento su
un settore qual è quello della sanità, ma al tempo stesso stiamo
molto attenti "a non fare di tutta un'erba un fascio" perché, caro
Dario, il fatto che ci sia nei concorsi pubblici la prova del
francese, checché se ne dica, è una grossa tutela per i posti di
lavoro per dei Valdostani perché se è vero che in campo sanitario
non abbiamo l'autarchia, non abbiamo probabilmente sufficienti
risorse, immaginando invece di abrogare questa prova da tutti gli
altri temi, ho facilmente in mente cosa potrebbe capitare, faccio
un esempio per tutti, in campo scolastico.
Oggi chi studia da insegnante elementare o di medie nelle altre
regioni ha scarsissime possibilità di impiego nella sua regione e
infatti c'è un pendolarismo di insegnanti nel resto d'Italia che fa
paura. Togliere la prova di concorso di francese per un settore
come questo, vuol dire riportare la nostra Regione sullo stesso
piano di tutte le altre. Noi possiamo fare quelli che dicono che i
Valdostani non parlano francese, che se il Valdostano è quello che
non parla il francese, è stupido che ci sia il francese che lo
tuteli, possiamo fare tutti i bei discorsi e i ragionamenti che
vogliamo, ma la realtà - e a me piace molto la real politic - è
questa.
Mi rivolgo a tutte le forze - e qui dico qualcosa anche alla
"Union Valdôtaine" - per dire che, per quanto riguarda la questione
linguistica di questa Regione, saremo tutti chiamati innanzitutto
ad analizzare molto attentamente i risultati di questa ricerca per
fare una riflessione che vada al di là di una mozione di "Forza
Italia" pur con il pregio che può questa può avere per stimolare un
dibattito. È necessario che si approfondisca la questione, che ci
si confronti assai più di quanto si sta facendo oggi, cercando di
evolvere il nostro cammino politico in questo senso.
Nel momento in cui riuscissimo ad abbandonare, gli uni e gli
altri, la prospettiva ideologica con cui ci si avvicina a questo
tema per affrontare di più il ragionamento sull'opportunità che
questa materia può essere, e senz'altro è, per la nostra Regione,
potremmo davvero progredire in maniera più efficace ed efficiente.
Tuttavia da quando ho visto questa mozione di "Forza Italia" ho un
"tarlo" che mi porto dentro, mi sono chiesto "cui prodest", cioè
quale necessità politica ha "Forza Italia" di presentare una
mozione come questa? Ho fatto delle ipotesi, c'è una necessità,
forse, che deriva dall'assenza di una voce qual è quella del vostro
amico Borluzzi, il quale, non essendo presente in quest'aula, cerca
di occupare questo spazio antifrancofono dalle pagine dei giornali,
ma credo che la questione linguistica sia più che altro un
pretesto.
Questa è un'idea che mi sono fatto io e sarò ben felice di
essere smentito dai colleghi di "Forza Italia". Credo che al centro
della questione non ci sia non sia il discorso linguistico, credo
che sia più un discorso politico: si avvicinano le elezioni,
Borluzzi non parla più tanto sui giornali del francese, non so se
avete notato, adesso parla più di "Forza Italia" e dice:
"Questi
sono quelli che fanno il discorso anti-Sinistra, invece in Valle
d'Aosta
bisogna fare un discorso anti-Union"
. Ho letto
questo recentissimamente, evidentemente le elezioni si avvicinano
anche per Borluzzi, il quale cerca di attirare l'attenzione
dicendo: "State attenti che se votate "Forza Italia"", questi sono
pronti ad andare in maggioranza con la "Union Valdôtaine". A questo
proposito "Forza Italia" ha tutto l'interesse a dimostrare che non
è vero: "che noi siamo più puri di Borluzzi, che abbiamo dei
principi, che abbiamo degli ideali", principi e ideali che ho
visto…
(interruzione del Consigliere Frassy, fuori
microfono)
… no, non gli parlo da anni, ma
leggo e queste cose sono state scritte su "La Stampa", sono
pubbliche, è chiarissimo, c'è proprio scritto che "Forza Italia" è
pronta a fare l'accordo con la "Union Valdôtaine", io lo riporto e
chiedo a voi se è vero. Chiedendo a voi se è vero, vi chiedo
un'altra cosa…
Frassy
(fuori microfono)
… sei preoccupato?
Marguerettaz (SA)
… molto
preoccupato, sono talmente preoccupato che voglio avere chiaro il
quadro oggi, se è possibile.
Ho letto con molta attenzione su Internet un'intervista fra te,
Massimo, e Jans della "Union Valdôtaine", dove si delineava il
futuro della Valle, si parlava di prospettive più o meno
liberalistiche per l'economia valdostana e, mi ha colpito molto una
cosa che tu hai detto in quella intervista perché di solito
"excusatio non petita", no? Tu hai detto:
"E qualcuno pensa che
noi andiamo a fare questo facile discorso con l'Union Valdôtaine,
neanche per idea, noi abbiamo dei principi irrinunciabili sui quali
se si troverà un accordo…"
,
eccetera, allora per chiarirmi e per chiarire a Borluzzi, al vostro
elettorato, all'elettorato di Borluzzi la questione, vi chiedo: le
cose che chiedete con questa mozione sono uno di quei punti
irrinunciabili? Grazie.
Président
La parole au Conseiller Cuc.
Cuc (UV)
Permettez-moi de faire quelques considérations à
propos de ce thème et surtout à propos de quelques parties de la
motion présentée par les collègues de "Forza Italia".
Avant tout la politique linguistique dans la Vallée d'Aoste est
certainement thème lui-même qui pourrait nous faire discuter
pendant des heures, peut-être des journées entières.
Notre Région est souvent connue par son particularisme
linguistique et institutionnel, nous sommes une Région autonome,
bilingue ou mieux plurilingue. Un peu d'histoire, même pas trop
ancienne, nous rappelle que déjà après l'Unité d'Italie la langue
française était menacée par les soucis de certains hommes
politiques d'unifier le Pays par la diffusion en tous lieux de
l'italien.
La répression fasciste cherche à détruire toute forme
d'aspiration autonomiste ou du maintien du particularisme de notre
Région, rappelons-nous de l'italianisation forcée de nombre de
communes, petit exemple, mais distinctif d'un certain style de
politique. L'autonomie administrative dans notre Vallée, réglée par
le Statut spécial, promulgué par le Président de la République
italienne en février 1948, établit des différences importantes. Le
Statut avec les articles 38, 39, 40 prévoit qu'en Vallée d'Aoste la
langue française doit avoir les mêmes droits que la langue
italienne et donc les actes publics peuvent être rédigés dans une
langue ou dans l'autre, dans les écoles de n'importe quel ordre ou
rang il est réservé à l'enseignement du français un nombre d'heures
égal à celui qui est consacré à l'enseignement de la langue
italienne.
Je rappelle encore l'intégration récente du Statut spécial,
article 40 bis, du 1993 votée par le Parlement de la République,
qui permet l'enseignement de la langue allemande dans les écoles de
la communauté germanophone, alors dans ces écoles l'enseignement
est donc trilingue: allemand, français et italien. Toujours depuis
1993 l'enseignement est également plurilingue dans toutes les
écoles moyennes de la Région car on a ajouté l'enseignement et
l'apprentissage de la langue anglaise. A partir de l'année 2000
l'anglais a été introduit à titre expérimental même à l'école
élémentaire et les résultats sont encourageants. Toujours en 1993
une loi régionale, la n° 89, réglemente toute une série
d'initiatives d'action et de promotion culturelle et scientifique
dans le respect du bilinguisme existant en Vallée d'Aoste.
N'oublions pas les conventions signées avec les Universités de
Turin, de Liège, avec l'Académie de Grenoble et la Fondation
ensuite de l'Université de la Vallée d'Aoste.
Très synthétiquement j'ai voulu faire un petit panorama de notre
situation, des principales actions développées dans les dernières
décennies, mais c'est aussi important rappeler que l'année 2001 a
été programmée, par l'Union européenne et le Conseil de l'Europe,
"l'Année européenne des langues" avec le but de célébrer la
diversité linguistique de l'Europe et le développement et
l'apprentissage des langues.
Chaque langue possède une valeur spéciale, une valeur unique, un
signe de distinction de la culture d'une communauté, elle est bien
plus qu'un simple ensemble de sons et de mots, une langue est en
quelque sorte le code génétique d'un peuple.
La Commission européenne soutient que la maîtrise de plusieurs
langues est devenue une condition indispensable pour permettre aux
citoyens de l'Union de bénéficier de toujours plus amples
possibilités professionnelles et personnelles. L'expérience montre
que l'apprentissage de plusieurs langues dès le plus jeune âge
c'est un facteur de réussite scolaire, il développe les capacités
et l'agilité intellectuelle des enfants. En même temps le Conseil
de l'Europe aide les Etats membres à mettre en place de nouveaux
programmes linguistiques et encourage l'enseignement des langues et
la formation des enseignants, alors vous comprenez bien que je ne
suis pas d'accord surtout avec la deuxième partie de la motion:
éliminer l'enseignement de la langue française dans les écoles
primaires.
On ne peut pas effacer l'histoire de notre Vallée, notre
culture, aller contre même les indications de l'Union européenne,
indications et programmes étudiés et rédigés par des experts, des
hommes politiques certainement pas de la dernière heure et surtout
pas respecter notre Statut.
Les réflexions, les enquêtes, les analyses menées par la
Fondation Chanoux sont très intéressantes et peuvent être un point
de départ pour un débat approfondi sur la réelle situation de la
politique linguistique dans notre Région et sur l'emploi des
ressources afin d'arriver aussi à une meilleure efficacité dans les
méthodes d'enseignement. En même temps je remercie aussi les
collègues de "Forza Italia" car avec cette motion en quelque sorte
"découvrent un peu les cartes", ils font bien comprendre à la
population valdôtaine quelle est l'attitude de cette force
politique à l'égard non seulement de la langue française, mais
aussi quelle est sa considération de notre culture. Finalement les
Valdôtains, tous ceux qui regardent peut-être avec sympathie cette
force politique ont la possibilité de découvrir le vrai esprit de
ses représentants, un esprit pas trop valdôtain!
Président
La parole au Conseiller Tibaldi.
Tibaldi (FI)
Mi inserisco nel dibattito per fare alcune
considerazioni, naturalmente stimolato da altre considerazioni che
sono state fatte poc'anzi, fermo restando che il nostro pensiero è
stato riassunto nell'illustrazione che il collega Frassy ha fatto a
suffragio della nostra mozione.
Il lavoro svolto dalla Fondazione Chanoux è servito ad
ufficializzare qualcosa che già era notoriamente conosciuto, cioè
che la lingua francese non è di fatto parlata in Valle d'Aosta, se
non all'interno di quest'aula, dove con coerenza pregevole il
Presidente della Regione e pochi altri suoi colleghi la utilizzano
correntemente. Al di fuori di queste poche persone, che si contano
sulla punta delle dita, non ho mai sentito parlare francese in
Valle d'Aosta, forse qualche turista: i turisti d'Oltralpe
naturalmente si rivolgono, quando ci chiedono qualcosa, nella loro
lingua madre, che è il francese.
La Fondazione Chanoux ha portato alla luce e ufficializzato
questo dato, che già era conosciuto, ma che è un dato assolutamente
normale, è un dato che è il segno dei tempi di un'evoluzione
biologica, culturale e linguistica che si è verificata nella nostra
Regione e che ci fa capire come la nostra Regione sia ormai
profondamente italianizzata - piaccia o non piaccia agli
interlocutori di quest'aula - ed è talmente italianizzata che
addirittura la lingua francese viene riconosciuta come lingua madre
solamente da una esigua percentuale. Dialetti come il calabrese o
il piemontese sono più diffusi del francese nella nostra
Regione.
D'altronde questi sono fatti significativi, sono fatti che
conosciamo e non possiamo disconoscere, anche se qualcuno di voi
tenta invano di sostenere con pervicacia l'esistenza di un dogma
che in realtà non sussiste più.
Anzi possiamo dire che la questione francofona sta andando verso
un lento ma inesorabile esaurimento, ma questo non per colpa del
Fascismo o di certe nostalgie rievocate dalla Consigliera Charles,
che è anche professoressa - e noi abbiamo apprezzato il suo
intervento professorale e di taglio meramente didattico in
quest'aula -, ma proprio perché la società sta cambiando
velocemente: i fenomeni migratori, la comunicazione mediatica,
l'industrializzazione hanno influito inevitabilmente su questi
cambiamenti che hanno permeato la nostra società e dobbiamo avere
il coraggio di prenderne atto.
Voi sapete che la legislazione, le iniziative politiche, gli
atti di ogni governo devono cercare di adeguarsi a quelli che sono
i mutamenti che avvengono nella società, tant'è che per dare una
prima risposta alla Professoressa Charles, che diceva che il
dibattito sul bilinguismo sussiste da circa 140 anni, utilizzerò un
articolo pubblicato da una sua collega su "Informa IRRE Valle
d'Aosta". L'autrice è Marisa Cavalli, e il titolo è già
significativo: "Bilinguisme: y en a marre", se traduco bene:
"Bilinguismo: ne abbiamo le "scatole" piene!"
Questa Professoressa fa un'analisi del fallimento di una serie
di conferenze organizzate dallo stesso IRRE Valle d'Aosta in merito
alla presenza di Valdostani, e soprattutto di Valdostani
qualificati.
Tali conferenze, incentrate su temi linguistici, bilinguismo e
plurilinguismo, hanno visto quasi sempre l'auditorio deserto. Vi
darò lettura di alcuni concetti -, ove la stessa autrice si pone
giustamente dei quesiti. Come mai non c'era alcuna presenza
qualificata?
"Peu d'enseignants…"
-
pochi insegnanti
- "… très peu
de chefs d'établissement…" -
pochi
capi di istituto -
"… très peu
d'hommes politiques…" -
neppure
uomini politici, strano
- "… très
peu d'étudiants universitaires…" -
nemmeno studenti
- "… très peu de
public non scolaire…"
, praticamente
un fallimento.
Poi traccia una serie di ipotesi,
"è giusto interrogarsi
adesso…"
- dice -
"… sulle ragioni di questa assenza
di pubblico. Prima ipotesi: forse qualcuno non ha ritenuto
motivante uscire dal nostro immobilismo locale, in qualche maniera
guardare altrove, guardare al di là delle nostre frontiere. Seconda
ipotesi: il mezzo utilizzato per rilanciare il dibattito ad un
livello di società sul tema bruciante del bilinguismo, gli oratori
- questa potrebbe essere un'altra causa - erano personaggi
prestigiosi, di tutto rispetto, forse non c'è stato il coraggio di
confrontarsi con persone di questa levatura
culturale e
professionale.
Gli aspetti organizzativi: gli orari erano pensati in maniera
adeguata? "Noi crediamo di sì…"
-
scrive lei -
"… però potrebbe essere
anche questo il problema. Il luogo, la sala scelta, austera, forse
non era il luogo giusto.
E ancora:
le
débordement…" -
lo straripamento -
"… le istituzioni scolastiche sono
già subissate da una serie di iniziative, naturalmente questa si
aggiunge alle numerose già esistenti, oltre alla verticalizzazione
della scuola di base e così via, e ovviamente gli insegnanti
potrebbero essere super impegnati e quindi non partecipare, la
sovrastimolazione, la
demotivazione…"
e infine dice:
"… "si raschia il fondo del barile",
è possibile che si abbia la rappresentazione che in Valle d'Aosta
non ci si occupi che di questioni relative all'educazione bilingue
a detrimento di altre questioni che sono decisamente più
importanti"
.
Lei conclude chiedendosi come mai questa assenza di interesse.
Sarebbe opportuno che qualche persona qualificata - e qui dentro
immagino ce ne siano - desse una risposta.
Non so se la risposta a questa illustre Professoressa sia già
pervenuta da parte delle istituzioni, in ogni caso noi poniamo il
problema, perché questo disinteresse? Perché sta a testimoniare
quello che stiamo dicendo: che il problema linguistico, visto nella
maniera dogmatica e costrittiva così come voi lo avete impostato,
sta giungendo a un naturale esaurimento, quindi cercate di
salvaguardare l'esistenza di un bilinguismo, che ormai esiste solo
sul dettato statutario, secondo una sorta di imposizione, analoga a
quella che Mussolini utilizzò all'epoca per diffondere l'italiano.
È inutile tacciare di Fascisti gli altri, quando i primi Fascisti
siete voi, che state utilizzando gli stessi metodi deprecabili del
ventennio per cercare di mantenere lo "status quo", anche se non ci
sono i presupposti sociali e culturali perché ciò avvenga.
Ecco perché con la nostra mozione vogliamo ammonirvi, se non ve
ne siete ancora accorti, del fatto che state vivendo in una sorta
di "torre d'avorio", che la Valle d'Aosta intorno a voi sta
cambiando e sta vivendo un cambiamento epocale, favorito dalla
globalizzazione. Cambiamento che non potete e non riuscirete a
fermarlo con meccanismi che fino adesso si sono dimostrati
fallimentari.
Le ingenti risorse investite dalla comunità valdostana, a cui
faceva cenno il collega Frassy, hanno prodotto l'esatto effetto
contrario: non siete riusciti a francesizzare, come credevate, una
porzione di popolazione più significativa di quel modesto 1
percento che è sortito dall'inchiesta socio-linguistica svolta
dalla Fondazione Chanoux. E perché non siete riusciti a farlo?
Perché il vostro dogma è scaduto, perché lo avete impostato secondo
una logica impositiva …
(interruzione del Presidente della Regione, fuori
microfono)
… poi mi risponderà. Questo vi deve
far riflettere, Presidente, non siete rappresentativi
esclusivamente della minoranza dell'1 percento che si riconosce
nella madrelingua francese, siete largamente rappresentativi, ma
quell'1 percento rappresenta probabilmente quelle poche persone che
qui dentro comunicano utilizzando la lingua di Voltaire. Prendendo
spunto dalle affermazioni storiche fatte dalla Consigliera Charles,
è vero che il francese è diventato lingua ufficiale fin dalla metà
del XVI secolo, ma è altrettanto vero, e questo lei lo ha abilmente
sottaciuto, che il francese è diventato lingua ufficiale perché è
stato imposto da Emanuele Filiberto nonostante una delegazione
valdostana degli Stati generali si rivolgesse allo stesso duca,
senza ottenere naturalmente risposta affermativa, affinché
venissero ripristinati gli idiomi originali. Il francese ha avuto
una origine ancor più violenta rispetto all'italiano, perché
qualche secolo fa il francese venne deciso dall'alto e non sentito
come proprio dalla comunità.
L'italiano si è radicato in Valle d'Aosta grazie alla ferrovia e
alle vie di comunicazione. È forse per quella ragione che ora ci
sono dei momenti di ripensamento sul riaprire velocemente il
collegamento ferroviario con Chiasso?
Purtroppo il vostro dogma si fonda su un antagonismo fra la
Francia e l'Italia che è datato nei secoli, una Francia che, come
ben sanno persone che di cultura qui ne hanno di gran lunga
superiore alla mia in materia storica, si è costituita come
Stato-Nazione ben prima dell'Italia, che era ancora frammentata in
staterelli, secoli addietro; una Francia che ha voluto esportare ed
espandere la propria cultura e anche la propria lingua in aree
confinanti o ben distanti, come si verificò durante l'epoca del
colonialismo.
È un antagonismo che viviamo ancora oggi: basti pensare a quando
il Ministro francese Gayssot ha rallentato volutamente la
conclusione dei lavori del tunnel, cercando di isolare l'Italia
dalle comunicazioni con la vicina Francia, o quando il Ministro
francese Tasca ha lanciato invettive pesanti nei confronti del
"Governo Berlusconi" e comunque nei confronti dell'Italia che il
"Governo Berlusconi" in quel momento rappresentava al "Salone del
libro" a Parigi o, quando ancora, - e questi sono esempi che sono
riportati dalle cronache quotidiane - le motovedette francesi in
mare aperto preferiscono far sì che le carrette del mare con gli
immigrati in condizioni deprecabili siano dirottate sulle coste
italiane piuttosto che sulle coste francesi.
Sono episodi che testimoniano un antagonismo naturale, storico e
culturale che esiste fra i due Paesi e che voi avete cercato di
enfatizzare in dogmi ripresi nel vostro Statuto politico e
inculcati in certa mentalità locale, purtroppo per voi con un
clamoroso fallimento: ecco perché è necessario rivedere questo modo
di pensare e noi lo abbiamo posto sottoponendovi la mozione.
Il francese deve essere concepito come opportunità linguistica e
non come mezzo di protezionismo culturale, come mi è sembrato di
capire anche dall'intervento del collega Marguerettaz. Altrimenti
sarà un altro "buco nell'acqua". Se non abbiamo la capacità di
confrontarci e utilizziamo lo strumento linguistico per elevare
barriere a difesa di possibili ingressi di intelligenze, di
conoscenze che vengono dall'esterno, penso, collega Marguerettaz,
che decreteremo un altro débacle nell'utilizzo degli articoli 38,
39, 40 dello Statuto speciale. Abbiamo sottolineato e proposto in
questa mozione due punti. Il primo, l'utilizzo del francese in
maniera non lesiva dei diritti dei malati e del più generale
diritto alla salute. Non possiamo subordinare il diritto alla
salute all'obbligo di conoscenza di una lingua, lo abbiamo ribadito
in una proposta di legge e oggi ci teniamo ad evidenziarlo.
Il secondo punto: non possiamo continuare ad utilizzare il
francese come lingua veicolare a danno della migliore conoscenza
dei contenuti didattici e scolastici, perché oggi l'utilizzo del
francese nella scuola, come strumento di comunicazione, ha
indebolito le conoscenze e le competenze dei nostri ragazzi.
L'Assessore non sarà assolutamente d'accordo, ma se fa un'analisi
critica dei livelli culturali conseguiti oggi rispetto a quelli
conseguiti tempo fa, a parità di livello di studio, si renderà
conto che, a causa di un insieme di fattori, ma anche a causa
dell'utilizzo veicolare del francese, le competenze dei nostri
studenti sono purtroppo di gran lunga inferiori.
Con questa mozione intendiamo rimettere in discussione
determinati principi, senza alterare i valori fondanti
dell'autonomia, ma senza neppure continuare a travisarli. Non si
può più supportare un bilinguismo di facciata, un bilinguismo di
carta. Dobbiamo ricollocare il bilinguismo nella sua reale
dimensione, in quella reale dimensione che è emersa dall'inchiesta
socio-linguistica e che già appartiene alla stragrande maggioranza
della popolazione.
Président
La parole au Conseiller Nicco.
Nicco (GV-DS-PSE)
Il tema è complesso. Questa mozione dei
Consiglieri di "Forza Italia", anche se nel deliberato si riferisce
a specifiche questioni:
"ridefinire i principi dell'accertamento
del francese nei concorsi…; eliminare
dai programmi di insegnamento delle scuole elementari e medie
inferiori l'uso veicolare…"
,
eccetera, implica una riflessione più generale su quella che
possiamo definire la "questione della lingua", ovvero su una delle
corde più sensibili e perennemente tese del dibattito sia politico,
sia culturale nella nostra Regione perché è strettamente connessa
alle questioni dell'identità e quindi ai fondamenti stessi
dell'autonomia.
Penso che il punto di partenza per una costruttiva e
possibilmente serena discussione su un tema così complesso possa
essere la constatazione di un dato di fatto, ovvero che la Valle
d'Aosta è oggi largamente, profondamente italianizzata da un punto
di vista linguistico.
Un dato di fatto che sarebbe fuorviante voler mascherare. Anche
in questo Consiglio la maggioranza di noi, compreso il
sottoscritto, si esprime in lingua italiana per la semplice ragione
che quella è la lingua in cui, per il particolare curriculum di
ognuno di noi, meglio ha appreso ad articolare un ragionamento e,
siccome privilegia il contenuto rispetto allo strumento
linguistico, usa la lingua italiana. Così in tribuna stampa, nei
media…, Alessandro Camera scrive in
lingua italiana su "La Stampa", Danila Chenal scrive in lingua
italiana su "La Vallée" e Renato Godio fa servizi al TG3 in lingua
italiana.
Non possiamo fermarci lì però, alla constatazione della realtà
attuale. Credo che, per stabilire una corretta azione politica,
un'azione politica piuttosto che un'altra, occorra capire come
siamo giunti a questo tipo di realtà e quindi riandare a quel
percorso storico, che in parte è stato evocato dalla collega
Charles, complesso e travagliato.
Sono d'accordo con il Consigliere Frassy quando dice che
dobbiamo avere la capacità di interpretare l'evoluzione dei tempi -
guai a noi se non fosse così -, ma dobbiamo anche nello stesso
tempo avere la consapevolezza delle ragioni che hanno prodotto
questo tempo presente, questo particolare tempo presente, e quindi
ha fatto bene la collega Charles a richiamare alcuni passaggi
essenziali di quella storia. Voglio focalizzare anch'io
sinteticamente due elementi.
In primo luogo credo che non possiamo mai dimenticare
l'appartenenza a pieno titolo della Valle d'Aosta ad un contesto
francofono per un periodo molto lungo - e questo poi ha segnato
indelebilmente la Regione: toponimi, antroponimi e quant'altro -,
contesto francofono di cui abbiamo fatto parte a partire dal
momento stesso in cui in Europa si sono delineate delle distinte
aree linguistiche e culturali.
Da allora, fino a metà Ottocento, abbiamo fatto parte
organicamente, integralmente, di quel contesto, anche se la Valle
d'Aosta era situata geograficamente sul versante della penisola
italiana. Sarebbe interessante approfondire un po' questa parte
perché qui forse ci sono interpretazioni diverse, io andrei un po'
al di là del 1561: langue d'oïl, langue d'oc,
franco-provenzale.
Non credo che ci sia stata un'evoluzione naturale verso una di
queste parlate, ma che ci siano stati fattori già allora
eminentemente politici che hanno fatto sì che una di quelle lingue
si imponesse come lingua ufficiale su tutte le altre e questo anche
in Valle d'Aosta, arrivando al 1561, passando attraverso passaggi
intermedi, graffiti di Fénis e verbali dell'Assemblea dei Tre Stati
e quant'altro. Qui apro una piccola parentesi per dire al collega
Tibaldi che è vero, ci fu una delegazione valdostana che chiese che
non si passasse alla lingua francese, ma era semplicemente una
delegazione di notai i quali utilizzavano dei formulari in lingua
latina e non li volevano sostituire con i formulari in lingua
francese.
Questo fece sì che nel 1850 Laurent Martinet, Deputato della
Valle d'Aosta al Parlamento subalpino, potesse scrivere a un suo
collega:
"qu'il est de stricte vérité que le 19/20 des habitants
de la Vallée d'Aoste ne connaissent pas la langue
italienne"
.
Dunque non esisteva una questione della lingua in Valle d'Aosta
fino ad allora: francese e patois, su due livelli diversi, erano
pacificamente i codici linguistici che la stragrande maggioranza
dei Valdostani, a seconda delle situazioni, utilizzava.
C'è poi un secondo elemento, altrettanto essenziale, su cui
forse si è un po' sorvolato: la profonda e radicale trasformazione
della realtà linguistica e demografica della Valle d'Aosta.
Anche qui bisogna aggiungere una precisazione: radicale
trasformazione determinata da vicende solo in parte frutto di una
naturale evoluzione socio-economica e largamente indotta invece da
interventi esterni, artificiosi, articolati, pervasivi, di natura
politica. È allora che nasce la "questione della lingua".
Nel processo di unificazione italiana i Valdostani hanno perso
la partita sul piano politico-istituzionale perché la Valle d'Aosta
è diventata un semplice arrondissement della Provincia di Torino e
capiscono che, se vogliono continuare ad esistere in quanto popolo,
devono identificare un elemento attorno a cui continuare a
riconoscersi, questo elemento diventa la lingua francese. Lo
capisce bene anche lo Stato italiano, tant'è che comincia lì un
sistematico attacco contro l'uso del francese in Valle d'Aosta. È
stato ricordato l'opuscolo di Vegezzi Ruscalla.
C'è una continuità impressionante fra quell'opuscolo e i decreti
mussoliniani del 1939 per la riduzione in forma italiana della
denominazione dei comuni. Le stesse cose che già chiedeva Vegezzi
Ruscalla sono poi state realizzate nel 1939, con una serie di
eccessi parossistici che talvolta è anche opportuno ricordare,
altrimenti non si capiscono bene tutti i passaggi della storia.
Faccio solo un paio di esempi, ma ce ne sono purtroppo tantissimi.
Un Fascista aostano nel 1940 scrive:
"Quei pochi vermi solitari esistenti in Valle d'Aosta che si
credono in obbligo di insegnare il catechismo e di predicare nella
lingua nemica per essere compresi, non si può fare a meno di
paragonarli a quei cocciuti asinelli dello sturzionismo, purgati
poi, uno alla volta, dal santo manganello"
.
Questo è il clima in cui si viveva in Valle d'Aosta nel 1940.
Gli esempi potrebbero essere molti altri. Si potrebbe parlare della
"speciale azione di epurazione" che viene propugnata dalla
Federazione fascista di Aosta "contro ogni singolo insegnante" che
osasse contravvenire alle direttive sull'italianizzazione o,
ancora, ricordare l'ostracismo - e non è termine che ho coniato io,
ma è termine che si usava allora - a cui talvolta erano soggetti i
Valdostani che chiedevano di essere assunti in quegli stessi
cantieri, in quelle stesse aziende in cui invece trovava
occupazione molta manodopera che proveniva da altre regioni.
Un piano organico di italianizzazione. Trovo singolare però che,
nel parlare dell'opuscolo di Vegezzi Ruscalla, si ponga quasi
sempre solo l'accento sul fattore linguistico e quindi sulle sue
proposte di scrivere Polleino o Bionazzo o Camoscio e altre amenità
simili.
Quello era un piano organico che proponeva ben altre cose,
proponeva, ad esempio, l'istituzione, poi pienamente realizzata, di
"un numeroso presidio" ad Aosta, caserme e presenza militare, non
si sa mai… allora faccio una breve
digressione per dire che sarebbe molto interessante capire come
questo poi ha inciso nell'italianizzazione della Valle d'Aosta,
capire come determinati quadri dell'Esercito hanno operato contro
un certo tipo di evoluzione dell'autonomia della nostra Regione, e
lo dico non senza un certo spirito polemico, anche in riferimento a
prossime programmate oceaniche manifestazioni sul cui carattere e
significato credo che, almeno da parte di certe forze politiche, si
sarebbe dovuta fare qualche più approfondita riflessione.
Progetto organico, quello di Vegezzi Ruscalla e dei suoi
successori, che sul piano linguistico ha ampiamente raggiunto i
suoi obiettivi, ma è un progetto che è invece sostanzialmente
fallito su un altro piano, quello politico-istituzionale, e qui c'è
un paradosso su cui dovremmo discutere e confrontarci perché è una
Valle d'Aosta linguisticamente italianizzata quella che ha saputo
riconquistare e difendere con successo e ampliare la propria
autonomia politica.
Qui credo che qualche ragionamento sul rapporto
lingua/identità/autonomia possa e debba essere fatto. Molti
ricordano spesso alcuni testi di Chanoux, a partire da "Pour notre
patrimoine linguistique" del 1923.
Mi pare che la chiave di lettura tuttora valida stia in un altro
suo scritto, redatto venti anni dopo, in un contesto ormai
profondamente mutato sul piano della composizione demografica della
Valle d'Aosta, e cioè "L'esprit de victoire", in cui Chanoux
scrive:
"Le peuple valdôtain continue, dans son ignorance du
langage des aïeux, à penser valdôtain, même avec le langage des
dominateurs"
. Vi è per Chanoux dunque qualcosa di più profondo
della lingua a connotare il "penser valdôtain", vi è, come traspare
d'altronde da tutta la sua opera, una sostanza
politico-istituzionale che è l'ineliminabile volontà dei Valdostani
di autogovernarsi, che è stata ribadita sotto tutti i regimi: Regno
sabaudo, Rivoluzione francese, Italia unita. Ed è una sostanza che
va oltre l'aspetto linguistico e continua ad esistere anche se è
espressa con un diverso codice linguistico.
Questo mi sembra un elemento importante di riflessione a cui
possiamo aggiungere altre considerazioni. L'insistere - e lo dico
agli amici della "Union Valdôtaine" - su di un unico aspetto,
quello linguistico, o comunque il privilegiarlo nel definire quella
identità che giustifica il particolare "status" della Valle
d'Aosta, può indurre qualcuno - e lo suggeriva prima il collega
Frassy - a trarre determinate conseguenze perché, una volta
dimostrato che a considerare il francese come lingua madre è l'1
percento, sarebbe proprio quello "status" particolare a poter
essere messo in discussione. Ancora, non mi sembra corretto
caricare il fattore linguistico di altri più generali significati,
quasi una "forma mentis", come talvolta si fa.
Ci si può esprimere in perfetto francese, da Académie française,
ed essere degli impenitenti e viscerali centralisti. La lingua
allora può essere un elemento identitario, ma è certamente sempre,
principalmente, uno strumento, un codice che, proprio per la sua
essenza, è utilizzato indifferentemente per esprimere situazioni
non solo diverse, ma in certi casi anche opposte.
Proprio la lingua francese è stata l'elemento attorno al quale
in un determinato periodo si è raccolta la resistenza del popolo
valdostano, ma quella stessa lingua per altri popoli è stata la
lingua della colonizzazione, a partire dall'Algeria. Era in
francese che il fascista Le Pen interrogava i militanti del Fronte
di liberazione nazionale.
In conclusione: siamo in una Valle d'Aosta profondamente,
irreversibilmente mutata, in cui vive ed opera una comunità
composita, in cui ci sono i discendenti di quei 19/20 che non
conoscevano la lingua italiana, a cui si sono aggiunti e con cui si
sono intrecciati Lombardi, Piemontesi, Veneti, Sardi, Calabresi,
nuclei importanti e consistenti per i quali il francese non potrà
mai essere un fattore identitario. Nuclei che si sono integrati
nella realtà valdostana, senza con ciò rinunciare alla propria
identità, così come i Valdostani che sono emigrati altrove, a
Parigi, si sono integrati in quella realtà, senza mai dimenticare
di essere Valdostani.
Proprio per questo oggi mi pare importante porre l'accento
principalmente sugli aspetti politico-istituzionali distintivi
della Valle d'Aosta: autogoverno e federalismo, perché questi
aspetti sono ad un tempo identitari e generali, sono identitari per
il popolo valdostano, ma sono tali da poter essere ugualmente
condivisi e fatti propri anche da tutte le altre componenti della
comunità valdostana e sono perciò potenziale elemento unificante di
questa comunità, così come la lingua francese lo è stata a suo
tempo, a metà Ottocento, all'inizio del Novecento.
In tale contesto, senza mai dimenticare le cose che ho detto
all'inizio, i due passaggi essenziali a cui ho fatto prima
riferimento, cioè secolare appartenenza della Valle d'Aosta ad un
contesto francofono e italianizzazione largamente forzata, indotta,
occorre costruire passo passo una politica linguistica che sappia
positivamente coinvolgere l'assieme della comunità valdostana,
unire e non dividere, rifuggendo da impostazioni che possono essere
interpretate come l'imposizione di un modello ideologico o lasciar
trasparire la volontà di improbabili restaurazioni, una politica in
cui la lingua francese possa continuare ad essere irrinunciabile
patrimonio per il popolo valdostano e la cui conoscenza sia
apprezzata, come già più volte ricordato in quest'aula, per molti
importanti aspetti positivi di ordine generale: lingua di una
grande cultura, di Montesquieu, di Rousseau, di Voltaire, e
strumento essenziale di comunicazione, oltre che con le popolazioni
d'Oltralpe, all'interno dell'Europa unita.
Mi pare che questi siano motivi più che sufficienti per ribadire
che l'Amministrazione deve porre in essere tutte quelle iniziative
ed attivare tutti quegli strumenti che ne consentano la più ampia e
la migliore conoscenza, anche sulla base di un'analisi critica
dell'azione che è stata fin qui condotta, che probabilmente non è
stata sufficientemente incisiva, che forse è stata troppo attenta a
verifiche formali e magari viziata anche dalla monetizzazione a suo
tempo introdotta.
Rispondendo con ciò proprio ad uno dei precisi orientamenti
della comunità valdostana che emerge dal sondaggio: oltre l'82
percento degli intervistati considera la conoscenza del francese in
Valle d'Aosta almeno assez important, il 15,4 fondamentale, il 30,3
très importante, il 36,4 assez importante.
Président
La parole à la Conseillère Squarzino
Secondina.
Squarzino (PVA-cU)
È difficile intervenire dopo le parole
del Consigliere Nicco, dopo il suo quadro storico, la sua
ricostruzione e dopo le sue indicazioni che in alcuni punti
riprenderò.
Oggi siamo qui sollecitati a partire dai dati del questionario.
Ora credo che il questionario sia molto più ricco di quanto non
voglia far apparire la mozione che i colleghi hanno presentato.
Questi mettono in luce un aspetto, il fatto che l'1 percento della
popolazione parla la lingua francese e tutti gli altri non la
parlano. E da questo dato fanno derivare una serie di
considerazioni. Credo che dal questionario emerga un altro dato più
importante di questo, che, secondo me, è riduttivo ed è riduttivo
proprio perché va nella logica di individuare solo un aspetto di
questa realtà complessa che è la Valle d'Aosta.
Dal questionario emerge che siamo di fronte ad una Regione
plurilingue: ciascuno di noi non parla solo una lingua, ma ogni
abitante della Valle d'Aosta usa codici linguistici diversi: due,
tre, quattro a volte, molti di più di quello che appare dallo
schema rigido cui fa riferimento la mozione: francese sì, francese
no; italiano sì, italiano no. Si tratta di un dato interessante da
prendere in considerazione, e che ritroviamo nelle risposte date a
due domande, che sono significative dell'importanza che una lingua
ha per ogni persona.
Nelle risposte alle domande: "quale lingua o dialetto usa nei
momenti di rabbia?" oppure "in quale lingua o dialetto pensa fra sé
e sé?", si vede che moltissime persone usano più codici
linguistici. Anche in questi momenti di rabbia o di riflessione
molti usano due lingue: chi italiano e franco-provenzale, chi
italiano e francese, chi italiano e altro, chi francese, italiano e
franco-provenzale, chi francese e franco-provenzale, chi italiano,
franco-provenzale e francese, chi italiano e piemontese, chi
franco-provenzale e piemontese, chi italiano e sardo, chi italiano
e veneto e via dicendo.
È vero che le lingue non hanno tutte la medesima importanza: il
70-80 percento degli intervistati in questi momenti usa l'italiano,
un 32-33 percento usa il franco-provenzale (patois) e un 3-5
percento usa il francese, riproducendo la frequenza con cui le
lingue più diffuse (ed importanti per il vostro fine) sono presenti
nell'uso quotidiano.
La somma di queste percentuali non è uguale a cento, perché in
molti casi ci sono persone che usano più codici linguistici. Anzi,
per essere più precisi, solo il 50 percento degli intervistati usa
solo l'italiano, tutti gli altri usano più codici linguistici.
Questo dato rispecchia l'immigrazione che ha caratterizzato la
storia della popolazione che vive in Valle.
Qualcuno faceva notare che potremo inserire fra non molto anche
l'arabo fra le lingue parlate ad ulteriore dimostrazione che siamo
di fronte ad una società multilingue che nel tempo si è
stratificata a causa di successive immigrazioni. Siamo un po' un
carrefour, un luogo dove, nel corso degli anni molti sono arrivati
in Valle a cercare lavoro, portando le loro energie, la loro
esperienza; ed avendolo trovato si sono fermati ed hanno
contribuito a creare questa Valle insieme a tutti quelli che nel
corso della storia hanno lavorato e vissuto in questa regione.
Direi anche che il plurilinguismo evidenziato dal questionario è
anche frutto della politica scolastica attuata in regione. Non
condivido pertanto l'affermazione contenuta nella mozione, ricordo
che
"il forte dispendio di risorse ed energie a favore della
francofonia perpetuata dall'Amministrazione regionale non ha
conseguito alcun risultato utile"
.
Credo invece che il fatto che molti, al di là della lingua
madre, conoscano il francese e lo apprezzino, è frutto di una
politica scolastica che ha "preso" sul serio, che si è fatta carico
dell'insegnamento del francese. Possiamo anche non condividere
alcune scelte politiche che sono state nel tempo dettate più da
ragioni ideologiche che non da ragioni didattiche: abbiamo ad
esempio discusso a lungo anche in consiglio della prova di francese
all'esame di Stato; non condividiamo la scelta fatta dalla
maggioranza. Ma siamo convinti che il francese sia una delle
componenti culturali linguistiche importanti di questa comunità.
Avevo già detto circa un mese fa, quando ero intervenuta su questo
questionario di indagine, che il passato linguistico di questa
Regione ci tramanda la lingua francese come un tesoro prezioso.
Gli interventi sia della collega Charles che del collega Nicco
hanno ben evidenziato come questo patrimonio sia prezioso ed
importante. La lingua francese va offerta a tutti in modo che
continui ad essere percepito come un patrimonio culturale
importante e condiviso: ciascuno si accosta a questa lingua con
sentimenti diversi, per ciascuno lo studio del francese può avere
una risonanza diversa (collegamento con le proprie radici,
culturali nuovi, ecc.) ma è attraverso la scuola che questa lingua
diventa un patrimonio da tutti condiviso.
E se si imposta seriamente lo stesso insegnamento bilingue,
secondo quanto indicato dagli articoli 39 e 40 dello Statuto, si
giunge, come il collega Cuc ha ricordato, alla consapevolezza che è
necessario costruire una scuola plurilingue. Rimane aperta la
questione: sul funzionamento di questa scuola plurilingue, su come
viene insegnato il francese, quali i risultati raggiunti?
È un problema aperto. Gli incontri e le conferenze dell'IRRE,
cui accennava il collega Tibaldi, avevano proprio lo scopo di
presentare modelli plurilingue diversi in tutta Europa e in altre
parti del mondo, di aiutare a capire che non c'è un unico modello
di scuola bilingue o plurilingue, non c'è un unico modo per
accostare i ragazzi alle lingue, questo per dire che anche nella
nostra valle occorre ripensare ai modelli adottati. Va infatti
rifiutata questa semplificazione della politica culturale
scolastica regionale che si presenta come un modello culturale
definito che viene imposto sulla scuola.
I risultati andrebbero invece verificati, bisognerebbe
analizzare con chiarezza le cose che succedono e da queste partire
per cambiare. L'Assessore sa bene che nelle materie scientifiche in
Valle d'Aosta alcuni raggiungono risultati scadenti, riguardando
una carenza di preparazione in queste materie. Lei sa bene che c'è
una forte selezione nella scuola media e lei sa anche che, proprio
nel momento in cui si è voluto impostare il modello di applicazione
degli articoli 39 e 40 nella scuola media inferiore, la scuola ha
chiesto che si mettessero risorse particolari per accompagnare gli
alunni, perché si era consapevoli che si voleva realizzare una
scuola più difficile.
Mettiamoci nell'ottica di un bambino; se abbiamo detto prima che
il 50 percento della popolazione parla almeno in casa due codici
linguistici, dialetto e lingua, è chiaro che, arrivando a scuola,
se ne trova magari uno o due nuovi…
quindi è una scuola più difficile, ma questo non ci fa dire:
"Noi comunque la vogliamo, costi quello che costi"
. No, ci
deve far dire:
"Vediamo quali sono i problemi, partiamo dai dati
reali e su questi lavoriamo"
. Dobbiamo sottolineare che
purtroppo abbiamo visto che molte volte ci sono studi e ricerche
che vengono fatte sulla scuola, ma i cui dati non si utilizzano e
credo che sulla scuola andrebbe capovolta l'impostazione.
Ricordo che, quando era Assessore l'attuale Presidente del
Consiglio, Louvin, discutendo su un modello di scuola si era per un
attimo sognato… poi non si è realizzato
e questo mi dispiace, ma per un attimo si era detto:
"Diamo
fiducia alla scuola, indichiamo alla scuola alcuni obiettivi chiari
nell'ambito del plurilinguismo che devono essere raggiunti alla
fine del corso scolastico, diamo alla scuola gli strumenti e poi
lasciamo all'autonomia didattica delle scuole di individuare come,
con quali modelli, con quale organizzazione raggiungere quegli
obiettivi"
.
Un limite fondamentale che io vedo nella politica scolastica
della Regione rispetto al bilinguismo è proprio quello di non
interpellare e non coinvolgere sufficientemente la scuola. Se alla
scuola si danno spazi per la responsabilità, se si danno i mezzi,
le scuole lavorano. Lo abbiamo visto molto bene quando si è chiesto
alle scuole di immaginare un modello di bilinguismo per la scuola
media dell'obbligo e le scuole hanno lavorato per tre, quattro,
cinque anni, hanno predisposto un modello che ha cominciato a
funzionare.
Purtroppo, poi, nel momento della difficoltà, non si sono più
date alle scuole le risorse di cui avevano bisogno, e le scuole si
sono sentite abbandonate.
La scuola deve sapere con chiarezza qual è il fine - e qui non
c'è sempre chiarezza -, deve sapere che il fine di tutta questa
operazione culturale è l'alunno, è l'apprendimento da parte del
ragazzo di strumenti culturali necessari per conoscere e per
muoversi in questa realtà complessa. Quando la scuola percepisce
che ci sono altre finalità estranee alla scuola stessa, come ad
esempio, la rifrancesizzazione della regione, è chiaro che la
scuola non accetta più supinamente quanto le viene proposto. In
genere la scuola non usa un atteggiamento di aperta ribellione, al
massimo lo fanno i ragazzi in alcuni momenti. Invece gli insegnanti
lasciano dire, poi, nella propria classe, nel proprio lavoro, di
fronte ai casi concreti, realizzano quello che è possibile
realizzare in quella situazione, al di là delle cose che vengono
loro chieste.
Credo che questo sia uno dei punti focali su cui la politica
culturale e scolastica di questa Regione deve riflettere e su cui
deve cambiare rotta. Il fine della politica scolastica è di dare
strumenti culturali; se il fine della politica scolastica è invece
quello della rifrancesizzazione, come da molte parti è stato
dichiarato, possiamo dire che questo obiettivo non è stato
raggiunto, perché non si può andare contro l'evoluzione storica. La
politica scolastica non ha raggiunto l'obiettivo di rifrancesizzare
la scuola, come qualcuno forse sperava, ma ha consentito - di
questo bisogna darle atto - alla maggioranza delle persone di
lingua madre italiana che vivono e lavorano in valle di conoscere
ed apprezzare il francese.
La realtà storica ci dice che il rapporto che ciascuno di noi
instaura con la propria lingua non dipende da dettami esterni, ma
dal cuore (qualcuno ha detto). È questo che ci detta la scelta del
codice linguistico con cui noi ci relazioniamo con gli altri, con
il mondo e con noi stessi.
La politica, la scuola può allargare l'orizzonte linguistico e
culturale di ciascuno di noi, ma non riesce ad imporre, per
fortuna, il linguaggio con cui ciascuno di noi traduce i propri
sentimenti più intimi. In base ai dati sopra esposti, credo che noi
dobbiamo adottare un atteggiamento più laico nei confronti della
politica del francese nelle scuole, uno sguardo più laico che
dovrebbe aiutarci a togliere tutte quelle "incrostazioni" che nel
tempo sono state messe in base a dettami ideologici. Basti pensare,
per esempio, alla prova di francese all'esame di Stato, ma
soprattutto alle varie prove preliminari di accertamento della
lingua francese, che vengono fatte per accedere ai diversi posti
pubblici: sono segno di un'incrostazione ideologica che ci portiamo
dietro e che diventano oggi quasi un pedaggio da pagare per
inserirsi nella società valdostana. Ricordiamo, tra l'altro, che
l'approccio ideologico non aiuta a facilitare il consenso rispetto
ad un dato culturale così importante.
Un'ultima annotazione riguarda il tema dell'identità valdostana
che il collega Nicco ha affrontato. Qui mi ritrovo completamente
d'accordo sul concetto di identità valdostana che è stato
presentato, il concetto di identità è un concetto complesso e
ambiguo che va declinato nei diversi contesti storici e non può
essere riassunto e ricompreso in un unico elemento. Il voler fare
in Valle d'Aosta un'equazione: una lingua, il francese, uguale
un'identità valdostana, uguale uno Statuto speciale, l'autonomia,
secondo me, non rispecchia la realtà, è un voler introdurre quasi
uno schema fisso artificiale su una realtà complessa.
Di fatto, nella società complessa in cui oggi siamo, non c'è più
un unico elemento identitario, non c'è più una sola lingua che
caratterizza una comunità, lo stesso questionario lo dice
chiaramente. Come valutiamo quel 50 percento che parla più lingue?
Ciascuno di questi non può riconoscersi in una sola
un'identificazione linguistica.
Non solo, ma ciascuno di noi non si identifica più con un unico
territorio, ciascuno di noi è cittadino della Valle d'Aosta, ma è
anche cittadino italiano e cittadino europeo, cioè la storia ci
porta proprio ad acquisire più identità. Se poi incominciassimo a
fare dei questionari sull'identità nuova che emerge dai nuovi
sistemi informatici, aggiungeremmo elementi nuovi a quelli che
concorrono a definire una identità.
L'identità è una scelta personale che ciascuno di noi si
costruisce nel tempo, come singolo e come comunità, e non è
qualcosa di fisso. credo che dai dati esaminati e dalla riflessione
conseguente, debba emergere una maggiore attenzione al taglio
ideologico che viene dato al francese: si deve rifiutare il taglio
ideologico con cui molte volte si affrontano i problemi del
francese nella scuola, mentre occorre valorizzare il francese come
lingua culturale.
Président
La parole au Vice-président Lattanzi.
Lattanzi (FI)
Chiedo venia ai colleghi, ma ho voluto, ho
dovuto dare un contributo a questo dibattito, un dibattito
importante e lo si è percepito dalle tensioni che hanno
caratterizzato la discussione, sicuramente tensioni più alte, più
attente, più motivate che non su altre iniziative che abbiamo
discusso in quest'aula. Quando il collega Frassy ha iniziato
l'illustrazione della mozione, si è sentito uno stranissimo
assordante silenzio di concentrazione e di attenzione e questo a
testimonianza che parlare del francese in quest'aula consiliare è
affrontare un argomento complesso e delicato.
Noi crediamo che sia uno di quei tabù che si portano dietro
tutta una serie di sentimenti positivi e negativi sui quali fino ad
oggi non si è voluto e spesso potuto aprire un dibattito, pena
essere tacciati di anti-autonomia, di anti-etnia, di
anti-valdostanità, di "anti" comunque e non a favore di qualcosa.
Certo è un tema che suscita sentimenti importanti perché nasconde
dietro di sé molteplici motivazioni rispetto allo strumento della
lingua francese, sentimenti positivi da parte di quel famoso 1
percento che ritiene questa lingua la lingua madre, che la usa in
famiglia e che la insegna ai propri figli - di cui abbiamo
autentici promulgatori anche in quest'aula, pochi, forse
giustamente coerenti con quella percentuale, alcuni dei quali
conosco direttamente: il Presidente Louvin, il Presidente Viérin
che so essere portatori sinceri di un valore interiore, personale,
familiare -, altri che vedono nel francese un valore culturale
importante e quindi lo promuovono, lo sostengono, magari senza
fondamentalismi, senza isterismi; così come legato ai sentimenti
positivi del francese c'è sicuramente l'interesse economico: non
possiamo dimenticare infatti che al francese è collegata
un'indennità di bilinguismo che nel comparto pubblico fa, ha fatto
e probabilmente è destinata a fare ancora la differenza sotto
l'aspetto dei sentimenti; così come non possiamo dimenticare che al
francese è stato collegato lo Statuto che ha permesso a questa
Regione di acquisire libertà, autonomia, benessere, non dobbiamo
dimenticare che legata al francese c'è stata l'opportunità di
beneficiare da parte dello Stato italiano di tutta una serie di
prerogative che altre regioni, proprio non disponendo di questa
prerogativa, non hanno potuto avere.
Al francese sono collegati anche, purtroppo, dei sentimenti
negativi ed è giusto ricordarli, qualcuno li ha già citati: il
fastidio di chi non è francofono di sentirsi dare
dell'anti-Valdostano solo perché non ha avuto l'opportunità di
imparare questa lingua, di chi ha dovuto per obbligo scolastico
affrontare delle prove più difficili che altri colleghi in altre
regioni, chi ha dovuto per lavoro studiare una lingua che non era
la lingua madre semplicemente perché, se non studiava la lingua non
madre, non lavorava in questa Regione, così come il fastidio, il
sentimento pesante di chi, emigrando magari cento anni fa in questa
Regione, ancora subisce il marchio della differenziazione etnica
semplicemente perché non dice, non che non parla, ma non dice di
parlare francese e poi molti altri sentimenti.
Credo quindi che questa mozione abbia avuto perlomeno questo
valore: quello di portare in quest'aula un dibattito delicato,
importante. Qualcuno si è chiesto perché lo facciamo.
Il collega Marguerettaz ha detto: forse i colleghi di "Forza
Italia" lo fanno cercando di dare una libera interpretazione del
pensiero di Borluzzi, che ritengo essere veramente difficile da
interpretare, per non farsi superare sul dibattito
dell'anti-Unionismo o forse perché hanno la necessità di rimarcare
una primogenitura, una rappresentatività dell'italofonia in Valle
d'Aosta. Credo che siano domande alle quali non vale la pena
rispondere, se non con la verità, caro Marguerettaz: la verità è
che noi rappresentiamo con questa mozione il sentimento di molti
Valdostani che chiedono solo di dire la verità e la verità è
valore, così come molti altri, per noi è un valore, così come la
bugia è un disvalore per quanto ci riguarda, e dire la verità vuol
dire quello che poi ha detto la Fondazione Chanoux, forse con
interessi diversi, perché sappiamo chi è a capo di quella
fondazione, sappiamo perfettamente che l'evidenziazione di un
malessere linguistico non va nella direzione di eliminare il
francese, ma di modificare gli strumenti per la promulgazione del
francese in questa Valle, sappiamo perfettamente che dietro a
quello studio c'è la volontà chiara di fare una scuola separata,
questo è stato detto pubblicamente, però è stata detta la verità,
almeno da quelle persone è stata detta la verità e chi ha promosso
quella indagine ha sempre sostenuto la verità, ha avuto il coraggio
e la coerenza di dire la verità:
"Noi vogliamo, vista la
situazione valdostana, proteggere la lingua francese, che riteniamo
un valore importante e addirittura madrelingua, creando una
politica e delle iniziative diverse, più radicali, fino al
separatismo linguistico con la creazione di una scuola
francofona"
.
Una battuta personale: io non sarei contrario perché ritengo che
nella libertà è giusto che chi ha un valore abbia il diritto di
sviluppare quel valore, probabilmente quella scelta di fare una
scuola separata potrebbe implicare un separatismo ideologico ed
etnico che non è favorevole e su cui forse è opportuno discutere.
Certo, più verità è quella di Etienne Andrione, a capo della
Fondazione, che dice:
"Guardate che questa è la situazione"
e che con questi dati giustifica una sua idea, espressa in maniera
molto chiara, di una più radicale separazione della cultura del
francese dal marasma che lui dice essere oggi imperante. Così come
crediamo che non sia corretto perpetrare una falsità: c'è chi
sostiene di essere fortemente per il francese, di considerarlo un
valore e lo tradisce sistematicamente, non essendone poi portatore.
Qui abbiamo dei maestri: chi è d'accordo con il francese, ma è
contro il francese; chi è a favore del bilinguismo, ma è contro il
bilinguismo; chi è a favore dell'autonomia, ma è contro i processi
di autonomia.
Mi corre l'obbligo di dire al Consigliere Marguerettaz, che ha
parlato a nome della "Stella Alpina", che la "Stella Alpina" non ha
brillato per chiarezza su questo tema perché, al di là di
riprendere l'iniziativa che "Forza Italia" con una legge ha portato
in quest'aula, cioè quella dell'eliminazione dello sbarramento
nella sanità della lingua francese, inteso come sbarramento e non
come opportunità… poi abbiamo assistito
a degli slalom strepitosi su questo tema per non infastidire i
francofoni doc, per non infastidire però neanche gli italofoni che
li votano, questa non credo che sia una cosa corretta, credo che
sarebbe più corretto dire, come stiamo facendo noi, esattamente
quello che si pensa, perché mi posso permettere di dire in
quest'aula esattamente quello che penso su questo tema.
Noi perché lo facciamo? Perché crediamo che sia un dovere
portare questo tema in quest'aula in un momento in cui le riforme e
i cambiamenti sono, non dico alla porta, ma entrati in casa nostra;
viviamo questa situazione con estrema difficoltà perché i
cambiamenti possono anche essere portatori di opportunità, ma
inevitabilmente un cambiamento porta delle difficoltà, riforme e
cambiamenti che vedono anche nello Stato italiano processi di
devoluzione, processi di radicalizzazione e abbiamo sentito alcune
regioni che propongono di fare dei dialetti, la lingua parlata, di
regioni che lavorano su statuti che diano un riconoscimento al loro
dialetto.
È un tema importante e noi abbiamo ritenuto importante che si
potesse aprire questo discorso, anche perché riteniamo che sia
importante e giusto comprendere cosa fare di questa lingua, del
francese.
Abbiamo evidenziato una serie di problemi strutturali, però mi
permetto di riprendere alcuni passaggi dell'intervento sia della
collega Charles sia del collega Nicco, che ho apprezzato, nel senso
che da una parte mi sembra semplicistico dire che in Valle d'Aosta
si parla italiano solo perché per un decennio qualcuno lo ha
imposto, è semplicistico perché, se fosse vero che il Fascismo è
riuscito nell'opera parlamentare, legislativa e impositiva e magari
con il manganello a imporre una lingua e questo ne è l'effetto,
credo che non si renderebbe giustizia a tutti quelli che in questa
Valle l'italiano lo hanno parlato da sempre, ce lo hanno portato e
lo hanno fatto diventare un valore in quanto lingua materna per
almeno il 99 percento dei Valdostani.
Qualcuno dice:
"L'italiano è stato imposto perché sono stati
cambiati tutti i cartelli, i nomi dei paesi e delle città, è stato
imposto nelle scuole"
, ma non è tanto diverso da quello che sta
succedendo.
Ho visto in questo ultimo decennio i cartelli dei nostri paesi
cambiare completamente, "capoluogo" diventare "chef-lieu" eppure
nessuno ha cominciato a parlare francese e il Consigliere Cottino,
che sorride, non fa parte di quell'1 percento di Valdostani che
parla francese, eppure esprimendosi in francese qui, come il
collega Cuc.
La gare, tutti cercano la stazione in Valle d'Aosta, ma i
Valdostani cercano la stazione; eppure il cartello, la
toponomastica, i provvedimenti che avete approvato per la modifica
della toponomastica e dei piani regolatori non hanno favorito il
francese, anzi l'effetto è stato contrario. Credo che lo
favoriscano molto di più quelli che il francese non lo impongono,
non vorrei mettere in imbarazzo nessuno, ma ho dei colleghi della
"Union Valdôtaine" che non lo impongono, ma lo promuovono perché lo
parlano correttamente e perfettamente, molto meglio di chi invece
dice essere sua lingua materna, ma a casa prende i voti con il
patois, e che forse fanno al francese un'opera più importante e più
propositiva.
L'altro ieri ho ricevuto dall'asilo di mia figlia, che ha
quattro anni e mezzo, il dossier dei compiti che all'asilo hanno
fatto anche in francese, io ne sono stato orgoglioso perché il
pensare che mia figlia stia imparando due lingue mi gratifica, ma
mi infastidisce sapere che, se devo essere operato in Ospedale, il
primario non è lì per competenza, ma solo per un concorso
bilingue.
Noi quindi parliamo dello strumento della promulgazione della
lingua, riconoscendo a tutti il diritto-dovere di parlare i codici
di cui parlava Chanoux, e che il Consigliere Nicco ha ripreso, e
che io condivido essere lo strumento di comunicazione, come diceva
il collega Frassy, e non l'identificazione di un'etnia e di un
popolo perché quello crea separatismo. Saremo Valdostani nel
pensiero e nella cultura, al di là del codice che si usa nel
comunicare, questo è un valore profondo che condivido, non so con
quanti in Valle d'Aosta, ma credo con la maggioranza dei
Valdostani, e non credo che la "Union Valdôtaine" abbia preso il 40
percento dei voti grazie all'1 percento che ha promosso la
francofonia, credo che forse siano più importanti le ragioni per
cui un partito prende il 40 percento in una Valle che non
semplicemente l'appoggio dell'1 percento dei Valdostani o perché
rappresenta il francese e la francofonia in quel modo obbligatorio.
Comprendo poi che chi ha certi obiettivi possa utilizzare degli
strumenti che si verificano e si analizzano essere sbagliati.
Questa ricerca evidenzia che c'è un errore nello strumento della
diffusione della lingua francese in Valle d'Aosta che procura
rigetto a discapito del dispendio delle centinaia di miliardi in
questa Valle per la promulgazione del francese in questi ultimi
dieci anni.
C'è qualcosa che non funziona e noi con questa mozione esortiamo
a parlare di questo problema che sotto l'aspetto culturale tutti si
riconosce essere un valore e che nessuno accetta come imposizione,
ma poi si continua a fare atti deliberati e strumenti di politica
che impongono il francese ottenendo esattamente l'effetto
contrario.
Questo è un dibattito fra Valdostani, io questo considero sia un
dibattito fra Valdostani anche per chi come me è orgoglioso di
parlare francese solo a Milano piuttosto che a Parigi quando posso
esprimermi nel mio mediocre francese, ma sono orgoglioso di averlo
imparato e di essere immediatamente additato come Valdostano,
quello che parla due lingue. Questo quindi è un dibattito fra
Valdostani indipendentemente dal codice che si utilizza perché è
identificativo, certo, ma l'identificazione non si impone e se poi
quella identificazione diventa élite, io la rigetto, se finisce per
creare una casta, che solo perché parla un codice, uno piuttosto
che l'altro, qualunque esso sia, crea una posizione di
favore… io la rigetto.
Di questo dovremo riparlare per il nuovo Statuto perché nelle
bozze che sono circolate il ruolo della francofonia e del francese
è utilizzato per giustificare l'esistenza dello Statuto stesso, io
lo rigetto, l'ho già detto in quest'aula, lo ribadisco, come
Valdostano mi rifiuto di pensare che la mia libertà sia legata al
codice che esprimo in termini linguistici, io lo rifiuto, credo che
sia più corretto che i Valdostani siano autonomi semplicemente
perché sono Valdostani, perché sono persone, cittadini che hanno il
diritto di essere liberi, autonomi, federalisti.
Prendiamo atto delle posizioni politiche, di quelle coerenti e
anche di quelle incoerenti - quelle incoerenti non mancheremo,
siatene certi, di rilevarle anche all'elettorato -, qualcuno diceva
che:
"Siamo già in campagna elettorale, forse qualcuno
strumentalizza questo tema"
.
Certo, che si strumentalizza questo tema perché questo sarà un
tema di campagna elettorale, perché su questo tema i cittadini
dovranno sapere in maniera più chiara di quello che è stato fatto
nelle ultime campagne elettorali cosa si pensa dell'utilizzo degli
strumenti e degli investimenti sulla lingua francese per promuovere
o per obbligare la lingua francese e allora certe frasi noi le
considereremo, intanto quelle della "Stella Alpina" che dice:
"Bisogna investire molto di più nel francese", fermo restando che,
quando si vanno a prendere i voti, si dice esattamente il
contrario: che è assurdo continuare a strumentalizzare la lingua, a
subire questa obbligatorietà.
Noi diciamo che bisogna investire meglio sul francese, non di
più, "di più" è già tanto perché quello che stiamo spendendo per la
promulgazione in maniera sbagliata e forzata, quindi con risultati
negativi, è troppo, oltre che sbagliato, e non produce risultato.
Non basta fare un voto di astensione su una legge che chiedeva di
togliere l'esame di francese dalla sanità, non basta perché
quell'astensione è un voto contrario, quella legge non è passata,
anche grazie alle astensioni.
Mi sembra doveroso rispondere all'ultimo quesito del Consigliere
Marguerettaz che ha riferito di un'intervista che ha letto su
Internet fra il sottoscritto e un Unionista promulgatore della
francofonia e nella quale il sottoscritto, alla domanda:
"Farete
accordi con la "Union Valdôtaine"?"
, ha risposto:
"Faremo
accordi su programmi e su valori"
. Lo ripeto: noi faremo
accordi sui programmi e sui valori e nei programmi ci sarà un
utilizzo migliore delle risorse per la promulgazione della lingua
francese. Non sarà obbligatoria, non potrà essere obbligatoria, non
dovrà essere obbligatoria la lingua francese in questa Valle
perché, se sarà obbligatoria, se le forze politiche che si
confronteranno con noi imporranno il francese, non saranno coerenti
con i nostri programmi e allora preferiremo non fare alleanze con
quelle forze politiche.
Président
La parole au Conseiller Curtaz.
Curtaz (PVA-cU)
Evidentemente il tema linguistico è nella
nostra Regione sempre un tema che suscita interesse, che suscita un
dibattito interessante, come abbiamo potuto sentire stamani in
aula, attraverso anche alcuni interventi, a mio giudizio di buon
livello, che hanno affrontato il tema con competenza e onestà
intellettuale.
Credo dunque che questa mozione, presentata dal gruppo di "Forza
Italia", abbia quantomeno un merito: quello di far dibattere il
tema alla luce di un elemento nuovo, costituito dai dati dello
studio della Fondazione Chanoux.
Dati che meritano una riflessione più profonda di quella che è
stata finora svolta e che vanno interpretati in maniera
complessiva, senza estrapolare degli elementi tesi a suffragare una
tesi piuttosto che un'altra.
Reputo tuttavia che la mozione dei colleghi di "Forza Italia"
abbia un difetto: quello ancora una volta di impostare il problema
linguistico nella nostra Regione in maniera ideologica. Io ritengo,
forse anche al di là delle vostre intenzioni, colleghi di "Forza
Italia", che voi commettiate lo stesso errore che imputate alla
controparte politica.
Non avete torto ad imputare ad una parte politica un uso spesso
ideologico, potremmo anche dire strumentale - sebbene mi piaccia
poco utilizzare questa parola - della lingua, ma io preferirei
parlare di uso ideologico della lingua per giustificare certe
scelte politiche, stiamo attenti però a non contrapporre ad un uso
ideologico del francese un uso ideologico dell'italiano. Io credo
che il dibattito linguistico nella nostra Regione debba partire da
un principio di laicità: ci dobbiamo porre nei confronti di questa
tematica in maniera laica, non ideologica, con spirito libero per
esaminare la realtà per fare le scelte politiche più adeguate.
Credo che, come ha già sottolineato prima di me la collega
Squarzino, da questo studio emerga una Valle d'Aosta plurilingue,
una Valle d'Aosta che noi vorremmo ancora più plurilingue e mi
sembra che questo multilinguismo, pur così asimmetrico, pieno di
difetti, di ideologismi eccessivi, di strumentalizzazioni politiche
abbia però consentito una crescita della nostra comunità in un
clima di tolleranza linguistica ed è questo un bene prezioso che
non sappiamo valorizzare a sufficienza perché non ci rendiamo conto
cosa è successo e succede in altre parti del mondo, laddove vi sono
delle intolleranze, delle contrapposizioni etniche, delle
contrapposizioni linguistiche che portano a dei conflitti che ogni
tanto degenerano.
Questo è un punto importante ed è per questo che mi preoccupo
quando viene la proposta, adesso sento addirittura da "Forza
Italia", della scuola separata…
Lattanzi
(fuori
microfono)
… non è la
proposta…
Curtaz (PVA-cU)
… l'ho capita
così… se non ho capito bene chiedo
scusa. Penso di poter finire il mio intervento senza essere
interrotto e, se ho capito male, chiedo scusa, penso però di non
aver capito male. Mi preoccupo delle proposte di scuola separata,
che vengano da una parte o dall'altra, perché credo che la forza di
questa comunità sia quella di garantire a ciascun cittadino la
possibilità di utilizzare intanto le proprie lingue ufficiali in
maniera completa, libera, coinvolgente.
Oggi dobbiamo fare uno sforzo per ragionare su questi dati, per
quanto mi riguarda non li trovo dei dati sorprendenti, non posso
dire che lo sapevo già però, girando nei negozi di Aosta o anche a
Gressan, dove abito, vedo e sento quanto emerge dallo studio.
Stiamo attenti però, e questa è una riflessione forse più ampia che
va fatta - condivido l'invito che il Consigliere Nicco ha rivolto
soprattutto alla forza politica che più si è battuta e si batte per
il francese -, a non far coincidere il francese e l'autonomia, il
francese e l'identità valdostana.
L'identità valdostana si riconosce oggi in questo contesto
storico in qualcosa in più del francese, altrimenti non si
spiegherebbero neanche i dati che leggiamo.
Intanto pochissima gente dice che il francese è la sua lingua
materna. Poca gente lo utilizza, però più gente lo apprezza, più
gente si sente valdostana, più gente si sente legata al proprio
territorio. Alla domanda:
"Qual è il tuo territorio di
appartenenza?"
rispondono:
"La Valle d'Aosta"
, più
dell'Italia e più dell'Europa.
Allora abbiamo un concetto di identità che è più ampio, che è
difficilmente definibile. Non basta la lingua, ci sono altre realtà
linguistiche, non basta la montagna, ci sono altre valli, simili
alla nostra che non hanno questo senso di identità, allora penso
che forse hanno ragione quegli storici che dicono che il nostro
senso di identità è - loro lo definiscono così - di carattere
volontaristico. Una comunità che è tale perché si sente tale,
perché riconosce di avere una base culturale e delle radici che
sono comuni e si sente tale utilizzando vari elementi.
Credo che questa sia una ricchezza della nostra Regione, una
ricchezza che va approfondita. Noi quindi non diciamo meno francese
a scuola, diciamo più francese a scuola, più italiano, più inglese,
più tedesco, forse più non si può perché gli studenti andrebbero a
scuola troppe ore, allora diciamo meglio.
È questa la nostra posizione che già altre volte abbiamo avuto
occasione di ripetere in quest'aula magari in maniera - non troppo
chiara perché ho visto recentemente - e sono rimasto esterrefatto -
un comunicato stampa del movimento giovanile della "Union
Valdôtaine", nel quale si associano le nostre posizioni a quelle di
"Forza Italia". Posso solo ritenere che tali posizioni siano il
frutto di superficialità, di non conoscenza, di un certo
qualunquismo e quindi lo annuncio già: noi deluderemo i giovani
della "Jeunesse valdôtaine" perché voteremo contro questa mozione
dei colleghi di "Forza Italia" per le ragioni che ho detto.
Al di là di qualche critica che è condivisibile quando si parla
degli impedimenti dovuti al francese nella sanità, sfondiamo una
porta aperta in quanto si tratta di battaglie che abbiamo sempre
fatto e che assolutamente non rinneghiamo, perché vogliamo anche
noi che un chirurgo sappia operare bene, anche se parla arabo
piuttosto che cinese. Votiamo contro perché non condividiamo
l'approccio ideologico a questo problema che, secondo noi, questa
mozione sottintende.
Président
La parole à la Conseillère Charles Teresa, pour
deuxième intervention.
Charles (UV)
Télégraphiquement, seulement pour souligner
quelques points à mon avis contradictoires.
Quelqu'un est tombé dans le piège de confondre la langue avec
l'unité politique et il se trompe et donc on tombe dans la même
erreur qu'aux temps de l'Unité italienne quand on pensa que l'unité
politique devait se refléter forcement dans l'uniformité du
langage.
Autre argument: d'autres confondent le français avec la langue
de France, grande erreur, on sait bien qu'encore aujourd'hui il est
parlé, je ne parle pas des colonies de France, mais en Belgique et
au Québec où il y a des littératures francophones. Je rappelle à
tous que le premier Etat-Nation à utiliser le français n'a pas été
la France, mais l'Etat de Savoie, premier Etat francophone né avant
la France comme Etat-Nation et encore la première grammaire de la
langue française a été rédigée par un Savoyard, pas un Parisien,
par conséquent langue de Voltaire et de Montesquieu, comme
quelqu'un a dit - et moi j'aime la littérature française à la folie
-, mais aussi langue du Savoyard, François de Sales ou du Valdôtain
Jean-Baptiste de Tillier…
(interruzione del Vice-presidente Lattanzi, fuori
microfono)
… mais ça c'est autre chose, c'est
ridicule cette remarque et encore, s'il est vrai qu'on peut se
sentir Valdôtains sans connaître le français, il ne faut pas
attribuer cela à Emile Chanoux. Une seule phrase n'est pas la
pensée de Chanoux qui souffrait quand il était jeune de ne pas
connaître assez cette langue dans laquelle il a voulu se
perfectionner, pour parfaire son être valdôtain comme un engagement
d'identité.
Après venons au Fascisme, qui a persécuté notre langue et qui a
nié toute liberté en persécutant les opposants, quelqu'un a accusé
la "Union Valdôtaine" de Fascisme, cela ce n'est pas seulement
offensant, c'est injuste, c'est contre la vérité: fasciste n'est
pas qui avance démocratiquement, qui rencontre le consensus
populaire, qui fait des programmes clairs, qui a l'intention de les
appliquer et de travailler de conséquence.
Président
La séance est levée, elle reprend dans
l'après-midi à 16 heures.
