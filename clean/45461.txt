Classificazione
GIUNTA REGIONALE



Oggetto del Consiglio n. 2171 del 2 marzo 2023 - Resoconto
OGGETTO N. 2171/XVI - Illustrazione del programma di governo
da parte del candidato alla carica di Presidente della Regione,
proposta del numero e dell'articolazione degli Assessorati e dei
nominativi dei componenti della Giunta regionale.
Bertin (Presidente) -
Alla presenza di 33 Consiglieri,
possiamo dare avvio ai lavori del Consiglio regionale di oggi.
Punto n. 1 all'ordine del giorno.
Il Consiglio regionale, in data 25 gennaio 2023 ha preso atto
delle dimissioni rassegnate dal signor Erik Lavevaz dalla carica di
Presidente della Regione. In data 28 febbraio 2023 è pervenuta da
diciannove Consiglieri una richiesta di convocazione del Consiglio
regionale in sessione straordinaria, ai sensi dell'articolo 38
comma 4 del Regolamento interno, al fine di eleggere il Presidente
della Regione e degli Assessori regionali, nonché per ricomporre le
Commissioni consiliari permanenti e il Comitato paritetico di
controllo e valutazione delle politiche regionali e della qualità
della formazione.
All'elezione del nuovo Presidente e della nuova Giunta, si
procede con le modalità di cui all'articolo 2 e 4 della legge 7
agosto 2007. Nello specifico, il candidato alla carica di
Presidente della Regione illustra al Consiglio regionale il
programma di governo, propone il numero e l'articolazione degli
Assessorati e infine i nominativi dei componenti la Giunta, e tra
essi il Vice Presidente.
Consigliere Marguerettaz, ne ha facoltà.
Marguerettaz (UV) -
Al fine d'introdurre la discussione,
come è avvenuto la volta scorsa, a nome dei diciannove firmatari,
propongo alla carica di Presidente della Regione il collega Renzo
Testolin.
Presidente -
Si è prenotato il consigliere Testolin, ne
ha facoltà.
Testolin (UV) -
A distanza di meno di una settimana, ci
troviamo nuovamente in quest'Aula a proporre un governo per la
nostra Regione. Sicuramente non è una novità che gli errori
costellino l'esistenza umana e purtroppo la politica è sovente
predisposta a essere di esempio in quanto a insegnamenti poco
virtuosi.
Quanto è successo nella scorsa seduta, al termine di un
confronto in Aula durato oltre sei ore, credo che sia stato uno
sgarbo, non al sottoscritto o alla squadra che si era proposta per
governare, piuttosto che alla coalizione che si proponeva di
sostenere un'azione per il rilancio amministrativo di questa
regione, ma uno sgarbo e un affronto alla politica, alle
istituzioni e soprattutto una mancanza di rispetto e di attenzione
verso la gente e verso i problemi che le persone stanno affrontando
in questo difficile periodo.
È dunque legittimo pensare che l'epilogo della scorsa seduta
abbia deluso profondamente ogni Valdostano, al di là della propria
visione politica e partitica.
Di fronte a queste situazioni la politica, i movimenti e gli
uomini che cercano di rappresentarli potrebbero abbandonare il
campo e lasciare spazio, se ci fossero, a nuove proposte, magari
più complete, magari più solide, magari più lungimiranti, oppure
possono scegliere di fare ammenda, chiedere scusa e rendersi
disponibili per cercare di riparare a quanto di poco edificante si
è fatto in precedenza.
In politica, come nella vita, non è mai facile chiedere scusa e
neanche accettarle le scuse, non è così scontato; crediamo che il
fatto di volersi ripresentare oggi con la stessa squadra e con lo
stesso programma di alcuni giorni fa, non sia né un affronto alla
decenza né un gesto inopportuno di ingiustificata ostinazione, ma
sia piuttosto la scelta più corretta per ribadire la volontà di
proporsi, per mettere a disposizione, per cercare di dare un
governo alla nostra regione e di lavorare per dare risposte che
l'opinione pubblica aspetta, anche a fronte della mancanza,
nell'attuale situazione, di una qualsiasi altra alternativa
concreta e sostenibile.
Crediamo - al di là delle attese repliche che cercheranno di far
passare questa proposta come qualcosa di irricevibile o di non
attendibile, qualcosa di già bocciato o quant'altro - che questa
sia, in realtà, l'unica via per riuscire a dare un governo e una
guida a questa regione, senza rischiare di abbandonarla a mesi di
ordinaria amministrazione e di paralisi politico-amministrativa di
cui nessuno ha bisogno, come peraltro ben ribadito anche dai
sindaci, per voce del loro Presidente, nel discorso fatto in
occasione della recente Festa della Valle d'Aosta.
Sinceramente crediamo nella bontà della proposta, sia politica
che amministrativa, e consideriamo che la bocciatura del 24
febbraio non abbia niente a che vedere con la validità del
programma e con la possibilità che questa maggioranza sia in grado
e possa dare risposte opportune alla nostra comunità, ma che sia
stata piuttosto dettata da altri fattori che, sinceramente, non
interessa indagare.
In questo momento, alla caccia alle streghe e alla caccia al
colpevole, abbiamo preferito verificare, con urgenza e immediatezza
- all'interno dei diciannove Consiglieri che hanno sottoscritto la
richiesta di convocazione di questo nuovo Consiglio Valle urgente -
la volontà unanime di riparare a quanto verificatosi alcuni giorni
fa e di rendersi disponibile a lavorare, con ancor più dedizione,
per cercare di recuperare la credibilità di cui tutti noi abbiamo
bisogno e per cercare di rispondere al meglio alle esigenze della
comunità.
Se così non fosse, se quest'Assemblea oggi non fosse in grado di
dare vita a un nuovo Governo capace di prendere responsabilmente in
mano le redini per dare una direzione a questa Regione, credetemi,
non ci sarebbero più parole per definire un tale gesto
d'irresponsabilità e un simile epilogo decreterebbe definitivamente
l'inappropriatezza di chi siede in questo consesso.
I movimenti, i partiti e le forze che sostengono la coalizione
che si propone a indicare un nuovo Governo per la nostra Regione
hanno rinnovato la loro fiducia al progetto politico amministrativo
che abbiamo proposto già una settimana fa, così come alla squadra
di Governo presentata, ben sapendo che dal buon esito di questo
percorso dipenderà in primis il bene della comunità valdostana ma
anche la loro credibilità e il loro singolo e personale futuro.
È dunque con un rinnovato assenso di coscienza, ma anche con la
consapevolezza del peso delle grandi responsabilità che ci
attendono, che oggi affrontiamo con serenità le osservazioni e le
prevedibili critiche alla nostra scelta di ripresentarsi in
quest'Aula, che verranno verosimilmente espresse dai partiti e dai
movimenti che non si riconoscono nel nostro progetto, perché
crediamo nella bontà e nell'attuabilità della nostra proposta
amministrativa e nella possibilità che essa ci darà modo di
rispondere anche al manifesto di appello alla responsabilità
sottoscritto da tutte le maggiori associazioni di categoria in
rappresentanza di tutte le attività economiche valdostane, che
chiedono alla politica risposte ai problemi urgenti del
territorio.
A nome dei diciannove sottoscrittori della richiesta di
convocazione urgente del Consiglio regionale di oggi, ripropongo,
dandolo per illustrato, il programma di governo già depositato
presso la Presidenza e letto e dibattuto nella scorsa seduta
consiliare.
Chiederei all'ufficio di Presidenza del Consiglio di reinviarlo,
nel caso, a tutti i Consiglieri.
Per dare corso all'attuazione del programma di governo si
propone la seguente articolazione degli Assessorati: Assessorato
allo sviluppo economico, formazione, lavoro, trasporti e modalità
sostenibile; Assessorato agli affari europei, innovazione, PNRR e
politiche nazionali per la montagna; Assessorato all'agricoltura e
risorse naturali; Assessorato ai beni e attività culturali, sistema
educativo e politiche per le relazioni intergenerazionali;
Assessorato delle opere pubbliche, territorio e ambiente;
Assessorato alla sanità, salute e politiche sociali e Assessorato
del turismo, sport e commercio.
Alla carica di Assessore allo sviluppo economico, formazione
lavoro e trasporti, si indica Luigi Bertschy, con funzioni di
Vicepresidente; alla carica di Assessore agli affari europei,
innovazione, PNRR e politiche nazionali per la montagna: Luciano
Caveri; alla carica di Assessore all'agricoltura e risorse
naturali: Marco Carrel; alla carica di Assessore ai beni e attività
culturali, sistema educativo e politiche per le relazioni
intergenerazionali: Jean-Pierre Guichardaz; alla carica di
Assessore alle opere pubbliche, territorio e ambiente: Davide
Sapinet; alla carica di Assessore alla sanità, salute e politiche
sociali: Carlo Marzi e alla carica di Assessore al turismo, sport e
commercio si indica infine Giulio Grosjacques.
Presidente -
Dopo l'illustrazione data dal candidato
Presidente, chi vuole intervenire si prenoti, la discussione è
aperta. Consigliere Restano, a lei la parola.
Restano (GM) -
Je demande la parole pour une motion
d'ordre. Considérant que le conseiller Testolin, candidat à la
présidence - comment annoncé par le collègue Marguerettaz, lors de
la rencontre des chefs du groupe - a confirmé essentiellement le
contenu du programme qu'il a illustré la semaine dernière,
constatant que, toujours lors de la dernière session, tous les
collègues ont eu l'occasion d'exprimer au Conseil et aux Valdôtains
leurs réflexions sur la proposition à la présidence du collègue
Testolin, sur le programme illustré et sur la composition du
gouvernement et sur sa structure. Il serait d'intérêt considérable
de connaître la pensée des Assesseurs face aux observations faites
par le Conseil en relation aux secteurs de leurs compétences. Il
serait d'un intérêt considérable pour le Conseil et pour les
citoyens qui nous écoutent de savoir comme ils veulent développer
en détail le programme brièvement illustré par Testolin
Colleghi, solo due esempi, visto che il confronto, la
condivisione e l'illustrazione sono il sale della politica e visto
l'appello alla collaborazione che ha lanciato durante lo scorso
Consiglio il collega Testolin, sarebbe veramente interessante
sapere cosa ne pensa il collega Marzi, candidato alla sanità, Come
vuole sviluppare questa riduzione delle liste d'attesa? Perché è
stato detto in maniera succinta, come può dirlo un Presidente
nell'illustrazione del suo programma; quale significato ha il Piano
socio-sanitario che circola in questi giorni tra il personale con
scritto "Piano socio-sanitario definitivo"? Vorremmo sapere se per
lui è definitivo o non lo è.
Vorremmo sapere sul turismo, cosa ne pensa della Sport
Commission, che non è stata illustrata.
Gli intendimenti dell'Assessore all'agricoltura in merito a
tante problematiche annunciate... come ho detto l'altro giorno ho
sollecitato sul laboratorio ARPA l'Assessore all'ambiente.
Sarebbe proprio un'apertura nei confronti del resto del
Consiglio, un inizio diverso poterli sentire e ascoltare proprio in
relazione a quanto è stato detto da noi nel corso dell'altro
Consiglio. Il tempo c'è, vedete voi cosa potete fare. Vi
ringrazio.
Presidente -
Ci sono altri interventi? Consigliere
Marguerettaz.
Marguerettaz (UV) -
Mi scusi Presidente ma questa non è
una mozione d'ordine...
Presidente -
No, quello che è.
Marguerettaz (UV) -
È un intervento, giustamente, dove il
collega Restano ha dato una rappresentazione, dopodiché i colleghi,
nell'ambito della propria attività, potranno come non potranno
rispondere, quindi non è nessuna mozione d'ordine.
Presidente -
Consigliere Restano.
Restano (GM) -
Mi unisco all'intervento del collega,
doveva fermarmi prima se non era una mozione d'ordine, comunque
quello che ho detto... No, non ho parlato a lei, mi sto rivolgendo
al Presidente, collega, adesso lei mi ha interrotto...
Presidente -
Io non so...
Restano (GM) -
Mi lasci parlare, per cortesia, mi doveva
interrompere... comunque noi accettiamo tutto.
Presidente -
Io non so quale mozione d'ordine lei
presenti, devo aspettare la fine per sapere cosa intenda
presentare. Ovviamente questo era un suggerimento legittimo al
dibattito. Ci sono interventi? Consigliera Erika Guichardaz.
Guichardaz E. (PCP) -
Ho ascoltato con interesse le
parole del consigliere Testolin, che ritenta la candidatura a
Presidente e vorrei sottolineare che il pessimo spettacolo dato
venerdì scorso non è stato dato da tutti i trentacinque
Consiglieri, lo risottolineo un'altra volta: lo avete dato voi
diciannove Consiglieri che oggi vi riproponete in quest'aula.
Oggi riproponete lo stesso Presidente, la stessa squadra di
Governo, le stesse deleghe e lo stesso programma, quindi i due,
tre, quattro, cinque - ormai non si sa più - che non hanno votato
l'altra volta, perché oggi dovrebbero votarlo? Perché è l'unica
alternativa, anche se per loro non era credibile la settimana
scorsa? Perché forse sono senza dignità e non hanno voglia di
esplicitare le motivazioni per cui la scorsa settimana non hanno
votato e oggi voteranno? Per un attaccamento alle poltrone? Queste
sono le domande che si sono posti i Valdostani e che ci siamo posti
tutti noi quando abbiamo visto ripresentare quella lettera.
Ho poi letto dichiarazioni preoccupate, perché la caccia alle
streghe sono sicura che non l'ha fatta il Consigliere Testolin, ma
so che la caccia alle streghe è stata fatta da tantissime persone,
che hanno chiamato anche me per chiedermi - secondo me una cosa
assurda! - come ho votato.
A parte il fatto della segretezza del voto, ma mi sembra di aver
sempre dimostrato in quest'aula la coerenza e la correttezza! Non è
mai stato messo in dubbio che qualcosa di diverso nei miei
confronti, per lo meno, avvenisse, ho letto quindi dichiarazioni
preoccupate del segretario del PD Tonino, e lo rassicuro, nessuno
credo, nessuno - e anche parlando con i giornalisti che ci hanno
intervistato - ha pensato che potessero essere i cinque del PD che
hanno votato La Qualunque in questi due anni. Hanno accettato un
Governo fatto di soli uomini, hanno accettato in questi due anni di
votare spesso provvedimenti a trentatré, provvedimenti di cui
eravamo in aperto contrasto da moltissimo tempo.
Io sottolineo il fatto che, ancora una volta, secondo me, diamo
un pessimo spettacolo anche quest'oggi riproponendo le stesse cose
bocciate la scorsa settimana.
Mi sarei comunque aspettata che, dopo una discussione di sei
ore, per lo meno rispetto alle questioni programmatiche ci fosse un
minimo di rinsavimento, un minimo di elaborazione maggiore, un
minimo di risposta alle domande poste poc'anzi dal consigliere
Restano.
Per far sì che non siano inutili i nostri interventi in aula, e
per far sì che... forse ad altri all'esterno poco interessano i
nostri interventi... Quando si dice: "Noi dobbiamo dare risposte ai
Valdostani" e non c'è la parola "Casa" in quel documento
programmatico sta succedendo di tutto, io mi aspettavo che un
minimo ci fosse.
Si è citato poi l'appello dei Sindaci e delle categorie; appello
legittimo, ma io ricordo che nel mese di ottobre c'è stato anche un
appello di Libera, con la CGIL, che invitava a non ledere
ulteriormente l'immagine della Valle d'Aosta e che chiedeva
all'Osservatorio di riunirsi in questo senso.
Sarebbe bello capire se da quell'Osservatorio tanto voluto,
quella bandierina messa, un minimo di analisi su quanto si poneva
allora è stato fatto.
Ecco che sgombero il campo: come non ci convinceva l'altra volta
questo Governo, questa squadra e questo programma, non ci convince
oggi, che praticamente riproponete la stessa identica cosa.
Presidente -
Consigliere Restano, a lei la parola.
Restano (GM) -
Nous sommes enfin de retour dans cette
salle du Conseil régional pour essayer de trouver une solution à
une crise que qualifier comme politique me semble plutôt exagéré.
Nous sommes dans cette salle une semaine après, seulement une
semaine après ce que nous pourrions définir comme la deuxième
tentative d'amener le collègue Testolin à la présidence de la
Région de la part des forces politiques de l'Union valdôtaine,
aidée par Alliance Valdotaine, de Stella Alpina et, dès la semaine
dernière, de Pour l'autonomie. Nous sommes dans cette salle,
collègues, à la suite du vote de jeudi dernier qui a vu l'élection
du conseiller Testolin échouer en raison de l'absence des deux
voies disponibles par sa majorité, ou du moins pour sa majorité
présumée devait être. Nous sommes dans cette salle en train de
discuter de la reproposition d'un gouvernement tel que celui déjà
présenté la semaine dernière dans le nombre de ses membres, qu'en
termes de compétences, qu'en termes de contenu programmatique. Nous
devons donc nous demander pourquoi la tentative d'élection à la
charge du président du collègue Testolin n'a pas atteint le
résultat escompté. Pourquoi Testolin n'a-t-il pas été voté par son
équipe ? Était-ce peut-être un problème politique ? Était-ce
peut-être un problème d'organisation des services ou de répartition
des compétences ? Où était-ce une question de contenus ? Peut-être
rien de tout cela.
Allora, colleghi, noi dobbiamo chiederci cosa c'è all'origine di
questa crisi che, di sicuro, non è stata né voluta né tantomeno
provocata da Evolvendo. Ci dobbiamo chiedere se questa crisi, che è
durata oltre un anno, è stata gestita nella maniera corretta.
Ebbene, colleghi, basta leggere i commenti sui social, i
commenti agli articoli dei giornali on-line, per capire cosa
pensano i Valdostani di questa crisi e delle ultime evoluzioni
all'interno di questo Consiglio:
l'è restu un dzen pachoque
,
così qualcuno lo definirebbe dalle mie parti, un bel paciocco.
Io non li riporterò questi commenti, perché sarebbe solo con il
cuore. Qualcuno ci ha invitati ad andare da qualche parte, anche in
maniera un po' rigorosa, tutti quanti, non solo chi sta al Governo
e chi si propone al Governo in questo momento.
Un'altra cosa, collega candidato alla Presidenza, ritengo che i
Valdostani, i giornalisti, chi ci segue, siano stufi di sentir dire
"Per il bene della Valle d'Aosta", perché hanno proprio l'opinione
che qui del bene della Valle d'Aosta nessuno di noi se ne occupi,
metto tutti.
Lei oggi l'ha richiamato, ma è normale che sia così, non è una
critica a quanto da lei annunciato.
Ebbene, possiamo dire che questa situazione, questa crisi si
poteva risolvere in varie maniere, forse la più conveniente e la
migliore era una soluzione cosiddetta politica, ma, analizzando i
fatti, non è stato così: è durata troppo, c'è stato uno scambio di
lettere che sono andate più sul personale, delle proposte sul
politico, delle proposte un po' troppo articolate.
Noi l'avevamo forse anticipato in tempi non sospetti, in
occasione del bilancio, che non eravamo disponibili a soluzioni
personalistiche. Possiamo così, in una battuta, dire che per la
soluzione della crisi non si è di certo scomodato Platone e il suo
pensiero filosofico, ma si è andati verso un'altra parte.
I cittadini ci propongono invece la soluzione da cittadini,
pragmatica, immediata: "Fate in fretta, fate questo Governo e
lavorate, lavorate perché abbiamo bisogno di risposte", come ha ben
detto il candidato alla Presidenza. Eh beh, neanche questa
soluzione è andata bene.
Allora qual è stato il percorso? Un percorso che ha messo in
luce l'individualità, i personalismi, e qui richiamo quello che noi
avevamo detto e che ho detto prima: che noi non ci stavamo a una
soluzione di questo tipo, però forse oggi, e guardo lei collega
candidato alla Presidenza, era l'unica soluzione.
Ci voleva l'uomo forte e si è praticata una soluzione che è
quella del "Celodurismo" che era in voga negli anni '90. Torniamo
indietro politicamente di decine di anni, ma forse ci voleva
proprio una sola azione di questo genere. Ha vinto l'uomo più forte
all'interno del Consiglio, un uomo solitario, pragmatico,
decisionista, capace di prendere in mano la situazione, e così ha
fatto, ha tenuto duro, è arrivato fino in fondo e ha ottenuto la
soluzione.
Non ha vinto, signori, chi faceva politica; ha fatto un suo
percorso però non è arrivato alla soluzione.
Io non ho molte cose da dire, faccio gli auguri al Presidente,
perché sono sicuro che sarà eletto, auspico - e le dico di fare
attenzione, collega Testolin - che lei sappia cambiare marcia,
soprattutto marcia e metodo, perché l'applicazione estrema del
celodurismo ci porta alle situazioni che abbiamo vissuto nello
scorso Consiglio. Arrivano i franchi tiratori, che sono situazioni
impopolari, nocive per la collettività e che ci portano a tutti
quei giudizi che abbiamo letto e ascoltato in questi ultimi
periodi.
Oggi, come ho detto, celebriamo la sconfitta della politica, la
vittoria di un Presidente, della sedicente squadra del Presidente
che spero si trasformi veramente in un progetto politico e in una
squadra compatta e reale, perché ne abbiamo bisogno, ne ha bisogno
la maggioranza ma ne ha bisogno anche la minoranza.
A tal proposito, visto che non l'ho ancora comunicato, io mi
collocherò in minoranza - così può servire anche per la
composizione delle Commissioni, non lo avevo ancora fatto
ufficialmente - in un'area liberale, riformista, nell'area di mia
appartenenza, che ho richiamato fin dal 2018, di centro-destra
autonomista, collaborerò con le forze presenti, in Consiglio, se mi
vorranno, quindi la Lega, Forza Italia e anche con le forze non
presenti in Consiglio, Fratelli d'Italia, l'Italia al centro, e
tutti quelli che avranno da portare legna a un progetto politico
serio.
Questi sono i miei intendimenti, collaborerò, se del caso,
volentieri anche con la maggioranza, l'ho detto in precedenza, però
sempre nell'ottica di una collaborazione leale che già è venuta
forse, un poco per mancanza di coraggio, a mancare in questo
Consiglio quando ho stimolato i colleghi; magari li ho presi in
contropiede, un po' impreparati sulle loro materie, però potevano
fare un'apertura, e questo mi rammarica molto.
Grazie e buon lavoro, Presidente.
Presidente -
Consigliere Marquis, a lei la parola.
Marquis (FI) -
Venerdì scorso, in aula, durante il
dibattito, abbiamo espresso la nostra posizione politica e quale
sarà l'attitudine del gruppo Forza Italia nei confronti della
futura maggioranza.
Il Consiglio regionale scorso si è chiuso con un bruttissimo
epilogo, una pagina nera, abbiamo visto dei visi in aula
terrificati dopo l'esito elettorale, ma terrificati non tanto per
il risultato - è stata bocciata una proposta di Governo - ma per
quanto è successo.
Mai in Valle d'Aosta, prima dello scorso Consiglio, si era
registrata una pagina del genere; sicuramente ci sono stati episodi
in cui si sono manifestati dei franchi tiratori, ma mai è successo
nel momento più alto sotto il profilo istituzionale, il momento
dell'elezione della Presidenza della Regione.
Credo che non si possa sottovalutare quest'episodio, non si
possa dire "Oggi rientriamo in aula, sottoponiamo lo stesso
progetto, la stessa proposta" come se fossero stati dei ragazzi che
non si fossero accorti di quello che hanno fatto. "Non ci interessa
indagare cosa sia successo, non ci interessa sapere il perché"; io
credo che invece l'Aula e i Valdostani se hanno un'esigenza è
quella di sapere il perché, perché diversamente è da irresponsabili
presentarsi oggi in quest'aula a proporre una proposta del
genere.
Riconosciamo al Presidente in carica il coraggio di presentare
la stessa proposta a ventiquattr'ore di distanza di quando è stata
espressa una sonora bocciatura, di dire "Non è successo niente, c'è
stato un errore, torniamo sui nostri passi, uniti per senso di
responsabilità". Ma quale senso di responsabilità?! Qual è il
collante? Forse il senso di responsabilità è la cadrega, è il
mantenere la cadrega, il senso di responsabilità verso la propria
famiglia, non verso la comunità valdostana.
In questi giorni ho sentito molti Valdostani parlare, non
parlano di senso di responsabilità di stare qui dentro, per senso
di responsabilità dicono: "Andate tutti a casa, vergognatevi di
quello che avete fatto, non siete degni di stare in quell'aula",
questo è il pensiero dei Valdostani, non è passare sessanta giorni
e aspettare le prossime elezioni il problema per la Valle d'Aosta.
Il problema della Valle d'Aosta è avere delle persone che siano
serie dentro quest'aula, che siano all'altezza dei padri nobili che
abbiamo avuto a rappresentare la comunità valdostana.
Questa è una pagina bruttissima che credo che sia una pagina
indelebile, non si può cancellare dicendo: "Facciamo finta di
niente". Credo che ci sia troppa autostima qui dentro se riteniamo
che il senso di responsabilità imponga che bisogna per forza
trovare un Governo all'interno di queste persone.
Io credo che la Valle d'Aosta abbia, anche al di fuori di qui,
delle persone che possano essere capaci, che possano essere degne
di portare avanti un programma, un progetto, con dei collanti che
siano diversi di questi.
Oggi non c'è più politica, perché non è la politica che ha fatto
trovare delle soluzioni, è la paura di andare alle elezioni, è il
mantenere lo status quo, è mantenere la poltrona assessorile che
unisce, perché, a fronte di una situazione che abbiamo sentito dai
gruppi politici che si sono espressi, è stata recitata una brutta
pagina in questi giorni, la più brutta della Valle d'Aosta, però
appoggiamo la proposta, andiamo avanti come se niente fosse, come
se niente fosse!
Quindi cosa vuol dire? Diciamo questo perché almeno i Valdostani
sanno che sono gli altri diciassette che hanno fatto questo
scherzo: "Noi non c'entriamo niente, l'importante è che siamo
gratificati e che ci diano una poltrona. Con la poltrona tutto va
bene".
Presidente Bertin, lei ci ha deluso molto, è quindici anni che è
qui dentro, è il campione della trasparenza, ha sempre fatto
politica fondata sulla trasparenza, è lei che ha contribuito
fortemente a portare dentro l'Aula, nell'assemblea legislativa, la
preferenza unica. La preferenza unica l'ha sostenuta perché non ci
fosse il controllo del voto. Ha avuto poi un risultato osceno
perché ha creato questa situazione la preferenza unica, ha
sconfitto la politica, ha fatto sparire la politica!
Lei è il responsabile massimo di quello che si sta verificando
sotto il profilo della politica perché ha creato le regole, ha
contribuito a creare questa situazione. Ma non solo, l'altro giorno
ha accettato che ci fosse l'introduzione di un criterio che
garantisse la segretezza del voto, infatti nella segretezza del
voto ci sono stati due franchi tiratori. É tornato sui suoi passi.
Oggi si vota che si può scrivere maiuscolo il nome, minuscolo il
cognome, ci manca più che distribuisca le biro rosse, blu e nere
così tutti i gruppi politici si possono controllare a vicenda.
Credo che non sia questo il senso di responsabilità che bisogna
avere.
Noi, per questa ragione, vi lasceremo soli a votare, il gruppo
di Forza Italia non parteciperà al voto, almeno avrete l'occasione
di guardarvi negli occhi, di esercitare con la massima tranquillità
questo momento di alta responsabilità.
Ci auguriamo che il risultato sia un risultato migliore di
quello dell'altra volta, che possiate arrivare a eleggere il
Presidente della Regione e ci teniamo anche a dirvi che
auspicheremo che rassicuriate tutti i Valdostani, che, se oggi non
dovesse avere un esito positivo, questa votazione la riproporrete
la prossima settimana per grande senso di responsabilità.
Presidente -
Consigliera Minelli ne ha facoltà.
Minelli (PCP) -
Oggi, dopo la bocciatura di venerdì
scorso, va in scena una ripetizione dello stesso spettacolo, con la
speranza, da parte degli sceneggiatori, di un risultato meno
negativo, ma la realtà è molto diversa dalle aspettative e non
bastano i paroloni e le esortazioni per migliorare la
situazione.
Nel comunicato diffuso dai diciannove Consiglieri
dell'ipotizzata maggioranza il giorno dopo la clamorosa bocciatura
del candidato Testolin, si parla, e cito, di "Unitarietà d'intenti
riguardo al futuro del progetto politico e di bontà della scelta
dell'alleanza e del programma prospettato". Manca l'indicazione
dell'unitarietà riguardo alla nomina degli Assessori, forse su
quello c'era qualche cosa da dire, non lo so.
Io sabato ho letto due volte il testo di quel comunicato perché
sinceramente credevo di non aver capito bene. A meno di
ventiquattro ore dal voto che aveva "impallinato" il candidato alla
Presidenza, si parlava di unitarietà di intenti e si confermava - e
si conferma anche oggi - piena fiducia al presidente Testolin e
alla sua proposta di assetto governativo?
Ma che cosa significa? Che allora, riuniti tutti intorno a un
tavolo, avete fatto le prove generali del voto e siete arrivati a
diciannove? O che qualcuno, poveretto, ha dichiarato di aver
sbagliato a mettere la crocetta e che quindi - visto che
errare
humanum est
, come ci ha ricordato poco fa il candidato Testolin
- si deve dare la possibilità di rimediare?
Forse la notte tra venerdì e sabato ha invece portato consiglio,
oppure qualcuno ha saccheggiato tutti i negozi della regione per
procurarsi una scorta di bicarbonato tale da poter digerire
l'intera operazione.
Il candidato poi ha anche detto che non è necessario indagare
oltre, non è necessario indagare e si va avanti, si passa
tranquillamente a questo "oltre" senza problemi. Ma venerdì in
quest'Aula sono state impartite delle lezioni sulla fedeltà al
proprio movimento, sull'unità dei propri gruppi consiliari degli
autonomisti, lezioni sulla coerenza praticata, e vi siete riempiti
la bocca di réunion e réunification; poi alle ore 21:00 l'urna ha
restituito 17 schede con il nome del presidente Testolin invece di
19. È stato proprio un bell'esempio di fedeltà, di coerenza, di
réunion!
A me invece pare che qui regni la désunion più assoluta e che ci
sia invece il primeggiare dei personalismi, ma questa è una cosa
che abbiamo visto, è un déjà vu.
E ora volete farci credere che tutto si è appianato, si è
chiarito, si è risolto, che c'è condivisione, che c'è unità. Io
credo che non riuscireste a far credere questa cosa nemmeno a un
bambino fuori di qui e qui, a noi, tanto meno.
Il Consiglio Valle sembra sempre di più un palcoscenico, il
palcoscenico di un teatro su cui vanno in scena le peggiori
commedie dell'assurdo. Siete arrivati a chiedere la convocazione
del Consiglio straordinario con diciannove firme per far vedere
nero su bianco che avete ritrovato quella compattezza smarrita alle
ore 21:00 di quel venerdì nero, ha firmato la richiesta persino il
Presidente, che chiede quindi a sé stesso di convocare il Consiglio
straordinario.
Quando sulla razionalità predominano le angosce e la volontà di
dimostrare una fittizia compattezza, si diventa ridicoli e si
dimenticano anche i doveri di un ruolo istituzionale.
Non staremo oggi a ripetere i numerosi motivi che già venerdì
scorso ci hanno portati a dire no alla maggioranza proposta, alla
sua composizione e ai suoi scarni e deboli elementi programmatici,
e sul nostro voto, come ha detto la collega Guichardaz, non credo
proprio che si possano fare delle congetture fantasiose. Eravamo e
siamo contrari a questa proposta che consideriamo non all'altezza
della necessità della comunità di avere una solida azione di
governo. Stare in maggioranza e votare delle deliberazioni, gestire
il giorno per giorno, non significa secondo noi saper amministrare
bene, e del resto neppure amministrare bene è di per sé sufficiente
per una forza politica.
Elly Schlein, la sorprendente vincitrice delle primarie del PD,
aveva nelle scorse settimane più volte affermato questa cosa:
"Amministrare non significa di per sé avere una linea politica";
valeva per un buon amministratore, quale io credo sia il Presidente
della Regione Emilia Romagna ma, a maggior ragione, vale
sicuramente per i meno buoni amministratori della Regione Valle
d'Aosta.
Noi viviamo in una regione che ha dimenticato la politica, la
buona politica, lo studio e l'elaborazione che essa comporta,
l'approfondimento, la capacità di andare al cuore dei temi, di
studiarli a fondo. I partiti non studiano, non elaborano, non
propongono delle riflessioni sui grandi temi, sui documenti, non
fanno delle analisi, tutto è delegato alla dialettica di palazzo e
così le cose non funzionano; mi sembra che lo abbiamo visto tutti e
lo vediamo regolarmente.
Il male della politica valdostana è profondo e riguarda tutti,
sì: ma, certo, ci sono dei diversi livelli di responsabilità. È un
problema di sistema, di un sistema che non funziona - e lo si vede,
lo dimostrano le situazioni - e in questo non funzionamento un
ruolo centrale ce l'ha, io non mi stanco di ripeterlo, il sistema
elettorale regionale. Certo, non è l'unico, ma è fondamentale.
Oggi tutti a dire che il sistema elettorale va cambiato, ma
nessuno a dire come, soprattutto dopo aver bocciato una bella
possibilità che c'era di poter chiedere alla popolazione che cosa
ne pensava con un referendum consultivo.
Avete avuto paura di sentire la popolazione, perché avrebbe
indicato una strada che avrebbe posto fine alle recite teatrali che
da anni vanno in scena in quest'aula.
Domenica scorsa il Presidente del CELVA è stato duro con i
Consiglieri regionali, ma il giudizio della popolazione è molto più
duro, basta parlare con la gente, e se solo ne avranno l'occasione
e non saranno vinti dallo sconforto, i cittadini credo che lo
diranno in maniera molto chiara.
Presidente -
Si è prenotato il consigliere Baccega, ne ha
facoltà.
Baccega (FI) -
Voglio ricordare l'esordio del mio
intervento della settimana scorsa quando dissi: "Oggi forse si
conclude la lunga crisi politica della nostra Regione".
Certo con quel "Forse" che voleva rimarcare il clima
d'incertezza che si era creato all'interno di quest'Aula e nel
mondo della politica valdostana, non pensavo di preannunciare
quanto si è verificato in occasione del voto del Presidente
incaricato, quel passaggio che, come è stato ricordato dai colleghi
che mi hanno preceduto, ha offerto ai Valdostani la più brutta
pagina della politica e della costituenda maggioranza autonomista e
di sinistra.
Dramma, perché di dramma si tratta, e questo davvero mi dà
veramente fastidio, è che per lo più la gente coinvolge in questo
meccanismo, in questa messa in scena tutta la classe politica, non
facendo i distinguo tra maggioranza e minoranza, e questo è davvero
disastroso, e non è giusto e va chiarito, va chiarito
assolutamente.
Io in realtà non passo molto tempo sui social, ma, l'ha già
ricordato Restano, ho avuto modo in questi giorni di pausa di
soffermarmi su alcuni post e su alcuni commenti e ho letto delle
affermazioni e delle considerazioni che testimoniano quanto le
persone siano disgustate, e noi non possiamo non tenerne conto.
Vi assicuro che non si tratta solo dei soliti fenomeni da
tastiera che hanno il gusto di criticare gli uni e gli altri -
perché li conosciamo, si conoscono tutti, più o meno in questa
Regione ci si conosce tutti -, bensì di lavoratori, professionisti,
donne e uomini che sono attenti al momento che si sta vivendo
perché sono estremamente preoccupati, non ne possono più di questo
sistema.
Ecco perché si diserta il voto, ecco perché le percentuali di
votanti sono sempre più basse, anche qui.
Caro Presidente incaricato Testolin, purtroppo nella tua
squadra, che si andrà a costituire, ci sono persone inaffidabili,
che alla prima hanno deciso di farti fare la peggior figura che un
Presidente incaricato potesse fare e voi, della costituenda
maggioranza, autonomista e di sinistra, siete riusciti a offrire ai
nostri concittadini la peggior pagina politica che si possa
ricordare. Questo va detto con chiarezza.
Ora il Presidente è riuscito a ricompattare la squadra? Oggi. E
domani? Avete trovato unità d'intenti? Ci chiediamo perché non ci
fosse quell'unità d'intenti il 24 febbraio e di fronte ai tanti
dossier spinosi... ne abbiamo parlato venerdì, abbiamo ripercorso
un programma corposo, sono numerosi i dossier spinosi, sono diversi
i dossier che nell'arco di questi due anni e mezzo che mancano alle
elezioni del 2025, quei dossier che richiederanno sostegno completo
da parte della maggioranza e che potranno essere delle trappole,
tutte le volte, per la nuova Giunta che, a quanto pare, non pare
che sia così gradita a tutta la maggioranza alla luce dei
fatti.
Quindi cosa faranno gli insoddisfatti di turno, i franchi
tiratori? Vi manderanno sotto e comincerà la sceneggiata di
nuovo?
Questo per dire, cari cittadini ed elettori della Valle d'Aosta
che ci state ascoltando, che quanto si è verificato in tutta questa
questione è una questione tutta interna alla maggioranza che si sta
costituendo, una maggioranza di sinistra composta dai movimenti
autonomisti e dal Partito Democratico, una maggioranza che ha avuto
la sfrontatezza di riproporsi, nonostante la bocciatura del
Consiglio, dove ancora oggi regna l'incertezza, c'è forte
preoccupazione, lo si avverte.
Sono sicuro che adesso, dopo tutte queste parole, ci sarà un
voto definitivo concreto.
Ho deciso di essere essenziale in quest'intervento, vorrei
essere breve, ma voglio sottolineare che le affermazioni che sono
state fatte nel Consiglio del 24 febbraio sono affermazioni che
restano, restano scolpite nella pietra, o meglio, nella mediateca
del Consiglio regionale.
Ci sono però alcune considerazioni che intendo assolutamente
rimarcare: un esiguo numero di Valdostani ha deciso il futuro
politico e amministrativo della Valle d'Aosta, pochi hanno deciso
per tutti, questo che sia chiaro!
Ci resta una Valle d'Aosta che ha già iniziato a disertare le
urne e che, dopo le elezioni politiche del 2020, è politicamente
fortemente divisa; una Valle d'Aosta che ha una gran voglia di
politiche e di comportamenti amministrativi liberali, snellezza
nelle procedure, politica del fare, piani concreti e non libri dei
sogni o libri dei sogni che escono dai cassetti - così, all'ultimo
momento - e che non hanno la condivisione pubblica che dovrebbero
avere.
Per questo, l'ha già detto il mio collega capogruppo Marquis,
Forza Italia ha voluto sottolineare, in questi mesi di attività di
opposizione, di aver fatto un'opposizione seria e concentrata
proprio sulle cose da fare, sulla necessità di un cambiamento, di
un cambiamento in molti ambiti, cambiamento che non può non essere
che una maggioranza che abbia nel centro-destra una forza concreta
e trainante, e in questa direzione noi lavoreremo da qui fino al
2025.
C'è un'intera nazione, ribadisco, che ha dato forza a questo
cambiamento, le più importanti regioni d'Italia sono governate da
Presidenti del centro-destra.
Ora cosa dire agli amici valdostani? Quello che sta avvenendo
oggi è già il presente, sono cose che nel programma che abbiamo
esaminato sono già state sviluppate, alcune sono già state
addirittura finanziate, perché arrivano dal passato, arrivano da
percorsi lunghi, e questa posizione dei movimenti autonomisti di
aggregazione con la sinistra che si sta intraprendendo nuovamente
davvero non ci piace.
Il Paese ha dato fiducia al centro-destra e questa vostra
scelta, di cui vi assumete tutte le responsabilità, non guarda a un
futuro di rilancio economico e sociale, non guarda al futuro dei
nostri figli e dei nostri nipoti, ma tende a consolidare il potere
di alcuni che saranno molto ben ricordati dai Valdostani proprio in
occasione delle elezioni del 2025.
Il programma, l'ha già detto la collega, non parla di Edilizia
Residenziale Pubblica, nella replica del 24 febbraio non ci è stato
detto con chiarezza dove andava quella delega e anche nella
descrizione di oggi degli Assessorati non è descritto da nessuna
parte chi gestirà il tema dell'ERP.
Ci aspettavamo, in questo nuovo confronto di dichiarazioni
d'intenti, di sapere cosa si sarebbe fatto nei primi cento giorni,
questo era importante, sarebbe stato significativo, sarebbe stato
un momento nuovo, un rilancio; parlo della legge dei Vigili del
Fuoco, parlo della legge elettorale, parlo della sanità, dei
servizi sociali, della povertà, del libro nero della povertà.
Io non lo so, cari colleghi autonomisti, siete alleati con una
sinistra ancora più a sinistra.
Il nuovo fatto politico di domenica scorsa riguarda appunto
l'elezione del Segretario nazionale del PD, Elly Schlein, non
votata dalla nomenclatura del PD ma votata dai tesserati, dai non
tesserati, probabilmente molti dei 5 Stelle.
Un'ulteriore svolta a sinistra, più a sinistra ancora che pare
dia già adito a scissioni, già si annunciano abbandoni. Che cosa
succederà in Valle d'Aosta con questa nuova storia?
Ora diciamo: basta con la sceneggiata, siamo anche un po'
stanchi e sfiniti; Forza Italia è pronta al confronto sui temi,
come abbiamo fatto finora, e non faremo certamente degli
sconti.
In questi due anni e mezzo che mancano alle elezioni continuerà
a essere attenta, vigile, incalzante, determinata nella sua
opposizione ma anche propositiva, come abbiamo fatto finora,
guardando con attenzione soprattutto alle cose del fare e non ai
comunicati stampa di prospettiva, a cui troppo spesso ci avete
abituati.
La nostra attenzione si concentrerà sui temi più scottanti della
sanità, del rilancio delle imprese commerciali, artigianali e
industriali, grande attenzione alle fasce deboli e alle
famiglie.
È venuta l'ora della responsabilità e delle risposte concrete
alle famiglie valdostane e alle imprese.
Presidente -
Si è prenotato il consigliere Chatrian, ne
ha facoltà.
Chatrian (AV-VdA Unie) -
Qualche considerazione di natura
politica e qualche considerazione di natura amministrativa. Dopo
aver ascoltato qualche intervento, se parliamo troppo di politica
non si entra nel merito amministrativo o viceversa.
Noi pensiamo che su tutti e due i fronti bisogna entrare nel
merito e avere soprattutto la copertura di natura politica. Capisco
quando dei colleghi più volte ribadiscono il concetto che non sono
d'accordo sulla scelta di campo che questa maggioranza ha deciso di
fare, anche se in tutte le regioni del nord governa il
centro-destra, anche se tutto quello che sta capitando... è tutto
legittimo, io penso che sia legittimo, una scelta di campo chiara e
pulita.
L'esito della votazione di venerdì scorso è stato sicuramente un
piccolo shock, non possiamo negarlo, l'ha detto in maniera diretta,
chiara e semplice il presidente incaricato Testolin.
Nel momento in cui la soluzione della crisi sembrava ormai
prossima e si cominciava a rivedere un po' di chiaro dopo settimane
di fatica, e anche di logoramento, è stato come un blackout
sicuramente, e come succede in un blackout, c'è stato un attimo di
smarrimento, a cui hanno fatto seguito reazioni diverse, per
qualcuno di noi di stupore, per altri di rabbia o quasi di
indignazione, per altri ancora è una supposizione ma abbastanza
fondata di segreta soddisfazione.
Lascio a ciascuno la valutazione su chi abbia provato quali di
questi diversi sentimenti, noi ci limitiamo a dire che, come si fa
in un blackout, siamo andati a rovistare nei cassetti per trovare
magari qualche candela, perché le torce elettriche hanno sempre le
pile che magari ogni tanto non funzionano, e immediatamente ci
siamo messi a cercare le origini del guasto, o quantomeno ci
abbiamo provato, fino in fondo.
Spero che nessuno me ne voglia se in un momento estremamente
grave e serio mi sono permesso di dare una lettura forse un po' più
leggera. Lo scrittore Ennio Flaiano, in un momento come questo,
direbbe: "La situazione politica in Valle d'Aosta è grave ma non è
seria".
Venerdì scorso qualcosa non ha funzionato; al presidente
incaricato Testolin, che tutti abbiamo ringraziato per la rapidità
con cui aveva ricomposto la crisi, e a tutti noi che lo abbiamo
accompagnato nel percorso evidentemente è sfuggito qualcosa.
Ebbene, abbiamo riunito immediatamente invece tutti i diciannove
componenti l'indomani per cercare di capire e superare rapidamente
l'impasse.
La politica - lo sappiamo bene noi che sediamo in questi banchi
- è una disciplina affascinante ma estremamente complessa e anche
un po' perversa, non possiamo pretendere che i cittadini che
assistono all'esterno capiscano, i cittadini s'indignano e hanno
tutte le ragioni per farlo.
Venerdì è stata scritta sicuramente non una bella pagina, anzi,
una brutta pagina e, anche se le responsabilità di certi atti sono
personali, la cattiva reputazione coinvolge però tutti, lo hanno
detto mi sembra tutti quelli che sono intervenuti poc'anzi, e
questo amareggia profondamente. Però c'è un però.
Ora, per quanto ci riguarda, bisogna e vogliamo andare avanti, a
riprendere il cammino dalle decisioni assunte dai nostri movimenti.
Il collega Baccega bene ha fatto a mettere in evidenza quei
passaggi, sì. Noi ci siamo collocati in maniera chiara, i nostri
movimenti hanno discusso, anche se probabilmente per qualcuno
queste non sono discussioni perché in Valle d'Aosta non si fa
politica, per quanto ci riguarda noi cerchiamo di fare politica -
sicuramente si potrebbe fare meglio, ci mancherebbe, chi è che non
pensa questo - e ci siamo espressi con chiarezza, indicando una
scelta di campo. É un progetto politico di prospettiva che prevede
la ricomposizione dell'area autonomista, quindi una scelta di
campo, autonomista progressista chiara; anche su questo solo una
considerazione, lo abbiamo fatto in altri momenti: non capiamo, o
in parte capiamo, è un percorso difficile, ardito, che stiamo
cercando di mettere in cammino tra movimenti, quello della
ricomposizione in un unico movimento pluralista autonomista, e
probabilmente questo dà fastidio sul piano politico, sicuramente
può dare fastidio perché probabilmente, speriamo, l'obiettivo è
quello di ridare centralità a un unico movimento che sia non solo
pluralista ma che possa essere utile non solo a meglio dare delle
risposte ma a fare quella buona politica e avere una visione per
traghettare quello che sarà il come accompagnare le generazioni
future nella nostra regione.
Una considerazione rivolta al collega Marquis: caro Pier, non lo
vedo, per quanto ci riguarda: nessuna poltrona, lo dissi due
settimane fa "à ceux qui ont fait des pas en arrière pour faire des
pas en avant au projet". Lo dissi una settimana fa, "à ceux qui
nous ont rejoint en adhérant au projet". Lo dissi sempre una
settimana fa "et même à ceux qui se sont toujours conduits
correctement en alliés mais ont décidé en ce moment, en toute
liberté, de ne pas être de la partie". Quelques dernières
considérations d'ordre politique. Dimanche, ceux qui étaient
présents à la fête de l'autonomie ont eu la possibilité d'écouter
l'intervention de la présidente de l'Assemblée corse. Je pense,
nous pensons, que nous avons pu saisir parfaitement le sens de son
discours, le respect avec lequel elle a parlé du statut d'autonomie
de la Vallée d'Aoste qu'elle a défini comme l'instrument qui permet
à la population de prendre des décisions adaptées pour répondre les
enjeux qui les concernent directement, en tenant compte de leur
culture, de leur langue, de leur histoire, de leur géographie.
Et la Vallée d'Aoste, en la matière, elle en est un exemple
remarquable. Ça fait du bien, parfois d'écouter quelqu'un qui vient
de l'extérieur et qui nous dit, nous rappelle quelles sont les
choses vraiment importantes. Nous croyons extrêmement important
notre statut, l'instrument le plus important. Merci, madame la
Présidente de nous avoir rappelé combien nous sommes chanceux de
vivre dans une région magnifique et de bénéficier d'une forme
d'autogouvernement qui les Corses nous envient et de nous avoir
remoméré que cette grande chance comporte une encore plus grande
responsabilité. De là, nous devons repartir pour travailler dur
dans cette deuxième partie de législature, pour nous réconcilier
avec nos concitoyens à travers une représentativité politique qui
sache retrouver la cohésion et surtout l'unité.
Pour nous, la Vallée d'Aoste a son histoire, ses langues, sa
culture, son terroir, ses ressources, son autonomie, a tous les
atouts pour bâtir un futur agréable et bien organisé. Notre culture
fédéraliste doit inspirer notre politique, notre administration,
nos services et aussi notre système économique. Notre être
autonome, pour nous, signifie que nous devons être plus efficaces
et mieux organisés et avoir une approche plus directe et surtout -,
je crois, nous croyons très difficile - ciblée sur les services à
la personne. Je termine en disant : le projet est là, les
autonomistes en seront les interprètes.
Presidente -
Ci sono altri che intendono intervenire alla
discussione? Nel caso, sono invitati a prenotarsi. Non vedo
richieste. Passiamo all'elezione, ultima possibilità per
prenotarsi... Consigliere Marguerettaz.
Marguerettaz (UV) -
Solo qualche breve considerazione,
perché se c'è una cosa su cui tutti possiamo concordare è che è
stata una brutta settimana. Il Consiglio regionale ne esce
malconcio, condivido quello che dice la collega Guichardaz,
sicuramente il carico della brutta figura dev'essere caricato sui
diciannove Consiglieri che fanno parte della maggioranza, nessuno
si vuole nascondere.
È chiaro che in questa settimana - non è stato l'oggetto della
riunione dei diciannove -c'è stato un grande esercizio da parte di
tutti, da parte della nostra comunità, da parte di coloro che
seguono la politica, in realtà non tanti, sull'individuazione dei
franchi tiratori, e lì, a seconda delle antipatie e delle simpatie,
sono emersi e si è detto: "Io sono sicuro che è stato Tizio, che è
stato Caio" ma, come dice un collega, "Di notte i gatti sono tutti
neri", quindi non è che ci siano degli elementi per poter dire chi
è stato.
Probabilmente ci sono tutta una serie di considerazioni che
hanno, come vi ho detto, individuato i Consiglieri che, a seconda
delle sensibilità, stanno più antipatici, così come qualche
giornalista si è lanciato in interpretazioni ardite, nel senso che
ha individuato due Consiglieri che, in realtà, non avrebbero voluto
far naufragare il progetto ma, in qualche modo, lanciare un
messaggio e dire: "Testolin, vai avanti, ma con prudenza".
Ora io da che mi ricordo, in tutte le elezioni che ci sono
state, sia nell'elezione del Presidente della Regione sia degli
Assessori, qualche voto è sempre mancato.
Il collega Baccega si ricorderà anche di quando gli Assessori
erano votati non come oggi tutti assieme ma individualmente, e lì
c'era la hit parade dell'Assessore più simpatico con l'Assessore
meno simpatico. C'era addirittura nel passato stato qualche
Assessore che era veramente andato nei "grandi premi" perché aveva
addirittura preso più voti rispetto alla sua maggioranza, quindi
abbiamo visto di tutto.
Ora mi consentirete, non è che voglia fare il contrappunto, ma
qua siamo degli artisti, perché tutti ricorrono ai social, vanno a
leggere e dicono: "Ma guardate che la gente è inorridita".
Ma quando sui social ci sono dei commenti che li riguardano, li
leggono? Perché lì uno dovrebbe mettersi la mano sulla coscienza.
Claudio Restano è un amico, abbiamo fatto la gioventù insieme, ma,
collega Restano, lei è dieci anni che è in Consiglio adesso, ha
cambiato dieci volte i suoi gruppi consiliari. Li ha letti i social
quando parlano di lei?
Non è una critica individuale, io cerco di non leggere neanche
quelli che mi riguardano, ma, collega Restano, lei in questo
momento ha fatto il tribuno e dice: "Ma avete sentito cosa dicono
di voi?".
È vero, ma lei ha visto cosa scrivono di lei?
Collega Marquis, il collega Marquis è un artista, dice: qua la
cadrega, la poltrona, ma quando sui social scrivevano che lei è
stato eletto con la Stella Alpina, perché non si è dimesso? Lei le
legge queste cose? Lei è qua che rappresenta un partito che non è
stato eletto; avete fatto legittimamente un gruppo ma io i commenti
su di lei li ho letti e lì, quando parlavano della cadrega,
parlavano della sua. Lei doveva dimettersi, perché lei è stato
eletto nella Stella Alpina e, a un certo punto: "Tac" Forza Italia,
e adesso "Grazie Silvio".
Eh no, se c'è una coerenza lei non è che viene qua, sale in
cattedra e ci dà dei cialtroni.
Noi sicuramente abbiamo tutti i difetti di questo mondo, ma non
credo che lei abbia la coscienza a posto per dare lezioni a
nessuno.
Ora, anche lì, noi stiamo parlando di progetti, e la collega
Minelli ci parla di progetti, ci spiega qual è il suo progetto?
Perché giustamente lei dice: "Voi mi state presentando un progetto
che non vale un soldo", ma io vorrei capire qual è il progetto che
propone lei, perché se il suo progetto è un progetto che raccoglie
le adesioni sue e della collega Guichardaz, mi pare che sia un po'
velleitario chiamarlo progetto. Dopodiché siamo riusciti a
scomodare la Schlein, siamo riusciti a scomodare discorsi che sono
sicuramente interessanti, ma anche lì, collega, lei è stata
incaricata di fare l'Assessore, a un certo punto, di fronte a tutta
una serie di difficoltà, lei si è dimessa, lei è fuggita dalle sue
responsabilità.
Da questo punto di vista, io dico che in politica le difficoltà
ci sono ogni giorno, ogni giorno incontriamo degli argomenti dove
ci può essere un confronto, ma la politica è trovare una soluzione,
non è che a fronte di una "non soluzione" io mi dimetto.
Chiaro che dal punto di vista elettorale, dal punto di vista
politico, è molto facile, perché io abbandono il campo perché
questi sono indegni.
Allora quando le associazioni che sono state chiamate in causa
dall'amico Renzo hanno a cuore una serie di problemi che sono dei
problemi seri che vanno affrontati, quando si parla del traforo, io
posso anche capire, io mi confronto, sicuramente, ma la vostra
proposta, è una proposta che per essere validata è sostenuta da
frange oltranziste che appartengono allo Stato francese e che in un
servizio del TGR - ovviamente sono preoccupate dalla chiusura, ma
da un certo punto di vista cosa fanno? - dicono: "Bisogna terminare
in fretta la Torino-Lione", e se noi parliamo della Torino-Lione
con voi, avete una crisi isterica, perché voi siete contrari a
tutto.
Allora, da questo punto di vista, noi dobbiamo cercare, in modo
umile, di dare delle risposte alla nostra comunità, perché il
dibattito che c'è oggi a Courmayeur... cosa facciamo? Chiudiamo per
tre anni il traforo o lo chiudiamo per tre o quattro mesi per
diciotto anni?
Soluzioni che fanno rabbrividire perché, da questo punto di
vista, la soluzione è una soluzione comunque disastrosa per noi.
Ovviamente gli albergatori dicono: "Ma come facciamo ad allungare
la stagione se dal mese di settembre-ottobre chiudiamo il
traforo?".
Voi da questo punto di vista siete degli integralisti e dite:
"No, nessun investimento, nessun raddoppio" e andiamo a scomodare
delle mozioni, delle risoluzioni, degli ordini del giorno che, ben
che vada, hanno 10-15 anni.
Poi viene qua e dice: "Qua nessuno studia niente".
Io capisco il suo passato e presente da professoressa e quindi
ci dispensa dei voti come non classificati, "Voi non studiate", ma
non è mica così! Gliel'ho detto già una volta: lei è un po' troppo
presuntuosa da questo punto di vista, perché studiamo quanto lei,
magari non arriviamo alle sue conclusioni, ma, quando parliamo di
uno sviluppo per le Cime Bianche, parliamo di uno sviluppo -
verificheremo se è fattibile e a quali condizioni - per un progetto
che dà lavoro, per un progetto che cerca di dare delle
risposte.
Ecco che io penso a un momento di alta responsabilità da parte
nostra, tutti - o per lo meno i diciannove - non hanno fatto una
bella figura, ma credo che ci dobbiamo guardare negli occhi e
portare avanti questo progetto, anche perché - e concludo - da
quello che ho letto, anche nell'ambito del centro-destra io ho
visto che la compagine è direi abbastanza divisa.
Ho letto le dichiarazioni di Forza Italia che, a fronte
dell'invito fatto dai colleghi della Lega per costruire un altro
progetto, ha detto "No grazie".
Allora nel momento in cui io faccio delle valutazioni, devo
valutare le varie opportunità che ho sul tavolo, scegliendo la
migliore tra le soluzioni esistenti, perché nel momento in cui la
Lega... Ovviamente noi nei diciannove è legittimo che decliniamo
l'invito, abbiamo fatto una proposta... ma voi che avete declinato
l'invito fatto dalla Lega, di fatto avete dato una sentenza, quindi
non ci sono altre alternative.
Allora, per uscire da questa crisi, io credo che sia
indispensabile procedere alla ricostituzione degli organi,
mantenere un confronto che non sia un confronto ipocrita, non è che
dobbiamo dire "Ci vogliamo tutti bene", ma un confronto che voglia
in qualche modo affrontare i temi.
Io non ho ancora avuto modo di leggere la proposta di legge
delle colleghe sulle comunità energetiche, ma io non ho nessun
problema, qualora questa proposta sia una proposta corretta,
nell'aderire a questa proposta; non è che quello che viene proposto
dalle opposizioni non deve essere raccolto.
Quindi se ci sono degli stimoli positivi, raccogliamoli,
rimettiamo in carreggiata quest'amministrazione e diamo una
risposta alla nostra comunità.
Presidente -
Si è prenotato il consigliere Baccega per il
secondo intervento, ne ha facoltà.
Baccega (FI) -
Nel mio primo intervento non avevo voluto
evidenziare e sottolineare alcuni aspetti che il prossimo
presidente Testolin aveva evidenziato, ma, sentite le parole del
capogruppo e collega Marguerettaz, e sicuramente amico, devo dire,
che ha interpretato probabilmente a misura di testata giornalistica
ma non di fatti concreti quello che si è verificato, perché il 29
dicembre la Lega e Forza Italia si sono seduti al tavolo insieme
per confrontarsi su un eventuale progetto futuro di percorso da
individuare all'interno di questo Consiglio regionale, non dico
delle fesserie - vero colleghi della Lega - non lo dico. Eravamo
insieme, eravamo lì e avevamo detto delle cose, avevamo proposto
delle iniziative, avevamo messo dei punti programmatici
significativi, sennonché il conseil fédéral - il vostro
parlamentino - ha dichiarato che con il centro-destra non c'era
storia, che non si voleva andare. Quindi noi c'eravamo, il progetto
c'era, la volontà di andare... Quindi questo creare delle
discrepanze all'interno del centro-destra francamente non ci
piace.
Il collega Testolin ha detto che è stato fatto uno sgarbo alla
coalizione, sì, è vero, è uno sgarbo che vi siete fatti da soli
però, questo va detto, quindi non si può dire che manca
l'alternativa.
L'alternativa c'era, Renzo, non si è voluto costruire; il vostro
parlamentino ha detto che non si voleva andare a ragionare con il
centro-destra.
Tenetevi la sinistra, vediamo nel 2025 dove andiamo a
parare.
Presidente -
Consigliere Marquis per il secondo
intervento ne ha facoltà.
Marquis (FI) -
Non era mia intenzione reintervenire in
questa discussione ma me ne dà l'occasione il collega Marguerettaz
che - come tutti, quando sono in difficoltà - preferisce spostare
l'attenzione su altre questioni rispetto a su cosa si sta
discutendo.
Io ero rimasto sotto il profilo politico a fare delle
considerazioni, lui la mette su delle questioni di carattere
personale, mi dà l'occasione di fare alcuni chiarimenti.
Sì, è vero, io ho lasciato una maggioranza per andare in
minoranza, ho fatto il percorso completamente all'opposto di quello
che indica lei, io non avevo nessuna cadrega da difendere, ho fatto
un ragionamento che ritenevo per il bene della Valle d'Aosta.
Rifarei due volte questo passaggio, perché l'esito di quel percorso
dà questo risultato di cosa sta succedendo oggi.
Questa è la naturale fine di una situazione che non si è voluta
prendere in carico, per quanto mi riguarda ho deciso di non
partecipare a un processo di affossamento e di affondamento della
Valle d'Aosta. Quello che state portando avanti, caro collega
Marguerettaz. Lei ha delle grosse capacità istrioniche e di mettere
tutto in confusione, ma non è questo l'obiettivo della politica, è
dare soluzione ai problemi, e la soluzione ai problemi credo che
purtroppo non passi attraverso questo tipo di considerazioni.
Ognuno deve dire grazie a qualcuno o a qualcosa. Ebbene, lei
ogni mattina che si alza, credo che debba alzarsi e dopo la
preghiera quotidiana dire "Grazie Augusto", perché se è qui da
vent'anni, c'è solo questo motivo, caro collega Marguerettaz, e
questo se lo ricordi.
Penso che oggi se Augusto Rollandin torna in maggioranza, credo
che sia anche un po' un senso di gratitudine rispetto al passato,
quello che lei ha ricevuto e che ha voluto restituire.
Presidente -
Ci sono altri interventi? Vi invito a
prenotarsi. Consigliere Restano ne ha facoltà.
Restano (GM) -
Una breve replica al collega Marguerettaz,
al professore e amico Marguerettaz che oggi non ha lesinato
pagelle.
Vede, collega, nei giorni scorsi, nel suo intervento, ha parlato
di nomadismo politico.
Io ho avuto un solo partito fino ad oggi, sono appartenuto a
gruppi, mi sono eletto autonomamente all'interno di partiti che mi
hanno imprestato gentilmente un posto o in liste create all'ultimo
momento per traghettare da una parte all'altra del torrente - amavo
dire io - che poi non hanno, per quanto mi riguarda, avuto il
seguito di un progetto politico.
Abbiamo tante cose in comune. Siamo due perdenti, perché lei
oggi ha perso. Non so se il nomade sono io ma lei è un esperto di
transumanza, lei va e torna, sempre sotto la stessa bandiera, ma di
danni ne ha fatti parecchi, e, se i politici vengono giudicati dai
voti, i voti che lei ha preso l'ultima volta, in un partito che ha
preso diecimila voti, la dicono lunga; è stato sotto di me. Quindi
tutto quello che dicono di me, pensi quanto dicono di lei, vada a
leggere, auguri!
Presidente -
Ci sono altri che intendono intervenire
nella discussione? Nel caso si prenoti, altrimenti passiamo alla
fase successiva. Invito a prenotarsi. Non vedo prenotazioni.
Passerei pertanto alla fase... Consigliera Minelli, a lei per il
secondo intervento.
Minelli (PCP) -
Per secondo intervento e ovviamente anche
perché sono stata, ancora una volta, chiamata in causa.
Come ha detto il collega Marquis pochi minuti fa, il capogruppo
dell'Union Valdôtaine preferisce spesso spostare l'attenzione sugli
altri, sulle persone, quando c'è qualche elemento in più di
difficoltà per lui, per il suo gruppo, per la sua maggioranza, e fa
ricorso alla polemica per confondere le acque, per fare dei
j'accuse
personali. Eppure dovrebbe essere un po' più cauto,
credo, nelle sue accuse, perché per quello che riguarda la mia
posizione, le mie dimissioni, lei è tra i responsabili del fatto
che io non mi sono dimessa NON perché sono fuggita di fronte a
delle responsabilità, ma perché avevo preso atto, in maniera molto
chiara, che il programma di legislatura, che era stato concordato,
e che io pensavo che valesse, che fosse quello, quello su cui
bisognava lavorare, è stato ritenuto pochi mesi dopo non un totem,
quindi qualche cosa che poteva essere tranquillamente cambiato,
però senza dire in cosa.
In particolare l'opposizione è stata sui punti di quel programma
che spettava al mio Assessorato portare avanti, a me portare
avanti, e su quello io non vorrei tornare ma ci sono comunque i
verbali delle Commissioni, ci sono molte cose che parlano da
sé.
Sul fatto di che cosa proponiamo noi... noi abbiamo fatto delle
proposte costruttive, abbiamo predisposto dei documenti; ricordo il
lavoro che è stato fatto per esempio sul Piano rifiuti: abbiamo
fatto un lavoro lungo e credo che parte di quel lavoro sia servito,
tant'è vero che da quel disegno di legge che avevate presentato, di
accompagnamento al Piano rifiuti e che era una cosa minimale, poi
sono stati fatti dei passi avanti. Non abbiamo votato, certo,
perché c'erano punti in più che non sono stati rispettati, ma
qualcosa - e non di poco conto - è stato inserito.
Stesso discorso abbiamo cercato di fare sui grandi documenti,
perché ci sono dei documenti che sono strategici, che sono quelli
che devono guidare l'Amministrazione, e a me è su quello che
interessa lavorare.
La strategia sullo sviluppo sostenibile io sono sicura che non
sia stata oggetto di approfondimento, perché mi è stato detto, in
maniera molto sincera anche, da parte di qualcuno: "ma non lo
abbiamo letto, io non l'ho letto".
Io credo che questo vada invece fatto, i documenti si devono
approfondire, è su quelli che si deve creare la visione politica, e
potrei citarne altri.
Sulla questione del traforo, lei non è informato evidentemente
sulle nostre posizioni; la invito magari a leggere i documenti che
abbiamo diffuso perché abbiamo fatto ben due incontri per spiegare
la questione e la nostra posizione. Lei dice che tiriamo fuori
delle risoluzioni di tanti anni fa. A me sembra che quelli siano
gli atti del Consiglio, che siano stati votati da questo Consiglio,
allora quello che votiamo qui dentro cos'è? Carta straccia?
Lei dice che sono di dieci-venti anni fa, gli ultimi valgono,
quelli precedenti non valgono più? Si possono modificare, ma dire
che quello che è stato fatto non valga più, a me pare francamente
qualche cosa d'irrispettoso nei confronti di chi, in quest'aula, ha
votato, ha elaborato delle proposte, ha preso delle decisioni.
Poi sulla questione di Cime Bianche: io ricordo che continuate a
parlare di questo studio di realizzabilità, di fattibilità, che
dovrebbe essere stato consegnato ormai da mesi, sembra che sia
arrivato alla Giunta che deciderà che cosa e non che cosa dire di
questo studio, ma c'è un nodo fondamentale che nessuno a questo
punto ci ha ancora sbrogliato, che è quello dell'applicabilità,
della legittimità di un impianto in presenza di un decreto
ministeriale che sui vincoli parla chiaro.
Su questo, risposte non ne sono venute.
Sulla questione finale, che poi riguarda sempre gli attacchi
personali, collega Marguerettaz, lei fa riferimento alla mia
professione, al fatto che io sia un'insegnante e che voglia
continuare a fare - lei così mi ha definita più volte - "la
maestrina".
Io dedico questa sua gragnuola di accuse, che arrivano
ripetutamente, a tutti i maestri e le maestre che lavorano in
questa regione e non solo e che hanno il compito di insegnare ad
approfondire, a studiare, a cercare di non rimanere nella
superficie delle cose ma ad andare a fondo nelle cose.
Sono fiera di essere, prima ancora che un'insegnante di scuola
media, una maestra.
Presidente -
Consigliere Cretier a lei la parola.
Cretier (FP-PD) -
Ringrazio i colleghi per la fiducia che
mi è stata accordata.
Intanto vorrei dire che oggi è la giornata mondiale
dell'orecchio e dell'udito, oggi ho sentito delle cose qui dentro a
cui, per fortuna qualche collega che coglie al volo, ha risposto
adeguatamente e onestamente.
Siamo qui in questo Consiglio straordinario oggi per confermare
nuovamente la fiducia nel progetto autonomista-progressista e nel
suo coraggioso Presidente incaricato e rincuorato nei vari
confronti per sostenere il secondo passaggio, allo scopo di dare
continuità e di chiudere con l'Amministrazione ordinaria e
riprendere il percorso politico amministrativo con la presa in
carico del programma, scritto assieme per terminare il mandato e la
legislatura nel 2025.
Non torno a enunciare i punti già descritti nel Consiglio
precedente, un fatto sono i due voti mancanti nell'urna a cui
bisogna rimediare, un fatto è la volontà di riprendere il percorso
appena possibile, volontà seria, indiscutibile e sostenuta da tutti
nelle riunioni, previo passaggio nei propri organi politici e
partitici.
Io credo che responsabilmente dobbiamo rispondere
all'antipolitica, a coloro che vogliono ridicolizzare il Consiglio
regionale di fronte all'opinione pubblica e agli elettori di fronte
a interventi che, a volte, in aula nulla hanno a che vedere con le
legittime posizioni politiche ma evidenziano una scelta di
banalizzare sempre tutto, legittimo ma non accettabile qui.
A essere banalizzato non è solo una parte del Consiglio
regionale ma tutti quelli presenti e, inoltre, anche coloro che
spingono da fuori. Penso che l'onda potrebbe travolgere tutti,
anche i falsi moralisti, alcuni politici insoddisfatti che in
passato hanno avuto l'onore di stare in quest'aula e tanti leoni da
tastiera offensivi verso le persone e anche verso le cariche
istituzionali.
È necessaria qui, in quest'aula, la buona politica. Poi capisco
che certe scelte non siano condivise, apprezzate e sostenute per
contrapposizione politica, per prospettive elettorali, vedremo.
Dalle ultime elezioni regionali del 2022 l'astensione a livello
italiano era al 60%, non compromettiamo ancora una volta la serietà
della politica.
Noi sosterremo con forza il progetto e il candidato presidente
Testolin.
Lasciate a noi parlare delle nostre primarie e della nostra
segretaria del partito che è stata eletta domenica; la fiducia,
secondo me, è tornata parzialmente e non dal Movimento 5 Stelle, ho
personalmente un'altra lettura.
La Valle d'Aosta ha bisogno di stabilità, ha bisogno di
utilizzare le energie, le competenze e le capacità per costruire il
suo presente e il suo futuro, ma soprattutto per risolvere i
problemi, passo dopo passo.
Piena fiducia al Presidente della Regione incaricato che, con
responsabilità, oggi si ripresenta in aula, forte di un'alleanza e
di una condivisione programmatica sostenuta dai Consiglieri, ma
anche dai partiti e dai movimenti che la compongono, in un assetto
governativo solido e unitario, senza cambiare nulla nelle deleghe,
proprio a conferma della bontà del percorso intrapreso.
Come è avvenuto anche all'elezione del Presidente della
Repubblica o per i Presidenti di Regione nel passato, quasi mai le
votazioni ottengono subito il risultato sperato, a volte la strada
è lunga e non senza intoppi, a volte le votazioni si ripetono in
successione, spesso servono per consolidare il percorso e trovare
convergenze.
In merito alla caccia alle streghe, la possiamo fare, ma con le
condivisioni di certi diktat oggi non saremmo qui.
La situazione di venerdì mi ricorda un po' le pietre d'inciampo
che ricordano dei tragici e infelici passati, e allo stesso modo va
ricordato venerdì, analizzato e sicuramente valutato
negativamente.
Il momento rimarrà nella storia, negli annali e nei verbali, ma
bisogna girare pagina e andare avanti per chiudere la legislatura e
consolidare questa maggioranza in prospettiva futura, senza
divisioni, ambiguità e con una squadra motivata, come ho già detto
venerdì scorso.
Presidente -
Consigliera Erika Guichardaz per il secondo
intervento.
Guichardaz E. (PCP) -
Non volevo intervenire ma sono
stata sollecitata dagli interventi precedenti e soprattutto da chi
dà pagelle di autonomisti agli altri e che, bellamente, si sono
dimenticati, in qualsiasi comunicato della Regione, i 50 anni della
consegna della medaglia d'oro al valor militare per la Resistenza,
ricordata solo in un passaggio dal Presidente facente funzioni,
Bertschy, il giorno successivo ma completamente dimenticata da
tutti gli altri, da tutti quelli che si definiscono autonomisti
progressisti, che guardano con attenzione al passato e al fatto che
quell'autonomia è nata dalla Resistenza.
Posso dirvi che avere la Presidente corsa a me ha suscitato
l'effetto opposto rispetto a quello evidenziato da alcuni di voi,
mentre lei con entusiasmo parlava della nostra autonomia, noi
stavamo scrivendo la pagina peggiore della nostra autonomia, cioè
non dovevamo essere presi ad esempio in quel momento, ma essere
presi a schiaffi da lei e da tutti quelli che stanno lottando per
ottenere l'autonomia, e non parlo solo dei Corsi, parlo anche del
Donbass che, da tempo, chiede di avere riconoscimento dei suoi
diritti.
Ecco poi che nell'intervento del capogruppo Marguerettaz vengono
citate proprio le due grandi questioni da affrontare: Traforo e
Cime Bianche, mentre si dimentica totalmente quello che sta
avvenendo nella sanità! Oggi nuovamente le pagine della stampa sono
riempite da persone che aspettano 36-40 ore in Pronto Soccorso, da
reparti che non riescono ad andare avanti.
È questo che interessa ai Valdostani in questo momento,
interessa potersi curare, interessa poter arrivare alla fine del
mese, interessa poter vivere a casa loro.
Permettetemi, mi sono permessa di parlare delle primarie del PD,
perché rispetto ai cinque che stanno accanto a me, io non solo sono
una fondatrice, ma in quel partito sono stata per anni la seconda
carica. Ecco che quando mi si dice che è stato un grande risultato
- e rispetto ai 3 mila voti iniziali si è arrivati a mille voti,
rispetto ai 1.500 voti delle scorse primarie si è arrivati a mille
voti e la classe dirigente che ha votato Bonaccini è stata
completamente delegittimata dal voto delle urne - permettetemi di
dire: "Io non so che analisi del voto vengono fatte in quel partito
in questo momento, perché sinceramente vuol dire neanche capire che
cosa è accaduto domenica".
Grande assente di questo dibattito è la questione mafia, a cui
lei è molto legato e che, ancora oggi, riempie le pagine dei nostri
giornali.
Lo abbiamo detto, lo ridico, non voteremo questo Presidente,
come non lo abbiamo votato la scorsa volta, ma visti i precedenti,
l'ho già detto in capigruppo, e visto il ritorno alla modalità di
voto prevista dal regolamento, almeno auspico che la maggioranza
abbia deciso di dare un segnale, di mettere semplicemente un
cognome in stampatello maiuscolo e di non fare i giochetti che
abitualmente abbiamo visto. Ho citato proprio in capigruppo un
esempio lampante che era quello proprio riferito al collega Caveri,
quando evidentemente qualcuno non aveva capito che scrivere L.
Caveri voleva dire scrivere solo la sua iniziale, ma aveva proprio
scritto E L L E. Caveri, quindi praticamente dichiarando a tutto il
mondo che gli era stato indicato.
Su questo invito quindi il Presidente, che è sempre stato molto
attento alla trasparenza, a chiedere ancora una volta questo.
Naturalmente gli scrutatori si prenderanno anche una grande
responsabilità nel registrare, perché sappiamo bene che il
controllo dei voti del controllo dei voti è un reato. Quindi in
bocca al lupo a chi dovrà scrutinare quelle schede.
Presidente -
Non ci sono altri interventi? Non vedo
richieste. Se nessun altro interviene, passiamo alla fase
successiva, all'elezione del Presidente della Regione che si
effettua... Consigliere Restano, lei ha già esaurito il primo
intervento, il secondo, quindi per dichiarazione di voto.
Restano (GM) -
Intervengo per dichiarazione di voto. Per
quanto mi riguarda non parteciperò alla votazione, uscirò
dall'aula, cosicché non si potrà dire che sono franco tiratore, non
lo sono mai stato, finirà questa voce. La volta scorsa c'è stata la
prova materialmente provata che non ero io, si sono spese parole
all'interno di contesti ufficiali in malo modo, questo mi
rammarica, ma le ultime vicende mi hanno reso giustizia.
Purtroppo ho l'abitudine di dire ciò che penso e a volte mi
espongo un poco a eventuali strumentalizzazioni. Onde evitare
brutte sceneggiate, lo dico a titolo preventivo colleghi, e lo dico
a lei, Presidente, ho trovato i pronostici sulla mia scrivania, non
so chi mi ha fatto questo, e ci sono i voti divisi per gruppi.
Allora non lo consegnerò agli scrutatori, perché avrei potuto
consegnarlo e farlo verificare lì.
Il testo del biglietto: Renzo Testolin 2; Testolin Renzo 1; R.
4; 5 Testolin e 7 Testolin R.
Evitiamo - lo dico con un certo rispetto, rispetto
all'intervento precedente - l'ha detto Marguerettaz, l'ha detto
Testolin e lo confermo io, la Valle d'Aosta ha bisogno di un
Presidente.
Scrivete tutti maiuscolo, votate questo Presidente, ce n'è
veramente bisogno, però il Presidente del Consiglio vigili, anche
voi, scrutatori, perché probabilmente è stato uno scherzo o magari,
pensando che intervenissi in maniera diversa, mi hanno un poco
utilizzato. Beh, io ci sono cascato.
Io ve l'ho detto, ve l'ho detto a titolo preventivo, questo è
l'inizio della collaborazione.
Collega Testolin, le rinnovo i miei auguri.
