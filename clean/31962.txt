Classificazione
BILANCIO E CONTABILITA' REGIONALE



Oggetto del Consiglio n. 812 del 21 ottobre 2009 - Resoconto
OGGETTO N. 812/XIII - Disegno di legge: "Primo provvedimento
di variazione al bilancio di previsione della Regione per l'anno
finanziario 2009 e a quello pluriennale per il triennio
2009/2011".
Articolo 1
(Autorizzazioni di maggiori o minori spese recate da leggi
regionali)
1. Le autorizzazioni di spesa recate dalle leggi regionali,
ivi comprese le leggi regionali 10 dicembre 2008, n. 29 (Legge
finanziaria per gli anni 2009/2011) e 17 giugno 2009, n. 15
(Assestamento del bilancio di previsione per l'anno finanziario
2009, modifiche a disposizioni legislative, variazione al bilancio
di previsione per l'anno finanziario 2009 e a quello pluriennale
per il triennio 2009/2011), sono modificate per l'anno 2009 nelle
misure indicate nell'allegato A.
Articolo 2
(Variazioni allo stato di previsione dell'entrata)
1. Allo stato di previsione dell'entrata del bilancio per
l'anno 2009 e per il triennio 2009/2011 sono apportate le seguenti
variazioni:
a) in aumento, limitatamente all'anno finanziario
2009:
capitolo 01610 (Gettito imposte anni precedenti)
competenza euro 17.000.000,00
cassa euro 17.000.000,00
capitolo 09700 (Recuperi, rimborsi e proventi
diversi)
competenza euro 5.200.000,00
cassa euro 5.200.000,00
b) in diminuzione:
capitolo 00300 (Tassa di concessione della Casa da Gioco di
Saint-Vincent)
competenza anno 2009 euro 31.500.000,00
cassa euro 27.850.000,00
competenza anno 2010 euro 31.875.000,00
competenza anno 2011 euro 32.250.000,00
Articolo 3
(Variazioni allo stato di previsione della spesa)
1. Allo stato di previsione della spesa del bilancio per
l'anno finanziario 2009, e di quello per il triennio 2009/2011 sono
apportate le seguenti variazioni come indicate, in diminuzione,
nell'allegato B e, in aumento, nell'allegato C:
a) in diminuzione
anno 2009 competenza euro 34.118.871,75
cassa euro 30.465.725,00
anno 2010 competenza euro 34.041.280,00
anno 2011 competenza euro 34.046.280,00
b) in aumento
anno 2009 competenza euro 24.818.871,75
cassa euro 24.815.725,00
anno 2010 competenza euro 2.166.280,00
anno 2011 competenza euro 1.796.280,00
Articolo 4
(Variazioni alla codificazione di capitoli di spesa del
bilancio di previsione)
1. La codificazione dei sotto indicati capitoli dello stato
di previsione della spesa del bilancio per l'anno finanziario 2009
è così modificata "2.1.2.2.1.0.10.32":
- capitolo 47012 (Spese per l'attuazione del Programma
Competitività regionale 2007/2013 oggetto di contributo del Fondo
europeo di sviluppo regionale (FESR) e del Fondo di rotazione
statale);
- capitolo 47031 (Spese per l'attuazione del Programma
Cooperazione territoriale transfrontaliera Italia-Francia (Alpi)
Alcotra 2007/2013 oggetto di contributo del Fondo europeo di
sviluppo regionale (FESR) e del Fondo di rotazione
statale);
- capitolo 47033 (Spese per l'attuazione del Programma
Cooperazione territoriale transfrontaliera Italia-Svizzera
2007/2013 oggetto di contributo del Fondo europeo di sviluppo
regionale (FESR) e del Fondo di rotazione statale);
- capitolo 47035 (Spese per l'attuazione del Programma
Cooperazione territoriale transnazionale Spazio Alpino 2007/2013
oggetto di contributo del Fondo europeo di sviluppo regionale
(FESR) e del Fondo di rotazione statale);
- capitolo 47037 (Spese per l'attuazione del Programma
Cooperazione territoriale transnazionale Central Europe 2007/2013
oggetto di contributo del Fondo europeo di sviluppo regionale
(FESR) e del Fondo di rotazione statale);
- capitolo 47039 (Spese per l'attuazione dei Programmi
Cooperazione territoriale interregionale 2007/2013 oggetto di
contributo del Fondo europeo di sviluppo regionale (FESR) e del
Fondo di rotazione statale);
- capitolo 47051 (Spese per l'attuazione del Programma Valle
d'Aosta 2007/2013 oggetto di contributo del Fondo per le aree
sottoutilizzate (FAS).
2. La codificazione del capitolo 64821 (Spese per il
completamento delle infrastrutture ricreativo-sportive finanziate
ai sensi delle LL.RR. n. 45/86 e n. 41/99) dello stato di
previsione della spesa del bilancio per l'anno finanziario 2009 è
così modificata "2.1.2.1.0.3.10.24".
Articolo 5
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegati
omissis
Président -
La parole au rapporteur, le Conseiller
Caveri.
Caveri (UV) -
Sarà una relazione estremamente breve, che
dà conto di questo primo provvedimento di variazione di bilancio,
la cui obbligatorietà in questo periodo è resa ovvia dal fatto che
ci stiamo avvicinando alla fine dell'anno e queste modificazioni -
in genere compensate - consentono di poter avere del denaro
spendibile, trasferendolo da settore a settore entro la fine
dell'anno. Quando il Presidente mi ha assegnato questo
provvedimento, ritenevo si trattasse di una bagattella, poi in
Commissione si è sviluppato un confronto effervescente in una
materia che mi appassiona: quella del diritto comunitario, che poi
ha sortito, essendoci probabilmente qualche ragione nelle
discussioni che abbiamo avuto, l'emendamento del quale devo dare
conto. Infatti nella relazione presentata questa mattina non c'era
ancora una conoscenza da parte mia dell'emendamento, che mantiene
intatta quella manovra di 5 milioni di euro a beneficio della
zootecnica valdostana, ma facendo riferimento ad una legge
differente rispetto a quella che era presente nel testo
dell'emendamento che era stato presentato in commissione.
Credo che questo sia l'elemento di novità più importante, che si
rifà a questi incentivi che sono a favore del mondo
dell'agricoltura, in particolare della zootecnia. L'ultima lettera
del coordinatore Neyroz spiega come anche nel settore agricolo ci
siano delle manovre in atto a livello europeo che porteranno ad un
cambiamento del
de minimis
e quindi ad una serie di
incentivi nel settore agricolo, in analogia a quello che è avvenuto
in tutti i settori dell'economia per far fronte alle difficoltà
esistenti. Ero nei giorni scorsi a Bruxelles, quando migliaia e
migliaia di litri di latte sono stati riversati nel centro di
Bruxelles, perché è ovvio ed effettivo che la crisi economica
generale pesa su una difficoltà ancora più grande che l'agricoltura
ha in questo momento nell'Unione europea.
Per il resto si può dire che la manovra tiene conto di alcune
questioni, c'è ad esempio la riduzione di introiti determinati per
l'insieme della manovra, quindi 2009, ma anche a valere per il
2009-2010-2011, il venir meno di una serie di introiti dalla casa
da gioco, in parte compensati, poi ci sono degli interventi che ci
sono stati dettagliatamente spiegati in II Commissione
dall'Assessore Lavoyer sui beni patrimoniali a favore del settore
dell'invalidità (invalidi civili, ciechi e sordomuti), c'è il
rifinanziamento dell'intervento sul rinnovo tecnologico del parco
auto e di quello motociclistico, c'è un nuovo investimento per il
finanziamento del piano triennale di politica del lavoro e
naturalmente ci sono delle riduzioni che sono dovute, in genere
questi soldi vengono prelevati da dove si ritiene che non possono
essere spesi nel bilancio di quest'anno.
Al di là di questo emendamento importante che è stato
presentato, vorrei concludere la relazione ribadendo come il voto
favorevole a maggioranza che è avvenuto in Commissione dimostra la
necessità di fare questi cambiamenti che sono stati proposti dal
Governo regionale e come relatore mi permetto di chiedere all'aula
di confermare il voto positivo già dato in commissione.
Président -
La discussion générale est ouverte.
La parole au Conseiller Donzel.
Donzel (PD) -
Molto brevemente, anch'io prendo spunto
dalle considerazioni del Consigliere Caveri, anche perché noi, non
essendo presenti con un Consigliere del PD con diritto di voto in
II Commissione, il parere lo esprimiamo in questa sede non
potendolo esprimere in commissione. Valutiamo intanto generalmente
in modo positivo il tentativo di utilizzare al meglio il denaro a
disposizione in questa ultima fase dell'anno e in particolare
vediamo positivamente la questione della possibilità di un
finanziamento per il settore agricolo, perché vorrei ricordare qui
quanto contenuto nell'interpellanza presentata dal PD nel Consiglio
scorso, a cui aveva risposto l'Assessore Isabellon, vorrei leggere
i tre punti in cui si articolava: il primo punto era quello che
invitava ad accelerare i tempi per l'erogazione del verde agricolo,
ma poi aveva altre due richieste: una era adottare urgenti misure
che risarciscano gli agricoltori per il mancato introito loro
dovuto, ma era stato chiarito che c'era stata poi la volontà di
accelerare sui tempi dell'erogazione del verde agricolo; al terzo
punto c'era
"valutare nuovi e più efficaci provvedimenti che
intervengano a salvaguardare un settore in grave crisi anche di
natura straordinaria come si è fatto per gli altri settori cardine
dell'economia valdostana"
.
Ci fa assolutamente piacere che questa interpellanza non sia
caduta nel vuoto, che il Governo regionale se ne sia fatto carico,
con un provvedimento che poi si valuterà con le associazioni del
settore se è sufficiente o comunque sicuramente è molto
significativo in questa fase dell'anno, assolutamente opportuno e
sono importanti anche le assicurazioni che arrivano dall'analisi
fatta in II Commissione che questi sono a norma dei regolamenti
comunitari e quindi non avremo problemi nell'erogazione di tali
finanziamenti, per questo esprimiamo un parere favorevole a tale
variazione di bilancio.
Président -
La parole au Conseiller Louvin.
Louvin (VdAV-R) -
Il collega Caveri ha introdotto con
soave delicatezza l'argomento e cercherò di non scendere al di
sotto di questo livello di garbo e di leggerezza, ma richiamiamo
comunque alcuni elementi che ci sembrano da approfondire. Credo che
la discussione anche in aula, Assessore Lavoyer, potrà essere di
qualche utilità al proposito: si tratta infatti di un provvedimento
di variazione al bilancio significativo che si è ulteriormente
incrementato nel corso degli ultimi giorni, quando è stato
ulteriormente variato in Commissione attraverso l'emendamento della
Giunta. Noi ci limitiamo a toccare due o tre questioni che ci
sembrano particolarmente importanti: la prima è la sottolineatura
che una posta molto rilevante del bilancio regionale, quella
relativa all'ampliamento dell'Ospedale di Viale Ginevra, stimata
quando approvammo il bilancio l'anno scorso nell'ordine di 10
milioni di euro, è sostanzialmente intatta. Ci si può rallegrare
che si facciano delle economie, ma il senso politico di questa
economia è il senso di un'incapacità, di un'inadeguatezza del
Governo regionale a dare esecuzione agli impegni assunti, agli
obiettivi fissati. Se si pensava che non fosse raggiungibile
l'obiettivo della spesa in questi termini, si poteva provvedere in
modo diverso e magari riservare quote più significative di bilancio
ad altre poste come furono all'epoca richieste anche dal nostro
gruppo consiliare in altri ambiti. Si ritenne invece prioritario e
si sottolineò il carattere prioritario dell'ampliamento
dell'ospedale di viale Ginevra. Oggi abbiamo una lettura diversa di
questa tempistica, molto più diluita del tempo, che porta dalla
scala degli anni ormai alla scala dei decenni l'ipotesi, per noi
ancora ipotesi, di un raddoppio della struttura ospedaliera con
l'ampliamento ad est. Questa è una sottolineatura di carattere
politico che riteniamo doverosa, non staremo a perderci nelle
pieghe più minute delle compensazioni di spesa, che sono una
normale, ordinaria, funzione di questo atto, ma le poste così
significative (dieci milioni di euro destinati del fondo globale)
andate in diminuzione portano a questo tipo di considerazione.
Un'altra considerazione di sfumata iniziativa riguarda la
politica aeroportuale in particolare laddove si disse in sede di
Consiglio regionale, ricordo ad una precisa richiesta, Assessore
Lavoyer, sul significato di poste che potevano riguardare eventuali
interventi alternativi e palliativi alla chiusura dell'aeroporto di
Saint-Christophe... il Governo dispose l'accantonamento di cifre
molto consistenti per la disponibilità di un aeroplano della Air
Vallée con sede in Aosta, anche questa posta si è sgonfiata e ha
dimostrato l'inattendibilità della proiezione. Su questo, come su
altri aspetti, peraltro sarei felice di sentire un maggiore
approfondimento dell'Assessore rispetto alle risposte che
complessivamente ha fornito in Commissione ed è sul perché, a
fronte di un mancato utilizzo della struttura aeroportuale nel
periodo dal 1° gennaio ad oggi, riusciamo ad incrementare il
contributo annuo all'Aeroclub Valle d'Aosta. È una curiosità che
sarei grato, Assessore, se potesse soddisfarci: come mai a fronte
di un'inattività dell'esercizio di attività turistico-sportiva di
interesse regionale per assenza delle strutture in disponibilità si
giunge ad un incremento del contributo all'Aeroclub Valle
d'Aosta.
Venendo poi all'aspetto che è stato indicato, mi pare
singolarmente come forma di compensazione dal collega Caveri nella
sua relazione, sarei curioso di un approfondimento, perché abbiamo
constatato anche noi la diminuzione di questi introiti. Devo dire
che se n'è accorta tutta la Valle, non solo quest'aula, che sono
clamorosamente diminuiti gli introiti della casa da gioco. Mi pare
di ricordare, l'Assessore vorrà forse essere più preciso in
proposito, che proprio dall'applicazione del disciplinare del
Casinò discende anche una posta non esattamente leggera di rimborso
di quote indebite, inesigibili per imposte e tasse regionali: ben
5.200.000 euro, pari all'importo dell'intera manovrina agricola
zootecnica di cui si parlerà fra poco che, se non ho capito male,
vengono reindirizzati sulla casa da gioco proprio per effetto di
questo disciplinare. È curioso allora, collega Caveri, che la
compensazione di un mancato introito per la Regione avvenga con
un'aumentata spesa della Regione a favore della casa da gioco:
questa è una forma di alchimia contabile di cui ci sfugge un po' la
logica.
Un ulteriore aspetto sul quale il nostro gruppo ha soffermato e
sofferma la sua attenzione riguarda una posta molto significativa
della quale credo sia necessario cominciare ad avere maggiore
sensibilità ed attenzione. Ci riferiamo alle provvidenze economiche
a favore di invalidi civili, ciechi civili e sordomuti, onere di
cui la Regione da qualche anno è direttamente responsabile ed è
investita quindi di questa spesa. Qui l'aumento del volume di spesa
dell'ordine di 2.000.000 di euro è di per sé significativo ma,
grazie alla collaborazione e anche alla diligenza dei funzionari
dell'Assessorato delle finanze in attuazione ad una nostra
richiesta, ci è stato dato conto dell'andamento della spesa in
questo campo, che è un andamento molto significativo. Abbiamo
registrato che nel corso del 2008 sono state quasi 3.000 le
istruttorie di pratiche di invalidità in Valle d'Aosta, quindi una
percentuale molto significativa, il tutto per un ammontare di spesa
effettiva di 23.340.000 euro; quindi 23.000.000 di spesa, mentre al
31 luglio 2009 come dato parziale eravamo già a 2.164 nuove domande
e la proiezione di spesa per tutto il 2009 ci darebbe un
attestamento intorno a 26.345.000 euro, quindi 3.000.000 di euro in
più sull'anno. Mentre all'inizio dell'anno si stimava da parte
degli uffici sufficiente questa forchetta di un milione di euro in
aumento rispetto alla cifra complessiva, quindi un 3 per cento
considerato fisiologico nell'aumento della spesa, abbiamo un balzo
in avanti (qualcosa di più del 3 per cento: il 4 per cento) che si
avvicina al 14 per cento dell'aumento di spesa. Non sono molto
ferrato in matematica, ma l'ordine di proporzione dovrebbe essere
questo. Un'incidenza quindi molto significativa, questione sulla
quale più che rivolgersi ovviamente all'Assessore alle finanze, che
si limita a tirare le cifre e a fare il conto della necessità di
spesa, credo varrebbe la pena di avere una risposta politica
sull'aumento delle necessità, sulle tipologie delle prestazioni
assistenziali che, in base alla legge n. 11/1999, sono regolate su
questo capitolo, perché un'esplosione di tale genere o è collegata
alla situazione di crisi economica nella quale versiamo (questa mi
pare possa essere solo una parte di risposta), o ci sono altri
fenomeni che devono essere adeguatamente valutati per sapere se
questi sono gli strumenti effettivamente più idonei per
intervenire, gli unici comunque di cui possiamo avere il
controllo.
Da ultimo c'è l'aspetto introdotto dall'emendamento che è stato
presentato dal Governo regionale. Mi limito a qualche
considerazione tecnica generale, poi nel merito sarà il collega
Chatrian, che ha studiato con particolare attenzione la questione,
a portare delle argomentazioni più precise. Sono stato onorato dal
relatore di una sottolineatura per avere evidenziato tale
questione, credo che fosse nell'animo e nella sensibilità
dell'intera commissione accertarsi che un intervento di questo peso
non fosse operato in modo non corretto dal punto di vista della
compatibilità con gli aiuti di Stato. Questo è un aspetto non
secondario, ci sono conseguenze molto gravose per il mancato
rispetto delle procedure assegnate dall'Unione europea in materia
di aiuti pubblici in campo economico e credo che non sia opportuno
esporre né il Governo regionale, né l'Amministrazione, né altri
soggetti ad eventuali procedure di infrazione e di ripetizione
dell'indebito, credo quindi sia dovere di qualsiasi consigliere
effettuare i dovuti approfondimenti. Abbiamo avuto l'onere di non
una, ma due risposte a questa problematica, che ci è stata per la
verità illustrata in un modo un po' fumoso in commissione, con
l'ausilio di una nota che aveva accresciuto più che diminuito le
nostre preoccupazioni, laddove si indicava l'esistenza di misure
nuove in questo campo. Abbiamo atteso responsi che sono venuti in
modo anche qui un po' confuso, non esattamente cristallino, come
credo dovrebbero essere dei responsi che danno funzionari,
strutture tecniche, a chi sul piano politico è chiamato ad assumere
decisioni e responsabilità. Credo che, da quel punto di vista,
nemmeno l'ulteriore lettera pervenuta e aggiunta questa mattina al
dossier abbia portato dei lumi straordinariamente efficaci. Noi
crediamo che si sia innanzitutto perso molto tempo su questa
problematica, ossia che dal momento in cui è stato effettuato lo
stralcio delle misure nel 2006 dal piano di sviluppo rurale avrebbe
dovuto correre la macchina e forse attrezzare meglio gli strumenti
di sostegno e di compensazione che intendiamo far avere al settore
zootecnico. È curioso che proprio in una materia così delicata e
importante si debba arrivare in sede di emendamento in commissione
e poi di emendamento all'emendamento in aula per scoprire che non
andava nemmeno bene una forma, che bisognava cambiarla, bisogna
individuare un altro capitolo, il riferimento ad un'altra legge e
che il tutto non possa avere nei confronti di questa assemblea e
dell'esterno una sua certezza di legittimità. Questo ci dispiace
non per ragioni formali, ma perché consideriamo questo settore
talmente delicato, Assessore, da richiedere una raddoppiata
attenzione anche tecnica da parte delle sue strutture.
Noi non siamo addentro alla macchina, siamo a svolgere un lavoro
esterno e di controllo, ma se dobbiamo fare una valutazione e
possiamo trasmetterle un'impressione: non è un'impressione di
straordinaria puntualità ed efficienza della macchina che invece
dovrebbe oggi fornire al settore agricolo un adeguato supporto. Già
per altro verso molto rallentata la macchina in sede di erogazione
di contribuzioni e benefici in questo ambito, oggi si vede
rincorrere a quaranta giorni della chiusura dei rubinetti, perché
all'inizio del mese di dicembre inizia la fase discendente del
bilancio regionale e della sua attuazione. Come si può pensare che
tutto sia spendibile nell'arco di poche settimane: o tutto era già
pronto e allora credo che i tempi di questa manovra andavano
anticipati e c'era agio di presentare già in commissione le
proposte nella loro versione definitiva, oppure giochiamo ad una
costante rincorsa e questa rincorsa è una rincorsa che non fa del
bene al settore. Tiene in ansia migliaia di famiglie e di aziende
agricole, quindi sostanzialmente alimenta il clima di incertezza e
di emergenza. Noi da questo clima riteniamo si debba uscire, ci è
sembrata e credo che sia confermata anche nella versione definitiva
la limitazione ad un anno di questa manovra, per noi l'intervento
in questo settore dovrebbe avere un carattere strutturale e
continuativo e non limitato ad un solo anno. Sono delle perplessità
che avremmo voluto discutere anche con l'Assessore Isabellon e con
il Presidente della Regione se del caso, ma l'imbuto di questo
provvedimento che portato così di corsa e così in fretta
all'interno di una commissione di bilancio non ne ha consentito lo
scandaglio approfondito. Crediamo che la tematica meritasse una
maggiore attenzione, una maggiore precisione, una più attenta
considerazione anche da parte del Governo. Grazie.
Président -
La parole au Vice-président Chatrian.
Chatrian (VdAV-R) -
Grazie, Presidente. Mi riallaccio un
po' alle ultime parole del collega Louvin. La scorsa settimana voi
sicuramente li avete incontrati più volte: abbiamo un ruolo diverso
in questo Consiglio! La scorsa settimana noi abbiamo incontrato le
associazioni, i patronati, le associazioni di categoria
"des
éleveurs valdôtains"
, è stato un incontro interessante, franco,
strutturale, di proiezione. Abbiamo parlato pochissimo del passato,
abbiamo parlato soprattutto dell'oggi, fatto un'analisi puntuale e
abbiamo cercato di parlare soprattutto del domani. Oggi presentate
un emendamento di peso, un emendamento importante, un emendamento
di cui siamo venuti a conoscenza due settimane fa e su cui abbiamo
cercato di portare il nostro apporto, ma soprattutto di capire
quali sono le necessità da una parte, la volontà dall'altra, perché
qui non parliamo più di necessità, forse dovremmo fermare (quanto
meno ci proviamo) il boccino, la pallina e parlare soprattutto di
che cosa vorremmo nel settore zootecnico di domani. Assessore, il
primo punto importante - è stato detto - è un
intervento
spot
, cinque milioni di euro per quest'anno, una tantum e poi
si vedrà.
Interessante e fa perfino un po' paura dall'altra parte il
progetto presentato dall'AREV al suo Assessorato, che trattava di
"Progetto aziende qualità"; nella nostra testa il progetto dà
continuità, dà gambe, dà quanto meno proiezione. Non voglio
entrare, forse non è neanche competenza nostra: compatibilità,
notifica ma, per sgomberare il campo, vediamo sinceramente poca
chiarezza. Si parla di una nuova misura, questo è stato detto,
benissimo: lo strumento è attuabile, si può fare, non rientra nelle
notifiche della Comunità europea, si può dare gambe, ma dall'altra
non c'è proiezione, ci sembra: ci sono questi 5.000.000 di euro sul
tavolo per quest'anno e
cela suffit
. All'interno del
progetto presentato dall'AREV si parla più volte della
"messa in
atto dei giusti accorgimenti per salvaguardare il patrimonio
zootecnico dell'azienda, migliorando il grado di qualità sanitaria
dell'allevamento
(non immaginiamo come si possa in un anno,
premiare una qualità del prodotto o premiare una qualità sanitaria
dell'allevamento)
favorendo così non solo le rese produttive, la
qualità dei prodotti alimentari che ne derivano, ma anche l'intera
collettività che risulta protetta da eventuali pericoli sanitari
rappresentati da malattie infettive trasmissibili all'uomo"
.
Questo è quanto dice il documento dell'AREV, poi l'emendamento
degli emendamenti degli emendamenti: insomma siamo sballottati da
una legge all'altra; la n° 3/2002 prima con tutte le sue difficoltà
e i suoi blocchi che la lettera interna dell'emendamento rimandava
totalmente all'articolo 10 del sopracitato regolamento. Questo
regolamento diceva che
"l'aiuto è erogato in natura sotto forma
di servizi agevolati e non deve comportare pagamenti diretti in
denaro ai produttori"
e poi agli altri commi
"i pagamenti
devono essere erogati in relazione alle varie malattie o
infestazioni parassitarie"
. Noi allora ci siamo chiesti se
tutte queste considerazioni e tutti questi elementi erano stati
dettagliati e valutati, ma soprattutto erano stati approfonditi,
perché ci sembra che vi sia una superficialità di altissimo
livello! Se l'aiuto può essere erogato solo in natura sotto forma
di servizi agevolati e non deve comportare pagamenti diretti in
denaro ai produttori, in relazione a quali disposizioni
legislative, regolamentari e amministrative, nazionali o
comunitarie sono disposti i pagamenti... ci siamo posti tutta una
serie di dubbi...
(interruzione di un consigliere, fuori microfono)
... noi avevamo solo questi parametri, avevamo solo questi
emendamenti e il riferimento normativo era la legge n. 3/2002.
Oggi il panorama sembra un po' cambiato e il riferimento
normativo è la legge n. 21/2001: i riferimenti sono simili, le
partenze delle due leggi del 2001 e del 2002 erano diverse; nella
confusione sembrano molto simili, sembra che coincidano su certe
misure, su certe gestioni e su certi accorgimenti, tant'è vero che
poi la firma dei responsabili... ci spiega la modifica dal punto di
vista del bilancio regionale sui capitoli: contributi per
interventi nel settore dell'allevamento zootecnico e in ultima
analisi: contributi per la salvaguardia della produzione del
settore zootecnico, ma non vorrei fermarmi sulla parte tecnica. A
noi sembra, anzi ne siamo certi, che il settore zootecnico, vista
la difficoltà, oggi avesse bisogno di un intervento forte, di una
misura forte, ma soprattutto di una misura che avesse continuità
almeno triennale se non quinquennale: questo era quanto ci era
stato esposto nelle sedi opportune dalle associazioni e i
patronati; tutto questo non è andato in quel percorso.
Vista la delicatezza, ma soprattutto vista la proiezione, la
pianificazione del domani di questo settore, una
misura spot
non modificherà le sorti di tale settore. Forse una misura un po'
più convincente, ma soprattutto chiarificatoria per il domani
avrebbe potuto forse muovere la classifica per questo settore.
Président -
Il n'y a pas d'autres qui souhaitent
intervenir? Je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA) -
Grazie, Presidente. Prendo atto
soprattutto degli interventi di tipo politico, poi sugli aspetti di
carattere tecnico interverranno i singoli Assessori competenti se
vorranno approfondire la materia di un capitolo più che l'altro.
Dal punto di vista politico, apprezzo l'intervento del collega
Donzel, che sottolinea che c'è stato uno sforzo e una volontà
nell'intervenire in un settore che è particolarmente in difficoltà,
ma tornerò dopo sulla parte qualificante di tale provvedimento di
variazione di bilancio, che è l'emendamento che prevede un aumento
di fondi nel settore dell'agricoltura e della zootecnia. Questo è
un provvedimento che al 90 per cento nasce da un riequilibrio fra i
singoli capitoli, nei singoli servizi e nei singoli assessorati. A
parte gli aspetti qualificanti che già bene ha evidenziato il
relatore, quindi il 90 per cento di questo provvedimento consiste
in piccoli aggiustamenti all'interno dei capitoli, fisiologici,
dopo otto o nove mesi di amministrazione nell'arco dell'anno questi
aggiustamenti danno un segnale di un comportamento serio, che va
nella direzione di individuare le risorse e indirizzarle nei
settori dove oggettivamente si spenderanno prima della fine
dell'anno, nello stesso tempo spostare queste risorse su capitoli o
su previsioni che non potrebbero essere concretizzate da qui al 31
dicembre. Dalla dimensione delle cifre ci pare che, tutto sommato,
sia un aggiustamento di tipo fisiologico, quindi non mi soffermerò
molto su questi aspetti.
Cercherò di rispondere brevissimamente per quanto di mia
competenza alle puntuali osservazioni del collega Louvin e poi del
Vicepresidente Chatrian.
Sull'ospedale di Aosta la risposta penso che il collega Louvin
la conosca direttamente, forse meglio del sottoscritto. La
riduzione di questi fondi non è un abbandono di un progetto o la
non capacità di portare avanti questo tipo di progetto. Stamattina
sentivamo in un'interrogazione, quando si parlava del polo
universitario, che è importante coinvolgere le amministrazioni
locali e le popolazioni, coinvolgere il territorio. Su un argomento
come quello dell'ospedale l'Amministrazione regionale non si può
muovere senza avere uno stretto coordinamento con il Comune di
Aosta, quindi la motivazione dello spostamento di cifre che non
potranno essere spese quest'anno nasce prevalentemente dal fatto
che i fondi previsti per l'ampliamento dell'ospedale potranno
essere concretamente utilizzati dopo che sarà approvato l'accordo
di programma con il Comune di Aosta, la cui approvazione tutti
sappiamo che farà slittare l'utilizzo di questi fondi ai primi mesi
del 2010. Nessuno quindi abbandona il progetto, non è un progetto
che abbiamo finanziato in modo non coerente ma, dal punto di vista
della tempistica, oggettivamente sappiamo che questi fondi non
potranno essere utilizzati prima dei primi mesi del 2010. D'altro
canto uno degli sforzi che stiamo cercando di fare è proprio sui
lavori, in particolare quello di cercare di impegnare i fondi -
anche perché c'è la possibilità di farlo - oltre il programma
triennale di bilancio quindi anche 4-5 anni, avendo questi la
maggior possibilità di corrispondenza con l'utilizzo di cassa, per
evitare che dei fondi vengano impegnati e poi concretamente non
vengano spesi in base ad una realistica evoluzione dei lavori.
Questa dell'ospedale di Aosta quindi mi pare essere anche una
scelta rispettosa di una procedura che abbiamo intrapreso con il
Comune di Aosta. Lascerò poi al collega Lanièce la possibilità di
approfondire la cosa.
Sugli introiti del Casinò, sulla nuova convenzione il collega
Louvin conosce bene la materia: gli importi aumentano solo per le
imposte che sono calcolate sugli introiti regionali. Se la
percentuale adesso passa dal 60 al 90 per cento, la base imponibile
fa crescere i fondi che non sono per il Casinò. Questo quindi è un
aspetto puramente tecnico, se vuole, le possiamo far pervenire un
prospetto di tale aumento legato all'imponibile che passa dal 60 al
90 per cento, tecnicamente poi le imposte hanno una ricaduta di
tipo diverso.
Sugli invalidi civili, al di là dei ragionamenti politici, ci
pare che sia un settore dove questo Consiglio, e le commissioni a
più riprese, abbiano sottolineato l'importanza di andare incontro a
questi bisogni. Il perché andiamo ad incrementare di 2 milioni di
euro: lo facciamo su dei dati precisi e dettagliati. Adesso non
vorrei tediare, al limite posso distribuire questi dati. Facendo
riferimento al corso dell'anno 2008, ci sono state 2.981
istruttorie, adesso non entro nella suddivisione: 7 sordità, 52
handicap, 2.141 invalidità civile, disabilità, che ha portato la
spesa sostenuta a 23.343.000 euro. Nell'analisi della proiezione
del 2009, al 31 luglio 2009, nella fase in cui abbiamo predisposto
questa variazione di bilancio avevamo già curato 2.164 istruttorie,
anche qua ho la suddivisione, che portavano per il 2009 al 31
luglio una spesa già liquidata di 14.000.000 di euro. In base alla
previsione quindi pensiamo che per il 2009 la spesa complessiva
sarà di 25.000.000 di euro, questo è il motivo per cui
correttamente da parte dell'Assessorato della sanità ci è stato
richiesto di aumentare di 2 milioni tale capitolo, comunque su
questi dati posso poi fornire il dettaglio se il collega Louvin lo
riterrà opportuno.
Sulla diminuzione dell'aeroporto, questo il collega lo sa:
finché non sono ultimati i lavori, che non è attivata la linea con
Roma, andiamo a diminuire questa cifra; questo è in previsione
dell'esecuzione dei lavori che dipendono dall'impresa e da tante
situazioni che il collega Louvin ben conosce con la sua esperienza
di amministratore.
Sull'emendamento - poi lascerò al collega Isabellon entrare nel
dettaglio - a noi sembra che, al di là dell'aspetto capitolo o non
capitolo, il problema è politico. Siamo tutti d'accordo che era
necessario fare un intervento a favore di questo settore in una
fase che tutti abbiamo sottolineato di particolare criticità da un
punto di vista socio-economico. Al di là del fatto tecnico, perché
l'ultimo emendamento è su uno spostamento di capitolo, mi sembra
che su questo argomento da un punto di vista politico ci siamo
comportati in maniera molto corretta, perché in commissione abbiamo
fatto un dibattito molto approfondito. A me non è parso che in
commissione vi fosse una posizione di maggioranza e un'altra di
opposizione: c'è stato un confronto e un approfondimento franco,
prova ne è che erano emerse delle perplessità dal punto di vista
del rispetto della normativa europea e tutta la commissione si è
impegnata, per certi versi questo inciso è contenuto anche nella
relazione scritta del relatore Caveri, di fare questi
approfondimenti prima di portare in via definitiva all'approvazione
di tale emendamento. Mi pare che questi approfondimenti siano stati
fatti, gli uffici hanno lavorato in tale senso, l'ultima
comunicazione dei servizi dell'agricoltura conclude con
"alla
luce di quanto sopra si ritiene di poter esprimere parere di
legittimità con riferimento alla normativa comunitaria regionale
sopra richiamata circa la procedura che si intende proporre"
. A
noi quindi pare di esserci mossi correttamente nel rispetto della
volontà della commissione di approfondire bene questi aspetti e in
sede di dibattito consiliare dare prosecuzione a tale iniziativa
soltanto se supportati da un parere tecnico in tale senso. Mi pare
che, dal punto di vista politico, abbiamo seguito un percorso
rispettoso della volontà dei consiglieri.
Lascerò al collega Isabellon e al Presidente della Regione di
integrare questo mio intervento.
Président -
La parole à l'Assesseur à l'agriculture et
aux ressources naturelles, Isabellon.
Isabellon (UV) -
Grazie, Presidente. Innanzitutto devo
ringraziare il relatore, collega Caveri, che nell'introduzione ha
già evidenziato una situazione in itinere da parte della Comunità
europea per quel che riguarda l'attenzione in particolare al
settore dell'agricoltura, legata a questo particolare momento. Il
fatto che nei giorni scorsi anche in sede comunitaria ci siano
state delle prese di posizione importanti anche nei confronti del
settore dell'agricoltura, che sono in itinere come ricordato dal
relatore... dove a seguire delle decisioni già prese che tengono
conto della situazione particolare di crisi del momento in generale
per tutti i Paesi della Comunità europea... dove noi abbiamo anche
avuto modo di fare riferimento per quel che riguarda la legge
anticrisi... dove si è andati a far riferimento ad un aumento della
possibilità di ricorso al
de minimis
per quel che riguarda
le aziende di trasformazione, per quello che è delle cooperative,
per un particolare capitolo della legge anticrisi... e sicuramente
noi abbiamo un'attenzione particolare, come Assessorato, al
riferimento comunitario, forse l'Assessorato dell'agricoltura dal
2000 è quello che ha avuto modo di confrontarsi con gli uffici
comunitari in maniera diretta, forse prima di altri settori.
Già dal piano di sviluppo rurale 2000-2006 si è dovuto cambiare
molto nella gestione del comparto agricolo, in particolare anche
della zootecnica, perché ricordo che le leggi n. 3/2002 e n.
21/2001 sono figlie dei regolamenti comunitari che in quel periodo
si sono dovuti applicare con il PSR, ma anche con l'adeguamento di
queste leggi e queste leggi sono state non predisposte in maniera
autonoma, ma sono state oggetto già di contrattazione e anche di
successive comunicazioni nella modifica che si è resa necessaria
nel 2006. Ritengo quindi che non sia navigazione a vista, ma sia
sicuramente un'attenzione particolare al rispetto di queste
normative. Evidentemente, quando si parla di
interventi
spot
, secondo me, non è proprio così, nel senso che, quando si
vuole proporre qualcosa e c'è un'evoluzione in corso, bisogna avere
un occhio di riguardo all'evolversi della situazione e a quello
che, alla luce dell'esistente, è possibile fare.
Anche in questo caso credo sia stato condiviso in questo
Consiglio già in altri momenti, lo ha ricordato bene il Consigliere
Donzel, lo stimolo al Governo regionale, in particolare al nostro
Assessorato, di andare ad individuare tutte le possibilità di
intervento a supporto di un settore particolarmente esposto come
quello zootecnico. Le opportunità che si presentano e che si sono
presentate quindi sono alla massima attenzione e sono quelle che
sono da percorrere. La scelta del Governo regionale, come è stato
ricordato dall'Assessore Lavoyer, è stata quella di individuare,
nell'ambito di questo momento di variazione di bilancio, un
intervento a favore del settore agricolo e in particolare del
settore zootecnico.
Evidentemente il riferimento alle leggi di settore è un qualcosa
di dovuto, ma tengo a precisare, come è stato ricordato nella
comunicazione che è stata allegata alla richiesta di emendamento da
parte dei nostri uffici, che la situazione attuale vede da parte
della Comunità europea delle modifiche in fase di completamento
come percorso e come iter relative al quadro di riferimento
temporaneo comunitario, che vanno ad intervenire proprio in quel
campo particolare che riguarda la possibilità di aumentare il
margine di manovra nell'ambito degli interventi diretti sulle
aziende private singole che riguarda il
de minimis
agricolo
per le imprese, che nel giro di pochissimo tempo sarà recepito.
Questo è stato oggetto di un approfondimento anche con una
comunicazione diretta con il direttore del dipartimento politiche
europee e internazionali del ministero, dove è già pronto un
provvedimento di recepimento di questo... che va ad incidere sul
de minimis
. Naturalmente questo è di questi giorni, quindi
anche l'evolversi di tale situazione è quella che ha permesso di
andare a proporre un percorso che fosse un percorso in regola con
le direttive comunitarie, le direttive nazionali e le nostre leggi.
Sembra quindi un discorso di navigazione a vista, ma non lo è
proprio, perché c'è un evolversi della situazione in questo
senso.
Credo che parlare di interventi pluriennali, parlare di
interventi che devono essere delle misure forti... per carità,
nulla in contrasto con quello che può essere un evolversi di
attenzioni al settore, però noi in questo momento avevamo
l'opportunità di intervenire e di dare un segnale al settore che
penso sia condiviso da tutti. Questo è importante sottolinearlo,
perché ci sono due tipi di approcci: ci può essere quello
filosofico di attenzione più di teoria, c'è quello che ci viene
chiesto e ci è stato chiesto dal Consiglio, che è di trovare delle
soluzioni. Ho molto apprezzato l'intervento del Consigliere Donzel
proprio in questa direzione, perché sicuramente quando si vive a
stretto contatto con il mondo dell'agricoltura... e fa piacere che
anche i consiglieri abbiano avuto modo di avere un incontro con
l'Associazione allevatori, con le associazioni degli agricoltori,
dove sicuramente è stato evidenziato questo, perché se un
programma, una proposta viene dalle associazioni e tutte le
associazioni lo condividono, è perché è un intervento importante
per il settore. Tocca a noi verificare la percorribilità ed è
quello che è stato fatto in questi giorni, con l'obiettivo di
proporre al Consiglio non un percorso indefinito o incerto - e qui
voglio rassicurare tutto il Consiglio -, ma un percorso che è stato
esaminato a fondo, che è stato verificato per tutti gli
aspetti.
Per quello che sarà il futuro, come chiedeva il Vicepresidente
Chatrian, evidentemente se l'attenzione c'è sul momento e sulla
possibilità di intervenire a volte con degli interventi che possano
dare delle risposte immediate, non si pregiudica la possibilità di
esaminare tutti i percorsi possibili anche per la nuova
programmazione. Perché, lo avevamo già detto, la programmazione può
essere fatta su due livelli: un livello di attenzione nel momento
in cui si possono fare degli interventi anche immediati, ed è
questo il momento anche legato alla situazione di crisi generale
che anche la Comunità europea va a prendere in considerazione, e ci
sono degli interventi che sono di più ampio respiro. L'uno non
esclude gli altri, questo è importante dirlo, perché su certi temi
bisogna cercare di essere seri e non è detto che, quando c'è
un'evoluzione dal punto di vista delle norme europee, si possa
pensare quella che potrà essere una norma europea che è di là da
venire. Siamo molto attenti all'evolversi della normativa e
l'obiettivo è quello di cercare di utilizzare tutte le opportunità
che si presentano, compatibilmente con il discorso generale di
bilancio dell'amministrazione, perché il problema generale di
difficoltà non c'è solo per l'agricoltura, c'è per tanti altri
settori. La legge anticrisi stessa ha previsto un'opportunità per
il nostro settore dell'agricoltura, ma sicuramente la visione deve
essere ampia e in particolare deve essere estesa a tutta l'attività
del Governo.
Président -
La parole au Président de la Région,
Rollandin.
Rollandin (UV) -
Grazie, Presidente. Due risposte credo
anche agli interventi che sono stati fatti in precedenza per quanto
riguarda in particolare alcuni utilizzi di fondi in riferimento
all'ospedale. Credo che la questione del non utilizzo di questi
fondi sia legata alle mancate proposte di collegamento con Torino,
sostitutivo del volo Aosta/Roma, che erano alla base di questo
possibile intervento finanziario. Solo per completezza, per capire
perché non sono state date.
Per quanto riguarda invece il discorso dell'ospedale, è già
stato detto; sicuramente la somma impegnata poteva immaginare dei
percorsi diversi, già stamani abbiamo detto quello che si sta
cercando di fare: di accorciare i tempi di intervento nell'ottica
di recuperare il tempo purtroppo perso ad oggi.
Un'ultima annotazione: credo sia sotto gli occhi di tutti
"l'aspetto" che a livello europeo, ma un po' più ampio sta
avvenendo per quanto riguarda il mondo agricolo. Non sono sfuggite
ai colleghi le immagini dei trattori che spandono latte
dappertutto, lo buttano, perché vogliono sottolineare un problema
quello sì strutturale ed è il problema che oggettivamente in campo
agricolo e vale in senso generale, ma vale ancora di più per
l'agricoltura di montagna: non c'è rapporto fra l'investimento e lo
sforzo e la resa dei prodotti. Per quanto si possa fare, alcuni
temi devono essere vincolati a politiche nazionali ed europee che
mancano; finalmente sembra che si sia sbloccato qualcosa per il
latte, ma per tutti gli altri fronti c'è un'unica possibilità che
oggi era prevista, per cui mi fa un po' specie sentire
intervento spot
.
Vorrei ricordare che una serie di interventi oggi sono possibili
solo perché, come si è accorta anche l'Europa che ha raddoppiato il
tetto per il
de minimis
, che era 250.000 euro, siamo a
500.000 euro, evidentemente alcune misure, che sono anche già state
presentate qui, sono possibili solo perché c'è un periodo di crisi,
che non è finito nel 2009, ma si immagina purtroppo che duri anche
nel 2010 e che per questo prevede delle misure straordinarie. Oggi
noi a cavallo fra il 2009 e il 2010, tenendo conto di quello che è
successo, tenendo conto della situazione in generale, non potevamo
che intervenire con una misura straordinaria legata al momento.
Sui discorsi strutturali credo che sono già stati fatti, non
voglio ribadirlo, hanno altre logiche, nel senso che la
valorizzazione del prodotto, la valorizzazione del commercio, tutte
le misure che sono state ricordate sono quelle sì strutturali.
Questa è una misura che tiene conto di questo impegno e anche per
quello c'è stato tale cambio di capitolo di intervento, di legge,
per evitare che ci fossero discussioni nel merito sul possibile
intervento che non fosse finalizzato al periodo speciale,
nell'attesa di quei provvedimenti di cui ha parlato anche
l'Assessore, ma questo era essenziale e credo sia condiviso e do
atto all'onestà di alcuni colleghi che lo hanno detto chiaramente,
perché si tratta di un momento specifico e particolare. Questo è un
intervento che tiene conto di alcune misure che sono state viste;
chiaramente in preparazione di questo è stato fatto un lavoro di
preparazione con le associazioni, perché era normale capire su cosa
ci si poteva basare, per prevedere un intervento che doveva avere
delle regole, che ha delle regole ben chiare di intervento
specifico legato al numero di capi, al tipo di capi, alle misure
che saranno oggetto della possibilità di erogare questi fondi agli
allevatori. Questo voglio solo significare per dire che, al di là
del disguido che avete sottolineato, del fatto dell'emendamento che
viene presentato per imputare un capitolo diverso da quello che era
in origine, teniamo conto che il tutto è legato ad una fase che,
come avete voi stessi riconosciuto, è una fase molto delicata anche
per i cambiamenti radicali che stanno avvenendo. Non dimentichiamo
che in altri settori, anche qui, in attesa del provvedimento
europeo, abbiamo ritardato di sei mesi il
de minimis
per le
piccole e medie aziende. Noi eravamo pronti, ma abbiamo dovuto
aspettare sei mesi, perché se non c'era il decreto legato al via
dell'Unione europea, non potevamo assegnare i fondi, che noi
avevamo! Sotto questo profilo, quindi, credo che tale variazione di
bilancio, pur con alcuni limiti... però, come è stato visto,
prevede spostamenti di piccole cifre in proporzione, tranne alcune
voci che sono state più che giustificate, tipo gli invalidi. Sugli
invalidi il tema sicuramente andrà riaperto, perché, quando si è
parlato di questa misura che era legata all'accordo sul riparto
fiscale, si era tenuto conto che questo era uno degli oneri che ci
erano stati dati, tra virgolette, come un elemento sicuramente
discutibile, perché ha una variabile indipendente da quello che
succede in Valle d'Aosta, legato anche ad una migrazione piuttosto
forte; pertanto se c'è una ricongiunzione familiare e uno con
un'invalidità viene ad Aosta ed è erogata qui, noi paghiamo. Una
parte quindi è legata anche a questo fatto, non tutto, ma purtroppo
ci sono tali fatti che sono indipendenti dalla volontà
dell'Amministrazione, in questo senso voglio ricollegarlo, mentre
sulle altre voci è già stato detto. Credo quindi che sia una
variazione di bilancio compatibile con il periodo, con delle cifre
molto equilibrate che vanno a rivedere le possibilità di intervento
entro la fine dell'anno. Grazie.
Président -
Nous passons maintenant à l'examen du projet
de loi article par article.
Je soumets au vote l'article 1
er
:
Conseillers présents et votants: 32
Pour: 27
Contre: 5
Le Conseil approuve.
Président -
Je soumets au vote l'article 2:
Conseillers présents et votants: 33
Pour: 28
Contre: 5
Le Conseil approuve.
Président -
A l'article 3 il y a l'amendement n° 1 de
l'Assesseur Lavoyer, qui remplace l'amendement de la II
e
Commission.
La parole au Vice-président Chatrian.
Chatrian (VdAV-R) -
Indubbiamente prendendo per buona la
percorribilità, le regole e le scelte della Comunità europea,
quelle nazionali e non solo, avremmo auspicato in questo anno
abbondante, (e proprio in tale settore, dove probabilmente tale
discussione era possibile anche legata al PSR 2007-2013) che vi
fosse una possibilità di rimettere in gioco certe misure o
riproporre certe misure strutturali. Ho capito perfettamente il
ragionamento del Presidente, ma dividerei i due livelli, sono
d'accordo con lei: questo è un intervento chiamiamolo anticrisi,
chiamiamolo spot, ma non è strutturale vista la situazione e visto
il domani...
(interruzione del Presidente della Regione, fuori
microfono)
...non è strutturale in quanto non dà comunque proiezioni e
soprattutto prospettiva al settore.
Président -
Je donne lecture pour mémoire de l'amendement
de la II
e
Commission, qui est remplacé par l'amendement
n° 1 de l'Assesseur Lavoyer:
Emendamento
L'articolo 3 è sostituito dal seguente:
"Articolo 3
(Variazioni allo stato di previsione della spesa)
1. Allo stato di previsione della spesa del bilancio per
l'anno finanziario 2009, e di quello per il triennio 2009/2011,
sono apportate le seguenti variazioni come indicate, in
diminuzione, nell'allegato B e, in aumento, nell'allegato
C:
a) in diminuzione
anno 2009 competenza euro 39.118.871,75
cassa euro 35.465.725,00
anno 2010 competenza euro 34.041.280,00
anno 2011 competenza euro 34.046.280,00
b) in aumento
anno 2009 competenza euro 29.818.871,75
cassa euro 29.815.725,00
anno 2010 competenza euro 2.166.280,00
anno 2011 competenza euro 1.796.280,00".
Je soumets au vote l'amendement n° 1 de l'Assesseur Lavoyer:
Emendamento
L'articolo 3 è così sostituito:
"Articolo 3
(Variazioni allo stato di previsione della spesa)
1. Allo stato di previsione della spesa del bilancio per
l'anno finanziario 2009, e di quello per il triennio 2009/2011 sono
apportate le seguenti variazioni come indicate, in diminuzione,
nell'allegato B e, in aumento, nell'allegato C:
a) in diminuzione
anno 2009 competenza euro 39.091.197,75
cassa euro 35.465.725,00
anno 2010 competenza euro 34.041.280,00
anno 2011 competenza euro 34.046.280,00
b) in aumento
anno 2009 competenza euro 29.791.197,75
cassa euro 29.815.725,00
anno 2010 competenza euro 2.166.280,00
anno 2011 competenza euro 1.796.280,00.".
Conseillers présents et votants: 33
Pour: 28
Contre: 5
Le Conseil approuve.
Président -
Même résultat pour l'article 4? Même
résultat.
Sur la déclaration d'urgence? Même résultat.
Président -
Les amendements n° 2, n° 3 et n° 4 de
l'Assesseur Lavoyer concernent les annexes; j'en donne lecture:
Emendamento
Nell'Allegato A (Determinazione per gli anni 2009, 2010 e
2011 di autorizzazioni di spesa recate da leggi regionali)
l'importo dell'autorizzazione di spesa di cui alla 1.r. 4 settembre
2001, n. 21 (Disposizioni in materia di allevamento zootecnico e
relativi prodotti) indicato in diminuzione per l'anno 2009 è
azzerato ed è inserito l'importo in aumento per l'anno 2009 di euro
4.738.933,00.
Emendamento
Nell'Allegato B (Diminuzioni) dopo il capitolo 33773 è
inserito il capitolo 35625 (Trasferimento ai fondi di rotazione
Finaosta) il cui importo per l'anno 2009 è determinato in euro
5.000.000,00 sia per la competenza che per la cassa ed è eliminato
il capitolo 42845 (Contributi per interventi nel settore
dell'allevamento zootecnico). Conseguentemente, i totali degli
importi per l'anno 2009 sono rideterminati in euro 39.091.197,75
per la competenza e in euro 35.465.725,00 per la cassa.
Emendamento
Nell'Allegato C (Aumenti) dopo il capitolo 42820 è inserito
il capitolo 42845 (Contributi per interventi nel settore
dell'allevamento zootecnico) il cui importo per l'anno 2009 è
determinato in euro 4.972.326,00 per la competenza e in euro
5.000.000,00 per la cassa. Conseguentemente, i totali degli importi
per l'anno 2009 sono rideterminati in euro 29.791.197,75 per la
competenza e in euro 29.815.725,00 per la cassa.
Je peux donner le même résultat? Même résultat.
Président -
Avant de mettre en votation le projet de loi
dans son ensemble, est-ce qu'il y a des déclarations d'intention?
Pas de déclarations d'intention?
Je soumets au vote le projet de loi dans son ensemble:
Conseillers présents et votants: 33
Pour: 28
Contre: 5
Le Conseil approuve.
