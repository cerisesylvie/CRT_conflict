Classificazione
CASA DA GIOCO



Oggetto del Consiglio n. 636 del 24 giugno 2009 - Resoconto
OGGETTO N. 636/XIII - Disciplinare per la gestione della Casa
da gioco di Saint-Vincent, ai sensi dell'art. 10 della legge
regionale 30 novembre 2001, n. 36 "Costituzione di una società per
azioni per la gestione della Casa da gioco di
Saint-Vincent".
Il Consiglio
Richiamata la legge regionale 30 novembre 2001, n. 36 recante
"Costituzione di una società per azioni per la gestione della Casa
da gioco di Saint-Vincent", che prevede, all'art. 10, che i
rapporti tra la Casino de la Vallée s.p.a. e la Regione autonoma
Valle d'Aosta relativi alla gestione della Casa da gioco di
Saint-Vincent siano regolati da un apposito disciplinare;
Richiamato il disciplinare per la gestione della Casa da
gioco di Saint-Vincent, attualmente in vigore, approvato, ai sensi
della legge regionale n. 36/2001, dal Consiglio regionale con
deliberazione n. 3174/XII del 20 dicembre 2007, ed in particolare
l'articolo 22, quinto comma, che recita: "Regione e Casino s.p.a.
provvederanno, nell'anno 2009, a verificare di concerto l'attualità
delle disposizioni del presente disciplinare, anche al fine di
attivare la procedura per la loro eventuale modificazione";
Preso atto che l'Amministrazione regionale e la Casino de la
Vallée s.p.a. hanno proceduto a verificare di concerto l'attualità
delle disposizioni del Disciplinare in vigore e che concordemente
hanno elaborato una proposta di modificazione;
Richiamata la deliberazione della Giunta regionale n. 3830 in
data 30 dicembre 2008 concernente l'approvazione del bilancio di
gestione, per il triennio 2009/2011, con attribuzione alle
strutture dirigenziali di quote di bilancio e degli obiettivi
gestionali correlati e di disposizioni applicative;
Visto il parere favorevole di legittimità rilasciato dal
Coordinatore del Dipartimento bilancio, finanze e patrimonio e dal
Vice Capo di Gabinetto, ai sensi del combinato disposto degli
articoli 13, comma 1, lettera e) e 59, comma 2, della legge
regionale 23 ottobre 1995, n. 45, sulla presente
deliberazione;
Visto il parere della IV Commissione consiliare
permanente;
Delibera
l'approvazione dell'allegato "Disciplinare per la gestione
della Casa da gioco di Saint-Vincent, ai sensi dell'art. 10 della
legge regionale 30 novembre 2001, n. 36 recante "Costituzione di
una società per azioni per la gestione della Casa da gioco di
Saint-Vincent"".
DISCIPLINARE PER LA GESTIONE DELLA CASA DA GIOCO DI
SAINT-VINCENT, AI SENSI DELL'ART. 10 DELLA LEGGE REGIONALE 30
NOVEMBRE 2001, N. 36 "COSTITUZIONE DI UNA SOCIETÀ PER AZIONI PER LA
GESTIONE DELLA CASA DA GIOCO DI SAINT-VINCENT"
Articolo 1
Oggetto
In attuazione dell'art. 10 della legge regionale 30 novembre
2001, n. 36 "Costituzione di una Società per Azioni per la gestione
della Casa da gioco di Saint-Vincent", il presente disciplinare
regola i rapporti per l'esercizio della Casa da gioco di
Saint-Vincent tra la Regione Autonoma Valle d'Aosta (di seguito
Regione) e la Casino de la Vallée s.p.a. (di seguito Casino
s.p.a.), costituita in data 2 dicembre 2002, Registro Imprese e
Partita IVA n. 01045790076 e operante ai sensi della l.r. 36/2001 e
successiva modifica intervenuta, che agisce con la denominazione
"Casino de la Vallée s.p.a.".
Articolo 2
Decorrenza e validità
Il presente disciplinare entra in vigore dal primo giorno del
mese successivo alla sua sottoscrizione e ha validità fino al 31
dicembre 2020. La validità potrà essere prorogata da Regione con
provvedimento da comunicare almeno un anno prima della scadenza
alla Casino s.p.a..
Regione e Casino s.p.a. provvederanno, con cadenza triennale,
a verificare di concerto l'attualità delle disposizioni del
presente disciplinare, anche al fine di attivare la procedura per
la loro eventuale modificazione.
Articolo 3
Modalità di esercizio della Casa da gioco
Casino s.p.a. è tenuta a gestire la Casa da gioco con decoro,
serietà e correttezza, con particolare attenzione allo sviluppo
delle risorse umane e professionali.
L'esercizio dei giochi (Roulette francese, Fairoulette,
Trente et Quarante, Chemin de fer, Poker, Roulette americana,
Black-Jack, Punto-Banco, Craps, Saint-Vincent poker e la sua
variante denominata Cambio Carta, le varianti al gioco Poker
Teresina denominate Texas Hold'em e Omaha Hight, Slot-Machines e
altri giochi elettronici) ha luogo in Saint-Vincent nei locali
della Casa da gioco.
L'eventuale utilizzo di altre strutture e l'introduzione di
nuovi giochi dovranno essere preventivamente autorizzati dalla
Giunta regionale sentita la Commissione consiliare
competente.
Articolo 4
Affidamento di attività a terzi
Le attività di gioco devono essere esercitate direttamente da
Casino s.p.a., che non può delegarle a terzi.
Nuovi giochi, per un periodo limitato e sperimentale,
potranno essere affidati a terzi previa autorizzazione della Giunta
regionale. La direzione e la conduzione di detti giochi rimarranno
comunque nella responsabilità di Casino s.p.a..
Le attività accessorie e complementari non collegate
direttamente all'attività produttiva concernenti esercizi pubblici
e commerciali o servizi al pubblico collaterali e di supporto alla
gestione della Casa da gioco, escluso il cambio assegni di cui
all'art. 5, possono, anche se svolte nei locali di pertinenza di
quest'ultima, essere affidate a terzi, a seguito di preventiva
informazione alla Regione.
Sono fatti salvi i contratti in essere alla data di entrata
in vigore del presente disciplinare.
Articolo 5
Cambio assegni
Al fine di incrementare la produttività della Casa da gioco,
Casino s.p.a., nel pieno rispetto delle leggi vigenti in materia,
con particolare riferimento alla normativa antiriciclaggio, è
tenuta a garantire, tramite il proprio ufficio cassa assegni ed a
proprio rischio, la provvista di gettoni di gioco alla clientela,
contro il rilascio di assegni di conto corrente o
circolari.
Resta esclusa ogni partecipazione di Regione ai rischi e ai
danni conseguenti a tali operazioni.
Articolo 6
Beni mobili
Casino s.p.a. provvede, a propria cura e spese, all'acquisto
e alla gestione di tutti i beni mobili, materiali ed
immateriali.
I marchi e le banche dati non possono essere ceduti a terzi.
L'utilizzo dei marchi per finalità diverse dall'attività
caratteristica della Casa da gioco, deve essere autorizzato dalla
Giunta regionale.
È facoltà della Regione effettuare qualsiasi tipo di
controllo o verifica, anche con accesso diretto al sistema
informativo per la parte dedicata alla rilevazione dei dati
economici relativi agli introiti di gioco.
Nelle more della cessione dei beni mobili di proprietà della
Regione a Casino s.p.a. sono fatte salve le cessioni in comodato
attive alla data di entrata in vigore del presente
disciplinare.
Articolo 7
Beni immobili
La Regione è proprietaria dei beni immobili e dei relativi
impianti che sono ceduti in comodato gratuito a Casino s.p.a., la
quale è tenuta a mantenerli in costante e perfetta efficienza e ad
assicurarne le migliori condizioni igieniche ed ambientali, sia per
il pubblico che per il personale dipendente.
L'onere della custodia e della manutenzione ordinaria e
straordinaria dei beni immobili e dei relativi impianti, è a carico
di Casino s.p.a., fatti salvi gli interventi rientranti nel Piano
di sviluppo di cui all'art. 13.
Casino s.p.a. provvede a redigere e a presentare alla Giunta
regionale, entro il 31 ottobre dell'esercizio precedente, il
programma delle manutenzioni straordinarie prevedibili da
effettuare sui beni immobili ed i relativi impianti nel corso
dell'esercizio successivo.
Per l'effettuazione, sui citati beni, di interventi di
manutenzione straordinaria non prevedibili, Casino s.p.a. provvede
a trasmettere alla Giunta regionale un'integrazione del programma
delle manutenzioni entro i 15 giorni successivi all'individuazione
dell'intervento da effettuare.
Entro il 15 marzo dell'esercizio successivo, Casino s.p.a.
comunica alla Giunta regionale l'elenco delle manutenzioni
straordinarie effettuate nell'anno precedente.
Detti beni sono da Regione concessi in disponibilità a Casino
s.p.a. per l'utilizzo esclusivo inerente ad esigenze della gestione
e non possono comunque essere da Casino s.p.a. concessi in uso a
terzi, salvo specifica autorizzazione della Giunta
regionale.
Tali beni sono consegnati a Casino s.p.a. come individuati e
descritti nell'inventario e nello stato di consistenza, redatti in
contraddittorio fra le parti.
Regione, in accordo con Casino s.p.a., si riserva l'uso di
adeguati locali necessari ai propri servizi. L'arredamento, la
manutenzione ordinaria e straordinaria, l'attrezzatura e tutte le
spese vive relative all'uso ed all'utilizzazione dei detti locali
(telefono, energia, pulizia e ogni altro servizio) sono a carico di
Casino s.p.a..
Sono a carico di Casino s.p.a. tutte le coperture
assicurative connesse alla conduzione della Casa da gioco e di
tutti i beni ad esse pertinenti, quali, a titolo esemplificativo e
non esaustivo: la polizza globale fabbricati, incendio, scoppi di
gas, furti e rapine, responsabilità terzi e danni di qualsiasi
natura.
Articolo 8
Proventi di gestione
Gli introiti lordi di gestione sono rappresentati dai
proventi lordi di tutti i giochi in essere o di quelli che saranno
eventualmente introdotti in seguito.
Dal conteggio dei proventi lordi sono esclusi i proventi
degli ingressi, delle mance, dei proventi delle attività
complementari ed accessorie, i gettoni promozionali e i
promo-ticket, nonché delle entrate per spettacoli e trattenimenti
comunque organizzati da Casino s.p.a., all'interno o fuori della
Casa da gioco.
Casino s.p.a. versa le quote dei proventi di gioco di
spettanza regionale alla tesoreria di Regione, con le modalità di
cui al successivo art. 9. Tali quote assumono, all'atto del
versamento, natura di entrata di diritto pubblico.
Le orfanelle, cioè le vincite non ritirate dai giocatori,
dopo annotazione su apposito registro, verranno incluse nei
proventi del tavolo da gioco di pertinenza ed il 10% del loro
ammontare sarà devoluto a titolo di mancia.
La stessa procedura sarà seguita per le poussettes, puntate
non regolari effettuate dal giocatore dopo l'uscita del numero,
quando non sia possibile l'individuazione del giocatore per la
restituzione della puntata.
Nel caso si verificasse l'immissione in gioco di denaro e
gettoni falsi o fuori corso, o si verificassero eventuali ammanchi
di cassa, nessuna detrazione potrà essere operata sui proventi di
spettanza di Regione, dovendosi intendere che il rischio e il
conseguente danno ricadono unicamente ed interamente su Casino
s.p.a..
I cosiddetti "pagamenti di favore" sono effettuati da Casino
s.p.a. a proprio carico e non comportano detrazioni sui proventi di
spettanza di Regione.
Articolo 9
Versamento
Le quote dei proventi lordi giornalieri dei giochi spettanti
a Regione, raggruppati per dieci giorni sono comunicati a Regione,
entro e non oltre i cinque giorni successivi alla scadenza del
decimo giorno e sono versati, raggruppati per mese, entro e non
oltre il quinto giorno del mese successivo.
Nel caso di ritardo nei pagamenti, Casino s.p.a. sarà tenuta
a corrispondere a Regione, sugli importi pagati in ritardo, gli
interessi, in ragione annua, commisurati al tasso ufficiale di
sconto, maggiorato di 10 punti.
Trascorso il termine di 15 giorni senza che si sia provveduto
al versamento dell'importo dovuto, la Regione costituirà in mora la
Casino s.p.a. a mezzo di lettera raccomandata con avviso di
ricevimento e potrà avviare le procedure per la revoca e la
cessazione della gestione.
I tassi di cui sopra saranno applicati con un limite massimo
pari al tasso effettivo globale medio rilevato trimestralmente
dalla Banca d'Italia su operazioni in conto corrente oltre Euro
5.200, maggiorato del 50%.
Articolo 10
Quota dei proventi spettanti a Regione
A partire dal 1° gennaio 2009, per le attività di cui al
presente disciplinare, Casino s.p.a. versa a Regione una quota pari
al 10% degli introiti lordi dei giochi.
Articolo 11
Manifestazioni e promozione
Al fine di promuovere le attività della Casa da gioco, Casino
s.p.a. è tenuta a finanziare il calendario di manifestazioni
finalizzate ad incentivare le presenze della clientela presso la
Casa medesima e ad attivare ritorni di immagine e ricadute
promozionali su Saint-Vincent e sulla Valle d'Aosta.
Il programma annuale delle manifestazioni, operativo ed
economico, è predisposto da Casino s.p.a. di concerto con il
"Comitato per la promozione e le manifestazioni", formato dal
Presidente della Regione Autonoma Valle d'Aosta o da un suo
delegato che lo presiede, da un amministratore di Casino s.p.a. o
da un suo delegato e da un terzo componente in rappresentanza dei
Comuni di Châtillon e di Saint-Vincent, entro e non oltre il 30
novembre l'anno precedente a quello di riferimento.
Tale programma dovrà evidenziare esplicitamente la quota di
risorse destinata all'ospitalità esterna per permettere delle
effettive ricadute sull'imprenditoria turistica e commerciale del
comprensorio di Châtillon e Saint-Vincent.
Il funzionamento del Comitato è regolamentato attraverso
apposito protocollo predisposto dal Comitato stesso entro 120
giorni dalla sottoscrizione del presente disciplinare ed approvato
da Casino s.p.a. e dalla Giunta regionale.
Articolo 12
Controlli
Casino s.p.a. assicurerà, con il più severo controllo, la
regolarità dei giochi e dei relativi incassi.
Regione esercita, a mezzo del proprio servizio ispettivo,
qualsiasi forma di controllo, sia in modo continuativo e
sistematico, sia con interventi saltuari sui giochi, manifestazioni
varie, ingressi, servizi, ecc., con possibilità di accesso diretto
e in tempo reale al sistema informativo della Casa da gioco secondo
le modalità previste dall'apposito regolamento da approvarsi dal
Consiglio regionale entro un anno dall'entrata in vigore del
presente disciplinare. Nelle more continuerà ad applicarsi il
vigente regolamento dei controlli approvato dal Consiglio
regionale.
Casino s.p.a. provvederà a fornire in tempo reale
informazioni, tabulati ed in particolare risultati di gestione,
secondo le richieste del Direttore della Direzione Casa da gioco,
assicurando nel contempo la più completa disponibilità delle
strutture interne preposte al controllo di attività di gioco e al
controllo amministrativo.
Nessun tavolo o gioco può essere aperto o chiuso senza la
presenza di un rappresentante di Regione, nominato dal Presidente
della Regione Autonoma Valle d'Aosta.
Casino s.p.a. è tenuta inoltre a:
a) trasmettere a Regione una sintesi trimestrale del
reporting di Casino s.p.a. al fine di una completa conoscenza degli
andamenti gestionali della stessa, ivi compresa la realizzazione
del programma delle manifestazioni;
b) implementare ed utilizzare esclusivamente il sistema
integrato di sicurezza, anche a mezzo di video sorveglianza, con
particolare riferimento al controllo dei giochi ed al sistema
denominato "online" per il controllo delle slot machines, adottando
le più moderne tecnologie reperibili sul mercato. La Casino s.p.a
terrà costantemente informato il servizio ispettivo regionale su
eventuali anomalie del sistema integrato di sicurezza nonché sui
progetti evolutivi del sistema in modo da tener conto delle
eventuali osservazioni del servizio ispettivo.
Per quanto riguarda il sistema integrato di sicurezza, la sua
realizzazione sarà messa in atto al solo fine di assicurare un
controllo della regolarità dei giochi e comunque con esclusione
della sorveglianza sull'attività del personale. Le modalità per
l'accesso e l'utilizzo delle strutture di sorveglianza (sala
monitor dei controlli di sicurezza), da parte del servizio di
controllo regionale, saranno regolate da apposito protocollo,
approvato dalla Giunta regionale, previa intesa con la Casino
s.p.a. e sentita la Commissione consiliare competente, nel pieno
rispetto delle disposizioni vigenti in materia, in specie dell'art.
4 della legge 20 maggio 1970, n. 300, recante "Norme sulla tutela
della libertà e dignità dei lavoratori, della libertà sindacale e
dell'attività sindacale nei luoghi di lavoro e norme sul
collocamento".
Articolo 13
Piano di sviluppo
Il Consiglio regionale approva il Piano di sviluppo su
proposta della Giunta regionale. Regione finanzia gli investimenti
in esso previsti che continueranno ed essere realizzati da Casino
s.p.a., stazione appaltante dotata di mandato senza rappresentanza,
sulla base di uno schema contrattuale tipo approvato dalla Giunta
regionale.
Articolo 14
Disciplina del personale
Casino s.p.a. si impegna a garantire che il personale in
organico sia rispondente, sia sotto l'aspetto quantitativo che
sotto quello delle competenze, ad una gestione efficace ed
efficiente delle aree aziendali.
Casino s.p.a. amministra e gestisce il personale nel pieno
rispetto delle leggi che regolano il rapporto di lavoro e dei
contratti collettivi ed individuali di lavoro in essere.
Le nuove assunzioni saranno effettuate ai sensi della
"Regolamentazione delle assunzioni del personale presso il Casino
de la Vallée", approvata dal Consiglio regionale.
Per l'accesso alla qualifica di dirigente sono richiesti
requisiti di specchiata moralità, nonché capacità ed esperienza di
coordinamento di attività complesse e di gestione delle risorse
umane.
Articolo 15
Oneri fiscali
Gli oneri tributari, direttamente o indirettamente derivanti
dal presente disciplinare, saranno a carico delle parti in
conformità a quanto previsto dalle disposizioni di legge. Le spese
di bollo, di registrazione ed accessorie, presenti e future,
relative al presente disciplinare, sono poste a carico di Casino
s.p.a..
Articolo 16
Forniture
Fermo restando il rispetto della normativa vigente, Casino
s.p.a. dovrà dotarsi di un proprio regolamento relativo ai lavori e
alle forniture di beni e servizi, che trasmetterà a Regione entro
60 giorni dalla sottoscrizione del presente disciplinare. Per i
lavori e le forniture di beni e servizi, a parità di qualità e
condizioni e ove consentito dalle leggi in materia, Casino s.p.a.
si rivolgerà preferibilmente ad imprese aventi sede in Valle
d'Aosta.
Articolo 17
Ingressi
Per l'ingresso nelle sale da gioco deve essere rilasciata una
speciale tessera o titolo nominativi da Casino s.p.a., la quale ha
la facoltà di ritirarli o di negarli, a suo insindacabile giudizio
o su motivata richiesta del Direttore della Direzione Casa da
gioco, del Capo Servizio Ispettivo, dell'Ufficio interno di P.S.,
delle Compagnie territoriali dei Carabinieri e della Guardia di
Finanza.
L'ingresso alle sale da gioco e ai locali utilizzati per le
operazioni comunque inerenti allo svolgimento delle attività di
gioco è vietato ai minorenni, ai militari in divisa, alle persone
dedite notoriamente all'esercizio professionale del gioco e alle
persone che intendano svolgere operazioni di credito, fatta
eccezione per gli Istituti di credito autorizzati, convenzionati
con Casino s.p.a., per servizi all'interno della Casa da gioco, e
comunque alle persone a cui è stato inibito l'ingresso.
I residenti in Valle d'Aosta possono accedere alla Casa da
gioco in locali appositamente individuati e partecipare alle
attività di gioco elettronico, o ai tornei del cosiddetto gioco
Poker Texas Hold'em periodicamente organizzati
dall'Azienda.
Alla Casino s.p.a. è fatto divieto di promuovere il gioco
mediante messaggi specificatamente indirizzati ai residenti in
Valle d'Aosta sotto qualsiasi forma. I residenti in Valle d'Aosta
non possono accedere ai servizi di cambio assegni di cui all'art. 5
del presente disciplinare nonché utilizzare pagamenti elettronici
presso le casse della Casa da gioco.
Agli effetti della vigilanza delle Autorità governative, i
locali adibiti al gioco sono considerati come pubblici.
Casino s.p.a. è responsabile in via diretta ed esclusiva
verso le Autorità stesse di qualsiasi infrazione o
irregolarità.
L'eventuale attivazione di un corrispettivo per l'ingresso
alle sale da gioco e l'eventuale suo importo massimo sarà
autorizzato dalla Giunta regionale, sentita la Commissione
consiliare competente.
Casino s.p.a. potrà rilasciare, anche su richiesta del
Direttore della Direzione Casa da gioco o del Capo Servizio
Ispettivo, biglietti di ingresso omaggio a scopo
promozionale.
Articolo 18
Apertura e orari
La Casa da gioco deve essere tenuta aperta e funzionante per
tutto l'anno, fatta eccezione per il giorno di vigilia di
Natale.
L'orario di funzionamento delle sale da gioco e dei servizi
accessori è stabilito da Casino s.p.a., previa comunicazione a
Regione.
Articolo 19
Revoca della gestione
Regione si riserva, senza il riconoscimento di alcun
indennizzo, il potere di revocare la gestione per sopravvenute
ragioni ed esigenze di pubblico interesse ed in caso di
sopravvenuti provvedimenti legislativi e/o amministrativi
incompatibili con la gestione stessa.
Articolo 20
Cessazione della gestione
Nel caso di cessazione della gestione per qualsiasi motivo,
Casino s.p.a dovrà provvedere immediatamente al rilascio e/o alla
consegna e/o alla riconsegna a Regione, dietro sua semplice
richiesta scritta, di tutti i beni di sua proprietà e di proprietà
di Regione stessa, concernenti l'attività di gioco e tutte le
attività ad essa funzionalmente connesse.
Per il prosieguo dell'attività, i beni di proprietà di Casino
s.p.a., mobili e/o immobili, ritenuti dalla Regione funzionali alla
gestione della Casa da gioco, saranno acquisiti al valore netto
contabile.
Casino s.p.a. dovrà, inoltre, prestare ogni assenso
necessario per consentire a Regione, od al soggetto terzo da essa
designato, la continuità dell'attività di gioco e il mantenimento
del personale iscritto a libro matricola.
Casino s.p.a., a richiesta di Regione, sarà tenuta a
proseguire la gestione per un periodo massimo di 6 mesi.
Regione ha in ogni caso diritto di esercitare la prelazione
su qualsiasi cessione di beni immobili e di attrezzature di gioco
che Casino s.p.a. intenda effettuare, in qualsiasi momento.
Articolo 21
Disposizioni transitorie
Eventuali proprietà immobiliari funzionali alla gestione
della Casa da gioco, di proprietà di Casino s.p.a. alla data di
entrata in vigore del presente disciplinare, verranno acquistati
dalla Regione.
Per le proprietà immobiliari in corso d'opera, Casino s.p.a.
è tenuta a terminare i lavori, preventivamente all'acquisto da
parte della Regione.
Casino s.p.a. dovrà procedere a trasmettere alla Regione
l'elenco di dette proprietà immobiliari ritenute
funzionali.
La Regione procederà all'acquisizione al valore netto
contabile.
Président
- Nous sommes en discussion générale sur le
point 21; nous avons entendu ce matin le rapport de la part de
l'Assesseur Lavoyer, donc la discussion est ouverte, tandis que les
huissiers distribueront le rapport qui a été présenté ce matin par
l'Assesseur Lavoyer.
Je vous rappelle qu'ont été déposés 6 amendements de la part du
Popolo della Libertà et 7 amendements de la part du Partito
Democratico.
La parole au Conseiller Secrétaire Tibaldi.
Tibaldi (PdL)
- Alcune considerazioni su questo
documento... fra l'altro, il nostro gruppo ha presentato sei
emendamenti, credo che questo atto amministrativo venga votato
articolo per articolo e poi in fase complessiva, quindi sui singoli
emendamenti possiamo poi soffermarci, anche perché ci sono proposte
che pervengono da altre parti politiche.
Diciamo che nel giro di 18 mesi si è esaurita la funzione
innovatrice del disciplinare, che venne presentato nel dicembre
2007 dall'allora "Giunta Caveri", che sembrava essere una sorta di
toccasana, di rimedio, non voglio dire taumaturgico, ma quasi, per
una situazione di una casa da gioco che in quel momento versava in
notevole difficoltà. Sono bastati 18 mesi per vedere come la scorsa
estate la Regione è stata costretta a intervenire in maniera
robusta, con un'azione di ricapitalizzazione della società per
evitare il peggio, e altri mesi - a decorrere dal luglio scorso ad
arrivare ad oggi, poco meno di un anno - per approvare un
disciplinare o perlomeno esaminare e poi approvare un disciplinare
che rimodula di nuovo drasticamente la ripartizione fra la Regione
e la casa da gioco; anche perché la chiave di volta di questo
disciplinare sappiamo essere quello che si occupa della
distribuzione delle quote, dei proventi, ovvero l'articolo 10 che,
come abbiamo potuto constatare, vede un rovesciamento della
distribuzione, un rovesciamento per cui i 9/10 - normalmente quando
si parla di 9/10 sappiamo che c'è un appannaggio regionale, c'è un
vantaggio regionale, in questo caso i 9/10 sono rovesciati e vanno
a vantaggio dell'azienda, e la Regione si mantiene il decimo -
vanno a cercare di salvare una situazione che, se analizzassimo ad
oggi i conti, vedremmo che non è già nemmeno più salvabile con
questa nuova formula frazionale.
Allora, su questo, noi non abbiamo nascosto più di una
perplessità, lo abbiamo già dimostrato in commissione e con il
Presidente della Regione e con gli amministratori, o meglio il
vertice della Casa da gioco di Saint-Vincent. Riteniamo che
l'ennesima politica del paracadute e del soccorso a piè di lista
non sia senz'altro una politica educativa da un punto di vista
aziendale, ma non solo, anche da un punto di vista istituzionale,
perché se guardiamo gli ultimi anni al calo continuo degli introiti
e delle presenze, si è sempre sopperito con l'emergenza nella
modifica dell'articolo del disciplinare che prevede la
ripartizione. Adesso la formula è drastica, sono stati cancellati
tutti i commi successivi che Caveri, a suo tempo, aveva fatto come
Presidente con una certa meticolosità per cercare di giustificare
già allora l'ingiustificabile; oggi, con un comma secco, si decide
che il rapporto è nove a uno e, di conseguenza, questa è la
partita!
La situazione della casa da gioco nel frattempo non solo
peggiora di anno in anno, ma possiamo dire peggiora di mese in
mese, perché se anche voi, come tutti quanti noi, avete sottomano
la situazione, vedete che i rapporti decadali stanno ad indicare un
crollo vertiginoso dei proventi, ma soprattutto le presenze di
clienti che ovviamente si orientano altrove. Ci verrà riproposta la
solita favoletta della crisi congiunturale, della difficoltà delle
case da gioco, ma la nostra ha una difficoltà che è sempre
superiore rispetto alle altre. Mi risulta che al 15 giugno il calo
rispetto allo stesso periodo dello scorso anno abbia sfondato di
nuovo il tetto dei 6 milioni di euro e questo sta a suffragare
quello che diciamo da tempo: che la soluzione non è nella modifica
del regolamento, ma a nostro avviso la soluzione - da tempo lo
abbiamo detto e continuiamo a ribadirlo - sta nella privatizzazione
della gestione. Ovviamente
non c'è peggior sordo di chi non vuol
sentire
, questa è una formula che non piace, perché si
tratterebbe di sottrarre alla politica, che ha deteriorato
naturalmente la casa da gioco in questi anni, il controllo di
questa importante azienda valdostana e quindi, come dicevo prima,
la logica del paracadute rimane quella preferita da chiunque si sia
avvicendato a governare la Regione Valle d'Aosta. Il primo punto è
questo, l'articolo chiave di volta è l'articolo del soccorso che
non è certamente un articolo che sta a indicare una predisposizione
della politica regionale a guardare in chiave di prospettiva, ma
sta semplicemente a sostenere ciò che ormai, a nostro avviso, non è
più sostenibile.
Poi ci sono altri aspetti che non possono essere sottovalutati e
sui quali proponiamo degli emendamenti che, a nostro avviso,
possono essere perlomeno valutati dall'Assemblea.
Il primo è quello che, di fronte a tanta generosità da parte
della Regione nei confronti della casa da gioco, non ci sia un
minimo impegno da parte di questa nell'utilizzare una quota minima
di risorse per la promozione e il marketing. Ci sembra naturale che
di fronte a tanta generosità, ma soprattutto di fronte a tanta
liberalità - perché in fin dei conti si sono non poco allentate le
briglie nei confronti del gestore - che non si è più previsto un
tetto minimo per far fronte a una promozione per l'attrazione di
clientela, di nuove persone che vengono in quel di Saint-Vincent a
spendere non solo i loro soldi, ma a soggiornare e, di conseguenza,
a dare importanza anche sotto il profilo turistico non solo a quel
sito, ma a tutta la nostra Regione. E su questo abbiamo fatto un
emendamento specifico, perché la quota del 14 percento è stata
depennata, è stata cancellata
tout court
e in commissione
anche questo argomento lo abbiamo affrontato, senza avere peraltro
risposte convincenti da parte degli interlocutori, che ovviamente
paiono proseguire diretti per la loro strada.
Un altro aspetto veramente sconvolgente, a nostro avviso, è
quello che ha cancellato
tout court
l'articolo 4 del
disciplinare tuttora vigente, quello relativo ai gettoni. Sapete
che i gettoni, le
fiches
sono la moneta circolante avente il
corso legale all'interno della Casa da gioco di Saint-Vincent, sono
fiches
che vengono cambiate in denaro e quindi per
acquistarle bisogna erogare denaro e per ottenere il pagamento
delle vincite bisogna cambiarle, e le
fiches
, i gettoni
passano da una titolarità spiccatamente regionale, che aveva una
sua logica, una sua
ratio
, a una titolarità - e quindi
escono completamente dal controllo - aziendale, escono dal
controllo regionale per andare verso una titolarità totalmente
aziendale. Anche su questo proponiamo un emendamento di ripristino
di quell'articolo 4, che fu già oggetto di forte confronto non
solamente tra gli schieramenti di maggioranza e di opposizione, ma
anche all'interno della stessa maggioranza allora nel 2007, buona
parte della quale poi si è resa conto - e d'altronde la scrittura e
il mantenimento di quell'articolo 4 fu anche il significato di
questo epilogo politico - non potevano naturalmente essere concessi
a beneficio della casa da gioco.
Altre attenzioni naturalmente vanno nella direzione anche del
comprensorio, e stamattina con un'interpellanza abbiamo affrontato
l'argomento, su questo torneremo anche con un emendamento ad hoc,
anche perché il comprensorio deve beneficiare di un impianto
aziendale, che è costituito non solamente dalla casa da gioco, ma
anche dal Grand Hôtel Billia, e non può solamente contribuire in
senso di servizi, di offerta integrativa in termini di ospitalità e
di servizi in genere, ma ovviamente è il minimo che ci siano dei
benefici, dei ritorni, delle ricadute su quel territorio che è
immediatamente adiacente alla Casa da gioco di Saint-Vincent.
Su questi argomenti ho anticipato la presentazione di
emendamenti, che poi illustreremo cammin facendo. Non mi
dilungherei oltre; sentiamo il dibattito e naturalmente, visto che
c'è la possibilità di intervenire articolo su articolo e anche in
sede di dichiarazioni finali, noi ci riserviamo di fare le
valutazioni del caso.
Président
- La parole au Vice-président Chatrian.
Chatrian (VdAV-R)
- Grazie, Presidente. Oggi, dopo un
anno di questa legislatura, il Consiglio affronterà nero su bianco
lo strumento principe, come è stato detto dal collega Tibaldi,
strumento principale che regola i rapporti veri e propri fra casa
da gioco e l'Amministrazione regionale; soprattutto questo
strumento è il vero termometro, è quel termometro crudo, è quel
termometro attuale, pragmatico che trasferisce un po' lo stato di
salute della casa da gioco in numeri, in cifre e, ahimè, in
situazione: una situazione univoca, reale, oserei dire quasi
concreta e tangibile. È un po' come quella temperatura reale che
può essere positiva, può essere in equilibrio, tendente allo zero,
in equilibrio sempre, o potrebbe anche essere negativa.
Proprio un anno fa si partì subito su questo argomento così
complesso e delicato, e ci fu un primo intervento il 4 luglio, un
intervento legislativo - così venne definito - volto a raggiungere
un risultato immediato per quanto riguarda la gestione della casa
da gioco e l'assetto soprattutto delle responsabilità; quindi la
maggioranza decise di verticalizzare, da una parte, e
responsabilizzare, dall'altra parte, competenze di livello
aziendale e si fece indubbiamente la fotografia. Non parlerò quindi
del passato nella maniera più totale, ma parlerò del 1° luglio
2008; proprio in questa sede si disse: il 30 giugno 2008 si chiude
con una flessione dell'11,70 percento rispetto al 2007, pari in
valore assoluto a circa 6,5 milioni di euro in meno rispetto al
2007. Questa la base di partenza, quindi la riflessione vorrei
farla dal 1° luglio 2008, e soprattutto dal dibattito politico - ma
non solo - che è avvenuto in questa sede.
Ci è stato detto... anzi mi ricordo molto bene i colleghi
veterani mi dissero: ci sono tantissimi studi nei cassetti di tutti
i tipi, di tutti i generi. Il collega Tibaldi mi disse - dal
momento che siamo vicini di ufficio - che poteva donarmi tanti,
tanti studi, tanti, tanti progetti; ma in quest'aula, sempre nel
luglio, si disse: non ci sarà bisogno di nuovi studi, non ci sarà
bisogno di spendere ulteriori soldi; si cercherà comunque un
progetto reale, un progetto pragmatico, con degli obiettivi chiari,
semplici, che partono dalla riduzione del personale, che non
escludono il ricorso a personale nuovo, ma a tempo non pieno,
determinato, per i periodi di maggiore intensità. E quindi si partì
subito con una bella iniezione di denaro fresco, perché in luglio e
agosto i conti obbligavano a questa scelta politica; a settembre,
in Consiglio, la maggioranza ci disse che c'erano le basi per
avviare questo nuovo percorso, questa nuova virata, questa
possibilità di cambiare totalmente la direzione. Nel settore
commerciale, nelle funzioni della fidelizzazione della clientela e
del recupero della clientela si cambiò verticalizzazione, si
cambiarono i manager, si cambiarono l'
asset
, il management.
Quindi la politica decise fino in fondo, chi nella politica è stato
titolato indubbiamente, perché ogni tanto ci si confonde,
soprattutto si confondono i ruoli e sempre di più è semplice forse
banalizzare e confondere anche un po' le acque.
Il percorso fu interessante, ma fu lungo e anche difficile.
Sollecitammo allora la maggioranza, nel mese di novembre, per
avviare questo processo di piano di sviluppo, piano industriale;
iniziammo questo confronto vero e proprio in commissione nel
gennaio 2009. Affrontammo questo dossier, un dossier vecchio già
nelle prime fasi di confronto in commissione, e non dirò troppi
dati oggi, però qualcheduno sarei propenso a dirlo. Il piano
industriale arrivò in commissione vecchio... vecchio, perché i dati
non erano credibili, i dati non erano veritieri già da subito.
Immaginatevi che il piano industriale a noi presentato nel mese di
febbraio diceva questo:
"le previsioni nel 2009 sono, a livello
di introiti e di ingressi, di 106-107 milioni di euro circa; adesso
il trend, ormai nei primi sei mesi, è superiore al 10 percento
rispetto al 2008; quindi se si manterrà questo trend, a malapena
arriveremo a 90 milioni di euro di introiti e gli ingressi sono in
notevole calo"
. È un progetto sul quale noi enunciammo in
Consiglio tutti i nostri dubbi, un progetto quasi non credibile dal
punto di vista manageriale, (non politico, manageriale) perché non
abbiamo e non ho delle competenze per gestire un casinò nella
maniera più totale, ma quanto meno so leggere, so fare dei conti,
soprattutto ne vedo i risultati.
Oggi, forse proprio perché il Consiglio va a mettere mano a
questo strumento importante, forse è bene riflettere, perché i
primi risultati ci sono... un anno, dossier alla mano, numeri alla
mano. Tre mesi fa si approvò questo piano di sviluppo da noi
definito come un piano edilizio, non innovativo, che faceva un po'
un
mélange
dei vecchi piani, poco credibile dal punto di
vista dei tempi, ma poco credibile dal punto di vista anche del
cronoprogramma, della possibilità di programmare un percorso.
All'inizio di questo mese, proprio per questo dibattito, chiesi
al Presidente Empereur, a nome della IV Commissione, di chiedere
qualche dettaglio in più all'amministratore unico del casinò,
proprio per avere degli elementi e non parlare di "aria fritta" in
Consiglio regionale, per avere degli elementi, per poter verificare
se dei passi erano stati fatti a livello di dettaglio, visto e
considerato che proprio in questa sede, nel mese di aprile, si
parlò del piano di sviluppo come di un piano di dimensione un po'
più alta, che quindi non entrava assolutamente nel dettaglio
operativo, nel dettaglio di scadenze, nel dettaglio di dare delle
risposte immediate. La risposta ci è arrivata ieri - ringrazio
l'amministratore unico - che dice al Presidente di Commissione, che
gentilmente ieri ci ha informato:
"Le confermiamo che il
programma di massima è quello approvato dal Consiglio
regionale"
; tre mesi dopo l'approvazione del Consiglio questo è
quanto abbiamo, copia e incolla, del piano di sviluppo approvato
dal Consiglio. Queste sono le informazioni che abbiamo.
Arrivo al disciplinare, quale strumento importante che va a
modificare, strumento che regola questi rapporti fra casa da gioco
e Amministrazione regionale. Mi spiego meglio: uno strumento che
interpreta e mette nero su bianco la realtà, lo stato dell'arte
della nostra casa da gioco, la nuda verità, e può chiudere, come
vedremo, come è già stato detto dal collega Tibaldi, o aprire
finestre più o meno importanti, più o meno condivisibili, ma che
possono o non possono dare degli sviluppi.
Cercherò di focalizzare due o tre considerazioni su 4 articoli
principalmente: l'articolo 10, legato ai proventi, l'articolo 11,
il nuovo articolo 11 sulle manifestazioni e promozioni, come è già
stato detto, l'articolo 13, quello legato al piano di sviluppo, e
poi l'articolo 17, legato alla possibilità di far accedere i
valdostani alle sale da gioco. Abbiamo qualche informazione in più,
perché ne abbiamo poche di informazioni, quindi sovente dobbiamo
scrivere e fare degli "articoli 116" per avere quanto meno delle
informazioni documentate; è stato già detto e ripetuto: la casa da
gioco vive un momento di difficoltà importante. Detto questo, in
questi sei mesi ci sono state 32 promozioni con conseguenti aumenti
di livello fra i dipendenti della Casino de la Vallée, 32, più
ulteriori promozioni non di livello, ma di posizione all'interno
dello stesso livello. Strano, anomalo, sinceramente anomalo, visto
e considerato che lo staff a monte, quello dirigenziale, è stato
modificato quasi in toto e soprattutto verticalizzato.
Quote di mercato rispetto agli altri casinò: abbiamo sempre la
bandiera nera, non siamo assolutamente contenti di riportare questi
dati in Consiglio, ma questi sono i dati che noi abbiamo, e ormai i
primi sei mesi hanno già delineato un po' il
trend
soprattutto del 2009. Oltre a questo, il 2008 terminò con 15
milioni di euro in meno rispetto al 2007. Nel 2009, dati alla mano,
alla seconda decade del mese di giugno, il casinò perde, rispetto
allo stesso periodo del 2008, 5,5 milioni di euro... più dell'11
percento! Questi sono i dati, dati che fanno paura, dati che
spiegano probabilmente l'articolo 10, banale, ma spiegano
probabilmente i proventi che da 40 sono portati a 10, e la domanda
sorge spontanea. In commissione ho chiesto, in maniera pragmatica,
all'amministratore unico se il Consiglio non andrà ad approvare un
disciplinare vecchio... speriamo di no, me lo sono chiesto più di
una volta... l'amministratore ci ha risposto che c'è anche una
possibilità ulteriore, perché si sono abbattuti un po' i costi, di
conseguenza il 10 percento dovrebbe essere sufficiente.
Per quanto riguarda l'articolo 11 nessuna certezza. Le cose non
vanno bene, ma nel vecchio disciplinare nel 2007 c'era una
certezza, una percentuale: non inferiore al 14 percento, blindata,
sicura, certa. Questa volta il tutto viene messo nelle mani del
Casino de la Vallée in toto a finanziare il calendario delle
manifestazioni finalizzate ad incentivare le presenze della
clientela presso la casa medesima e attivare ritorni di immagine e
ricadute promozionali. Pragmatico, secco, semplice, snello, nessuna
certezza per il territorio, come è già stato ampiamente detto.
Sull'articolo 13, il piano di sviluppo, (rammarico totale) non
aveva avuto quanto meno in questi tre mesi un dettaglio ulteriore a
quello chiesto già in sede di piano di sviluppo nel mese di aprile;
fine giugno richiesta esplicita da parte del Presidente di
Commissione... Commissione competente che si occupa di casa da
gioco, la risposta è stata: "Avete già il piano di sviluppo, è lo
stesso, e noi stiamo lavorando per andare avanti". Aspettavamo
sinceramente qualcosa di più, un dettaglio in più, qualche risposta
più concreta, qualche risposta più amministrativa, non politica, la
politica ha già scelto, ha scelto nel mese di aprile, ma la
risposta invece di tipo amministrativo, di tipo gestionale; ci
aspettavamo quanto meno una scansione di tempi, una scansione di
lotti... rammarico!
E poi, per terminare, l'articolo 17 è stata una scelta, ci è
stato detto dal Presidente della Regione in commissione,
semplificando; sinceramente non condividiamo questa apertura, ma
non condividiamo soprattutto la volontà di mascherare questa
apertura quasi sotto un cappello un po' diverso, sotto un cappello
quasi di clienti potenziali, necessari, di potere eventualmente...
crediamo non saranno i potenziali clienti valdostani assolutamente
a invertire la tendenza, drammatica, della nostra casa da gioco, e
la perdita si consolida, come è stato detto.
Abbiamo pensato di "redarre" degli emendamenti proprio su questi
quattro articoli, ma ahimè sono il risultato di una gestione, sono
il risultato di questo anno, perché sono partito volutamente dal 1°
luglio 2008, quindi non abbiamo portato ulteriori dati, è già stato
detto tanto, lo abbiamo detto anche noi... pur essendo neofiti...
l'ultima volta ci eravamo già confrontati su quello che è stato
negli ultimi 5 anni, 10 anni, 15 anni.
Il nostro è quindi un voto sicuramente negativo, ma negativo non
sullo strumento in sé, sul percorso che porta a questa decisione, a
questo strumento. Un negativo pesante e un negativo che lega
indubbiamente non solo la gestione, non solo le scelte, non solo il
titolo di chi è stato titolato, legittimato a percorrere, a
tracciare questa eventuale modifica. È sicuramente, il nostro, un
voto politico negativo su questa gestione, su queste non strategie,
sulla managerialità; ripetiamo, noi siamo quanto meno deputati, da
una parte, a controllare e, dall'altra, non siamo assolutamente dei
manager di casinò e degli indirizzi che sono stati dati, ma
soprattutto oggi penso che dobbiamo fermare la pallina
assolutamente sui risultati... ahimè, risultati non confortanti! E
forse la pallina non si è fermata, ma a nostro modestissimo avviso
la situazione è drammatica e la virata non c'è stata, il
mantenimento nemmeno; il calo però è forse strutturale e pesante.
Quale rimedio? Penso che questo sia il rimedio più semplice: la
modifica radicale dello strumento amministrativo più importante,
che ha indubbiamente come obiettivo quello di quasi azzerare i
proventi spettanti all'Amministrazione regionale. Poche certezze,
quasi nessuna per l'indotto di Saint-Vincent e di Châtillon, un
cronoprogramma che auspicavamo, che non è arrivato e, per finire,
un po' di divertimento, ahimè, per i valdostani!
Président
- La parole à la Conseillère Patrizia
Morelli.
Morelli (VdAV-R)
- Merci, M. le Président. Chers
collègues, juste pour me pencher en particulier sur un argument
qu'aujourd'hui Camera dans
La Stampa
a défini:
"una
svolta epocale, porte aperte ai residenti"
, un argument qui
risque de passer un peu sous silence... altro che
"svolta
epocale"!
L'article 17 introduit la possibilité pour les valdôtains
d'accéder à la maison de jeu dans des locaux expressément destinés
aux activités des jeux électroniques, ainsi que de participer aux
tournois de poker. Par un modeste alinéa du disciplinaire on efface
une histoire de 63 ans, une histoire commencé en '46 et il a été
intéressant pour moi d'aller voir les procès-verbaux des séances du
'46 quand à l'intérieur du Conseil on a décidé de l'ouverture du
casino et de la fermeture aux valdôtains. Je vous cite une frase
synthétique mais significative:
"Il prof. Chabod ritiene
pertanto che non possano sussistere dubbi sull'utilità della casa
da gioco per la Valle, tenendo però presente che da tale casa da
gioco dovrebbe essere escluso l'elemento locale".
Et
"questa
esclusione dell'elemento"
a été un peu l'argument qui a porté à
l'ouverture du casino, un peu l'argument
sine qua non.
Aujourd'hui, si le disciplinaire sera voté, les valdôtains
pourront jouer aux slot machines, car il est absurde qu'ils ne
puissent pas le faire, du moment qu'ils ont déjà la possibilité de
jouer aux jeux électroniques dans tous les bars de la Vallée et
ailleurs. Absurde c'est l'adjectif que le Président a utilisé en
IV
e
Commission pour répondre à ma question sur les
motivations de cette ouverture, et il l'a fait en stigmatisant
cette sorte de discrimination qui empêche au peuple valdôtain de
jouer au casino et que l'on veut éliminer.
C'est donc dans le but de porter remède à une injustice, qui
voit les valdôtains dans une situation de limitation de leur
liberté, que l'on introduit cette nouvelle disposition.
Personnellement je la trouve un peu faible comme motivation,
Président; nous croyons de représenter quelques valdôtains en
considérant cette ouverture inopportune pour plusieurs raisons qui
n'ont rien d'idéologique. D'abord ce n'est pas avec l'ouverture aux
valdôtains, l'a déjà dit le collègue Chatrian, que l'on va résoudre
les graves problèmes du casino, la crise est bien trop profonde et
structurelle pour que la bassin exigu des joueurs potentiels
valdôtains puisse peser significativement sur le bilan de la maison
de jeu. Au contraire, dirais-je, le moment de crise économique et
industrielle qui frappe essentiellement la basse Vallée, donc une
zone limitrophe au casino, pourrait hélas pousser plus de gens à
cultiver des espoirs illusoires et à tenter fortune, en portant
atteinte aux revenus familiales déjà limités par la crise. Il est
d'ailleurs démontré que c'est justement dans les moments de crise
que les jeux ont plus de succès, tous les jeux et donc même les
slot machines. D'ailleurs les slots machines du casino n'ont rien à
voir - ou bien peu - avec les jeux électroniques que l'on trouve
dans les bars, aux slot machines du casino on peut jouer des
dizaines de milliers d'euros, on peut même gagner des dizaines de
milliers d'euros, mais plus probablement on peut en perdre. Et je
vois mal, je n'arrive pas à considérer l'Administration régionale
jouer le rôle lâche de celle qui veut plumer les citoyens qu'elle
normalement serait censée tuteler, protéger.
Je sais que l'Etat italien fait la même chose pour ce qui
concerne tous les différents jeux: loto, loterie et jeux
électroniques, mais je ne souhaite pas que la Région Vallée d'Aoste
en fasse autant. Et probablement même la Junte a quelques petites
résistances psychologiques là-dessus, car elle essaie tout de même
d'atténuer le fait négatif de la disposition en précisant qu'il est
interdit
"di promuovere il gioco mediante messaggi
specificatamente indirizzati ai residenti in Valle d'Aosta sotto
qualsiasi forma"
; ça sonne un peu superficiel... pour ne pas
dire hypocrite! Et même l'autre précision que les valdôtains
"non possono accedere ai servizi di cambio assegni e utilizzare
pagamenti elettronici"
me fait surgir l'idée de toutes les
possibilités alternatives qu'il existe pour se procurer de
l'argent.
Mais il y a aussi une autre raison qui devrait faire réfléchir
un peu plus à ce propos et c'est que dans une Région aussi petite -
et cette raison a en réalité été évoquée en passant - où tout le
monde se connaît, les relations de connaissance et le lien de
parenté entre le personnel et les clients peuvent compliquer pas
mal les choses et arriver à créer dans les clients provenant de
l'extérieur un petit suspect qu'il pourrait y avoir des combines
qui, de quelque façon, les défavorisent par rapport aux résidants.
Et je crois qu'il n'y a rien de pire que le manque de confiance
envers l'impartialité d'un casino pour faire fuir les clients!
D'ailleurs, l'ouverture du casino aux résidants a déjà été tenté en
voie expérimentale il y a 30 ans; je crois que le Président s'en
souvient, et c'est justement pour ces raisons, pour les raisons que
je viens d'évoquer qu'elle a été abandonnée, car c'était une
situation qui, à la fin, causait plus des désavantages que des
bénéfices. C'est vrai qu'à l'époque l'on ne parlait pas de slot
machines, mais le suspect de possibles trucages ne vaut pas
seulement pour les jeux traditionnels, il peut très bien valoir
même pour les jeux électroniques.
Il y a aussi un autre problème: si pour les slot machines on
pense confiner les valdôtains dans un endroit bien à eux, dans un
petit
ghetto
pour les valdôtains, comment pense-t-on
s'organiser pour les tournois de poker, qui normalement se tiennent
à l'intérieur des salles du casino? Est-ce qu'on va surveiller
constamment les valdôtains pour qu'ils n'abandonnent pas leur poste
de jeu? Est-ce qu'on va transformer le personnel en agents de
Police pour demander les pièces d'identité pour vérifier la
résidence des joueurs?
Bien, pour finir, avant de conclure, je voudrais encore exprimer
une considération et c'est une considération qui est très
personnelle, mais qui ne fait que renforcer ma position de
désaccord. Probablement c'est quelque chose que je ressens
seulement moi, mais j'ai toujours considéré l'interdiction d'accès
au casino plus comme une marque d'attention de la part de la Région
envers les citoyens que comme une limitation de la liberté
personnelle, une sorte de mesure de protection presque un peu
familiale de la Région envers les citoyens valdôtains et j'ai été
plutôt fière de cet aspect, quand il m'arrivait d'en parler par
exemple avec des touristes ou avec des gens provenant de
l'extérieur de dire: mais nous on ne peut pas jouer au casino, la
Région ne nous le permet pas! Eh bien, maintenant je vois et je vis
cette modification un peu comme une sorte d'abandon de la part de
la Région vis-à-vis des valdôtains, un abandon et un fait de
renoncer encore à une petite parcelle de notre spécificité, pour
mieux répondre à une philosophie de pur profit.
Si dà atto che dalle ore 16,16 presiede il Vicepresidente
André Lanièce.
Presidente
- La parola al Consigliere Donzel.
Donzel (PD)
- Egregio Presidente, care colleghe e cari
colleghi, non staremo a parlarci addosso fra esponenti di
minoranza. Cercherò quindi di dire in modo molto sintetico quali
sono le nostre impressioni rispetto a questo provvedimento
estremamente delicato e estremamente importante, che merita davvero
tutta la nostra attenzione. Provvedimento che segna un cambiamento
profondo nella vita della Regione autonoma Valle d'Aosta, dove il
casino ha sempre avuto un ruolo di importanza strategica notevole,
quindi questo documento, anche se fatto in maniera stringata e
anche piuttosto affrettata - perché c'è un emendamento del nostro
partito che rileva una questione linguistica banale, cioè l'uso
dell'articolo davanti al termine Regione, o meno, che però la dice
lunga anche su come si redige un documento di questa importanza -
merita magari che sia riletto da un tecnico e ripulito da quelle
piccole imperfezioni che ci sono in un articolo. So che vi verrà da
fare la battuta: adesso fa il professorino d'italiano... no, questo
è un documento di valenza giuridica, è un documento intorno al
quale gira una quantità enorme di denaro, merita la spesa che sia
riletto e corretto; come si fa con gli emendamenti della minoranza
che vengono corretti e puntualizzati, tanto vale che si correggano
e si puntualizzino anche i documenti fatti dalla maggioranza!
Dentro questo documento si racchiude un riassunto che riguarda
tre importanti azioni messe in campo dalla Giunta regionale e dalla
maggioranza e, in parte, anche dalle stesse forze di minoranza per
quanto riguarda il piano di sviluppo; tre azioni importanti che
oggi arrivano a un punto chiave. Sostanzialmente le tre azioni,
come già hanno detto alcuni colleghi che mi hanno preceduto, sono
quella dell'aumento di capitale, dell'amministratore unico e del
piano di sviluppo. Queste tre azioni, in particolare le prime due,
l'aumento di capitale e l'amministratore unico che portano una data
memorabile, quella del 4 luglio, dove noi non suoneremo sicuramente
le campane a festa, come è tradizione negli Stati Uniti... dicevo,
aumento di capitale, amministratore unico e poi piano di sviluppo,
ma soprattutto le prime due dovevano costituire la strategia
rivoluzionaria del rilancio della casa da gioco: questo
disciplinare ci dice che è stato un
flop
clamoroso.
Devo dire che c'era sull'amministratore unico anche una
componente della minoranza che aveva esultato per questa scelta;
noi non ci schierammo contro, perché dicemmo: lavorate,
maggioranza, lavorate, fateci vedere; a noi l'unica cosa che
interessa è vedere questo casinò che si rimette in moto. Quindi non
abbiamo fatto ostruzionismo, non si può dire che ci siamo messi lì
a fare le barricate ed a impedire, rallentato, fatto melina in
commissione o ostruzionismo... abbiamo detto: lasciamo andare.
Lasciamo andare e guardate dove siamo: siamo a sottoscrivere un
documento che segna il fallimento di questa politica!
Il piano di sviluppo... quante volte abbiamo chiesto in
commissione all'amministratore di dirci una cosa soltanto, due
idee, non di come costruire altri saloni, su cui abbiamo dato via
libera, facciamo il salone delle feste, ma due idee su come
ricominciare a vedere qualcuno al casinò... mai una volta che
questa domanda abbia avuto una risposta, mai! Si diceva: ma poi
vedremo, ma quando ci sarà il salone delle feste nel 2013 metteremo
in moto... ma non ci arriveremo mai a quella data lì! Non ci
arriveremo mai a quella data lì!
Incuriosisce poi che si citi, per esempio, nella relazione
l'attuale crisi economica come l'elemento che dovrebbe motivare le
ragioni di questa difficoltà. Uno, innanzitutto fa piacere che a
distanza di tempo la crisi economica sia percepita anche
dall'Amministrazione, nel senso che in sede di votazione di
bilancio fu assolutamente negata la difficoltà e la durata di
questa crisi; ma guardate che i dati ufficiali del gioco dicono che
il gioco cresce, cioè che la crisi non ha fatto diminuire il numero
dei giocatori. Anzi, il paradosso, che io dico "paradosso
terribile", il paradosso allucinante è che aumenta il numero dei
giocatori; certo, non magari nei casinò...
(interruzione di un Consigliere, fuori microfono)
...ci arriviamo, stiamo facendo un ragionamento. Certo non nei
casinò, però vuol dire che in alcune realtà si riesce a catturare
il giocatore. Certamente il gioco elettronico sappiamo fa giocare
da casa e quindi evita gli spostamenti, eccetera, di questo siamo
assolutamente coscienti, ma siamo anche coscienti che ci sono dei
casinò che se non guadagnano, perdono di meno; hanno attutito
queste difficoltà, sono in grado di affrontare meglio questa
situazione.
E quindi veniamo al merito dei contenuti di questo disciplinare,
che è stato riassunto in tre punti: maggior chiarezza su "chi fa
che cosa", il cambio degli introiti e la questione valdostana.
Riassumo il riassunto già fatto dall'Assessore al bilancio. Sulla
maggior chiarezza di "chi fa che cosa", veramente non ci sono
sostanziali differenze o divergenze rispetto al disciplinare
precedente; anzi, noi abbiamo l'impressione che, vista la natura,
vista la portata di questo disciplinare, in alcuni emendamenti che
noi presentiamo, noi chiediamo che la natura di questo disciplinare
possa essere in qualche modo rivista e aggiornata, cioè che questo
non sia il disciplinare che varrà da qui al futuro, perché allora
vuol dire che abbiamo rinunciato a guadagnarci con il casinò, vuol
dire che abbiamo gettato la spugna. Almeno, modificando le date di
durata di questo provvedimento diciamo: va be', se c'è
un'inversione di tendenza, ci riprendiamo in mano questa questione
del casinò. Infatti la questione degli introiti, cioè il casinò da
grande risorsa per le casse regionali che diventi di fatto una
realtà che si autoalimenta, che autosopravvive a sé stessa, è
sicuramente un enorme passo indietro. Un enorme passo indietro che
in qualche modo è giustificabile da un unico ragionamento: non fare
questa scelta oggi vorrebbe dire mandare a casa un tot di persone.
Questa è l'unica cosa che in qualche modo ci fa guardare con un
attimo di responsabilità questo provvedimento; è un provvedimento
alla disperata che, però, fatto in questo modo, salva dai posti di
lavoro. Siamo arrivati al casinò che da motore di sviluppo della
Valle d'Aosta diventa una specie di luogo dove si salvano i posti
di lavoro.
Si dà atto che dalle ore 16,32 riassume la presidenza il
Presidente Alberto Cerise.
Presidente
- ....colleghi, per favore...
Donzel (PD)
- Infine, l'ultima questione... ma capisco
che Salzone doveva spostarsi e poi non ha rispettato il comunicato
stampa, quindi c'è qualche difficoltà ancora di comunicazione...
siccome avevo letto che si spostava anche Salzone nei comunicati
stampa, adesso capisco la difficoltà, capisco la difficoltà...
(interruzione del Consigliere Salzone, fuori
microfono)
Presidente
- ...prego, collega Donzel...
Donzel (PD)
- ...ma lo so che parliamo di un argomento
che è di economia, di soldi... è un po' più difficile camuffare
questo rispetto ai voti!
Invece, sulla "questione valdostani", ma mia considerazione, la
considerazione che facciamo noi, è che stiamo prendendo un
provvedimento che richiederà subito ulteriori modifiche.
Innanzitutto è un provvedimento che è stato lanciato sui giornali
come la grande apertura ai valdostani della casa da gioco, in
realtà si apre loro uno stanzino, cioè francamente lo trovo - e lo
dico - personalmente umiliante che noi, valdostani, si vada giocare
in un tendone e ci venga detto: potete entrare in quell'angolino...
francamente che questa sia la grande rivoluzione per i valdostani
io non la vedo proprio!
Stando a questo disciplinare così come è scritto, viene creato
uno stanzino per i valdostani? Io vi guardo e vi chiedo: davvero
questo è il provvedimento che cambia la politica del casinò?
Sarebbe più logico dire: ai valdostani non è dato di giocare a
certi tavoli, ma possono giocare con le slot machines. Ma qui nasce
il problema: che abbiamo introdotto un'idea che per cambiare questa
casa da gioco creeremo delle stanze dove i giochi si mescolano fra
di loro, c'è slot machines e c'è campo da... e quindi se un
valdostano gira per di là... cosa fa? ha sopra la targhetta
"si
de ma téra... si de notra téra"
(traduzione letterale dal
patois: "sono della mia terra... sono della nostra terra") non
posso avvicinarmi al gioco della roulette devo solo girare con le
slot
e quindi sono obbligato a stare... questa norma è una
norma che crea più problemi di quanti ne risolva!
Guardate che non ho nessuna pregiudiziale rispetto al fatto che
i valdostani entrino nella casa da gioco, penso che i cittadini
siano maturi e quindi possano decidere se giocare o non giocare, ma
non riesco a capire la logica di farli giocare in uno stanzino buio
invece di poter giocare insieme a tutti gli altri e creare, invece,
problemi enormi di gestione alla casa da gioco! Andiamo a creare
già dei problemi a una casa da gioco che ha ben altri problemi che
stare a badare ai valdostani dove giocano e dove non giocano! Il
vero problema di questa casa da gioco è trovare giocatori di
qualità, con grande disponibilità economica che vadano lì.
Una cosa che poi mi interesserebbe capire una volta tanto è
riuscire ad avere una chiara situazione dell'evoluzione del
personale, perché a fronte di dichiarazioni che personale non ne
viene assunto, vorrei che si distinguesse fra tempo determinato,
indeterminato, collaborazioni, consulenze, eccetera, e avere anche
un quadro una volta un po' più chiaro di tutta la vicenda che ruota
intorno alla "questione casinò". Per cui è chiaro che noi prendiamo
atto, con una certa amarezza, di questa prospettiva che viene
aperta da questo disciplinare; noi avremmo voluto una casa da gioco
che riparte, una casa da gioco che mette in moto, che fa risorse
per la Valle d'Aosta... così non è! Ma ci rendiamo conto che in
questa fase l'alternativa sarebbe buttare fuori i dipendenti dalla
casa da gioco.
Allora non inventiamoci questa storia dei valdostani come la
grande rivoluzione tecnica della casa da gioco, mi sembra uno
"specchietto per le allodole" che nasconde la pochezza di questo
progetto. Tra l'altro, ancora una volta, ribadisco che manca una
vera e propria sinergia fra casa da gioco, comune, territorio,
eccetera, sempre di più questa casa da gioco è chiusa su sé stessa,
adesso ha un po' più di soldi da amministrare e spendere al suo
interno, ma mi pare anche non positivo che sia stata cancellata la
soglia minima percentuale di soldi che vanno investiti in
promozione. Non è uno sbarramento a scelte importanti, era un
segnale di un'attenzione per cui la casa da gioco non deve
autoutilizzare questo denaro, ma deve investirlo; era un segnale
importante e anche questo segnale importante viene cancellato. Per
cui anche su quello c'è un emendamento; poi, se ci sarà modo nel
dibattito successivo, illustreremo con più chiarezza gli
emendamenti.
Dal nostro punto di vista c'è una forte criticità e l'unica cosa
che ci fa esitare rispetto a dare un voto totalmente contrario, ma
magari orientarci verso un'astensione, è quella - ripeto - che qui
si gioca di nuovo sulla pelle dei lavoratori. È vero che sono dei
lavoratori ben retribuiti, ma bisogna essere franchi rispetto alla
realtà che abbiamo davanti; qui stiamo andando all'affossamento di
questa casa da gioco se non si trovano delle vere soluzioni, che
non sono quelle dello stanzino per i valdostani con le quattro slot
machines per conto loro! Grazie.
Président
- Il y a d'autres? Il n'y a plus
d'interventions? Je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA)
- Merci, M. le Président. Mi pare che dal
dibattito che è emerso sulla modificazione del disciplinare, il
punto focale di tutti gli interventi sia stato prevalentemente
centrato sulla modifica del rapporto fra Regione e casa da gioco
per quanto attiene la percentuale sui proventi. Noi riteniamo che
questa modifica vada inquadrata in un contesto più ampio: infatti,
l'attività della casa da gioco è stata condizionata in questi
ultimi anni, in modo particolare nel 2008, da eventi che hanno
interessato l'intero settore del gioco d'azzardo. Sono eventi che
si possono riassumere in due problematiche: una, i condizionamenti
connessi all'evoluzione del quadro normativo e, l'altra, i
condizionamenti connessi all'evoluzione del mercato. Sul quadro
normativo, la normativa sul fumo, che ha causato un serio
contraccolpo agli introiti dall'inizio del 2005, la normativa
antiriciclaggio che ha condizionato fortemente gli introiti nel
corso del 2008, condizionamenti connessi all'evoluzione del
mercato, concorrenza crescente del gioco pubblico, del gioco
online, di altre forme di gioco autorizzato, progressivo
spostamento dell'interesse dei giocatori verso il gioco ludico a
discapito del gioco di azzardo, la congiuntura economica
sfavorevole che è culminata nella crisi iniziata nel 2008, crisi
per la quale abbiamo cercato anche di dare delle risposte che non
ha risparmiato i tradizionali bacini di utenza primari.
Detto tutto ciò, noi non è vogliamo negare la difficoltà in
questo momento che ha la casa da gioco, però riteniamo che sia una
difficoltà che vada inquadrata in un contesto anche di carattere
generale. Vogliamo anche sottolineare che, accanto a questi
condizionamenti esterni che hanno riguardato non solo la casa da
gioco di Saint-Vincent, ma tutte le quattro case da gioco italiane,
si aggiungono alcune criticità che sono proprie del nostro casinò,
e a queste criticità probabilmente - parliamo dell'inadeguatezza e
della vetustà delle strutture - il piano di sviluppo potrebbe dare
delle risposte, potrebbe creare quel presupposto di rilancio.
Quindi la scelta della modificazione di questo disciplinare,
soprattutto per quanto attiene il riparto, è una scelta che ha
comunque un arco temporale, e successivamente questo Consiglio,
esaminate le risultanze di questo provvedimento, potrà
eventualmente rimodificare tale tipo di disciplinare. In questo
momento riteniamo che questa sia una scelta più corretta rispetto a
quella di un ripiano che viene fatto annualmente per rendere
l'equilibrio finanziario del bilancio della casa da gioco
stessa.
Riteniamo quindi che questo disciplinare vada approvato. Sugli
emendamenti risponderemo poi sui singoli articoli, nel momento in
cui saranno illustrati sui singoli articoli.
Président
- La parole au Président de la Région,
Rollandin.
Rollandin (UV)
- Grazie, Presidente. Il dibattito di oggi
segue una serie di valutazioni che nell'arco di un anno sono state
fatte a vario titolo e in momenti diversi, legati a due serie di
valutazioni. La prima: cosa era possibile fare per cercare di
attivare un meccanismo che, in qualche modo, invertisse la tendenza
in atto o fermasse il declino. Sotto questo profilo si è immaginato
che potessero essere utili tre aspetti, e sono stati anche
richiamati: avere la possibilità di un amministratore unico che, in
quanto tale, potesse essere in grado di gestire le situazioni che
di volta in volta si fossero create; un piano strategico che
potesse essere discusso e rendere merito rispetto alle
progettazioni esistenti di un intervento coordinato fra l'attività
del casinò e l'attività del Grand Hôtel Billia, e il terzo punto
legato alle strategie di mercato che avrebbero potuto essere messe
in atto.
Tutte queste situazioni, come i colleghi possono capire - poi si
possono dire tante cose - non hanno effetti né immediati, né a
brevissimo termine; il fatto di entrare in una situazione - credo
che tutti quelli che hanno voluto avere questo confronto hanno
potuto vederlo - è che sicuramente non è una situazione difficile
purtroppo solo per il casinò, ma in senso generale. Il punto di
riferimento è di vedere chi perde di meno, perché questo è il
discorso oggi. Se andiamo a vedere i vari conti, come a fine anno,
noi abbiamo, raffrontando i quattro casinò nazionali, dei dati che
sono significativi, che sono - quindi dal 1° gennaio 2009 al 31
maggio 2009 - Sanremo meno 7,1 percento, Saint-Vincent meno 12,7
percento e Campione meno 2, però riferito al cambio moneta (qui il
reale è meno 11,75, ma con il cambio moneta viene meno 2), e
Venezia meno 15,3 percento. I casinò a livello internazionale in
Francia perdono da meno 8 a meno 11, in Spagna meno 11 percento, in
Inghilterra meno 26, Germania meno 21, Slovenia meno 10, Mendrisio
meno 16 percento, Lugano meno 25 percento. Non è che ci consola,
non è che questi dati ci portano a dire: siamo i penultimi, quindi
siamo bravi. Il problema vero è che sul discorso del gioco, al di
là delle osservazioni che non sto a ripetere, che sono già state
fatte correttamente dai colleghi sul perché non c'è più questa
presenza di giocatori importanti nell'ambito del casinò, perché...
dov'è che noi perdiamo? Sui francesi, noi perdiamo 3 milioni e
"fischia" su 6; sul resto, sugli americani adesso, in questi 4
mesi, si è passati da 13 a 14 milioni di euro, ma sul discorso
francese non ci sono più i giocatori, né qui, né da nessuna
parte.
C'è, in alcune situazioni... vogliamo dire pane al pane?
un'organizzazione che è quella dei
porteurs
che, a seconda
di come sono collegati con la casa da gioco, trasferiscono una
serie di giocatori da A a B, c'è stato il buon Sanremo che ha
portato in quel momento, con la presenza dei
porteurs,
l'aumento. Finito questo effetto, c'è la caduta libera, perché gli
stessi si spostano in un altro casinò, e così via. Questa è la
drammatica verità, poi possiamo dircele e raccontarcele, questa è
la verità! Mettiamo a questo tema la situazione dell'online, che
fra un po' entrerà come uso comune, si giocherà liberamente;
mettiamo tutti gli altri giochi e... chi è che va più al casinò?
Oggettivamente c'è una difficoltà che è indipendente dal management
e dalla direzione, perché questa è la realtà, questi sono i dati
del casinò, questo è il risultato del gioco e non delle parole.
A fronte di questo, qual è stata la possibile soluzione? Quella
di creare delle premesse per avere una struttura sicuramente
all'altezza, una struttura che fosse meglio adeguata a un tipo di
gioco in evoluzione, e allora ecco che si è fatto un piano
minimale! Non abbiamo fatto piani di rifacimento del casinò, di
rifare tutto nuovo, ma perché correttamente bisognava stare in
limiti che potessero essere compatibili con un investimento di 50
milioni di euro che va nella direzione di attivare quei meccanismi
che fanno dire che è una casa da gioco sicuramente attraente, con
una serie di possibilità, quelle che abbiamo visto e che portano a
dire che si può immaginare che se c'è una ripresa o se c'è una
possibilità di avere nuovamente un certo tipo di gioco e di
giocatori, questa può essere l'occasione da sfruttare. Il resto,
purtroppo, sia sul discorso del marketing, sia sul discorso di come
afferrare i giocatori... non dimenticate che stanno tutti facendo
lo stesso discorso, tutti cercano di portarsi via i giocatori da
una zona all'altra, questa è la verità e i risultati... attenzione,
anche nelle sale da gioco, anche a Saint-Vincent sono aumentate in
alcuni mesi le presenze, ma l'incasso è diminuito anche nei giochi
americani perché non ci sono più soldi, anche a livello di
macchinette! Questo per dire che noi non abbiamo voluto con questo
vendere quello che non c'è; noi abbiamo detto che la situazione è
critica, la situazione è quella di dire: o facciamo tutti gli anni
un aumento di capitale oppure dobbiamo modificare il disciplinare.
Di fatto già oggi, come abbiamo detto, è vicina al 78 percento la
quota di riparto, perché tutte le volte abbiamo fatto l'aumento di
capitale, quindi è inutile dirlo.
Adesso arriviamo al 90 percento; certo, è una barriera limite,
sicuramente, non siamo mica felici di dire che questa è l'esigenza
che oggi otteniamo. Abbiamo anche detto che questa ulteriore
valutazione è legata anche al fatto che si entrerà in una fase di
ristrutturazione piuttosto importante, là dove si dice che ci
saranno disagi nell'attivazione sia a livello di casinò che a
livello di Billia. Come dicevo stamani, nel momento in cui ci sarà
una ristrutturazione si chiuderanno alcune stanze, quindi ce ne
saranno di meno e ci sarà un disagio per i giocatori. Ancora, ho
sentito su questo tutta una serie... sul discorso di interventi
voglio dire che drammaticamente sul calo di ingressi al casinò...
avete visto Venezia: taglio quota fissa casinò, il Comune cerca
nuovi sponsor, da 107 passa a 100. Stessa cosa si fa per Sanremo,
sono tutti nelle stesse braghe di tela! Non è che sia consolante,
ma l'alternativa non c'è: o ricapitalizzi o tagli negli introiti
corrispondenti.
Non dimentichiamo che rispetto all'attività svolta in questi
mesi abbiamo fatto di tutto attraverso questa Amministrazione per
razionalizzare il più possibile i giochi, per utilizzare al meglio
gli spazi... e per razionalizzarli, sono state aumentate anche le
ore di gioco quando ci sono i giocatori, perché c'era anche un
limite: molti non erano disponibili e oggi sono state aumentate le
ore di gioco nelle giornate, là dove c'è una presenza - come
succede, per fortuna, in fine settimana - dei giocatori, perché
succedeva che quando c'erano i giocatori si chiudeva! Questo,
purtroppo, succedeva! Oggi c'è un dialogo aperto anche lì per
l'organizzazione del gioco, che è una cosa difficile, perché sono
situazioni che nel tempo si sono sclerotizzate, per cui
l'intervento, anche grazie all'attività e al raccordo con le forze
sindacali a tutti i livelli... si è fatto un certo lavoro per dire:
guardate che qui, se non si modifica anche il modo di intervenire,
questo credo vada a discapito di tutti.
L'altra questione che è stata evocata nei vari interventi, al di
là del discorso dei gettoni... e lo diremo anche nell'intervento,
cioè ci sono emendamenti... guardate che sui gettoni è stata una
richiesta fatta dalla struttura, ma da tempo, tant'è che mi si
diceva che era già preparata in precedenza, perché sui gettoni, il
fatto di avere la disponibilità che sia la casa da gioco a poterlo
fare, salta solo il passaggio amministrativo di dover chiedere alla
Regione di cambiarli, perché la valutazione sui gettoni e il
controllo sui gettoni è lo stesso di prima! Solo che lo possono
acquistare direttamente, e... cosa cambia? Questo non cambia
assolutamente nulla!
L'altra questione: apertura dei giochi americani ai valdostani.
Ho sentite le dotte e storiche illustrazioni di cosa ha detto
Chabod quando c'era, capisco che sia giusto essere attenti anche
alla storia; credo che se Chabod vedesse oggi cosa succede sul
gioco nell'insieme, non so quale... ma quello che succede a
Valsavarenche come qui, perché le macchinette ci sono anche a
Valsavarenche nei bar... credo che il discorso sarebbe,
giustamente, oggetto di valutazioni di un certo tipo. Abbiamo già
fatto presente che le slot machines, le new slot ci sono in tutti i
bar; abbiamo già sottolineato che c'è una differenza di resa per il
giocatore fra le macchine che sono nei casinò rispetto alle
macchinette che ci sono nei bar.
Noi non abbiamo - come vuole dire qualcuno - "relegato in una
stanzina" o in un posto a sé i valdostani; abbiamo solo detto che
per il momento riteniamo che il gioco possa essere aperto ai
valdostani per i giochi americani, che non sono in una stanzina,
sono nell'area bunker (si chiama così, il nome non è simpatico, ma
è perché è nell'area sotterranea, la scelta è stata fatta così, noi
ci troviamo ad utilizzare questi locali). Però in quest'area, che è
oggetto adesso, è già stata presentata...
(interruzione di un Consigliere, fuori microfono)
...no, no, ma dico, in quest'area è stato presentato il progetto
di realizzazione finale, già al Comune di Saint-Vincent è stata
presentata l'intesa, quindi è già stato fatto. Non è vero, come
qualcuno dice, che non si è fatto niente nei tre mesi; è già stata
fatta tutta l'operazione...
(nuova interruzione di un Consigliere, fuori
microfono)
...è quello... ma scusate, sto dicendo che, rispetto al progetto
di allora, nel piano strategico questo è già stato oggetto di un
progetto presentato all'intesa al Comune di Saint-Vincent, proprio
per iniziare i lavori quanto prima. Ci saranno tutta una serie di
sale che sono a disposizione per i giochi americani, non una
saletta, ma tutto quello che è "giochi americani" è disponibile
anche per i valdostani! È chiaro che c'è una barriera di accesso;
vorrei ricordare che le nuove regole antiriciclaggio prevedono che
qualsiasi persona entra al casinò è soggetta a rispettare
determinate regole che sono quelle di presentare i documenti i
quali devono essere registrati per tutta una serie di controlli e,
a questo punto, non è che lo si fa per i valdostani... lo si fa per
tutti! I valdostani si fermano nell'area dei giochi americani, non
salgono nelle sale dei giochi francesi: non ho capito qual è la
differenza! Se si vuole aprire... qualcuno ha detto: noi vorremmo
aprire tutto il casinò ai valdostani... Noi riteniamo - e abbiamo
spiegato perché - che al momento ci sembra più corretto attivare
questa possibilità solo per i giochi americani. Se ci saranno le
condizioni e se il Consiglio sarà di questo avviso, ne prenderemo
atto e vedremo le valutazioni del caso, ma abbiamo detto che per
quanto riguarda i giochi francesi ci sono le difficoltà che
conoscete. Non ritengo quindi, con questo provvedimento, che ci
siano dei progressi importanti nell'ambito di quelle che sono le
modifiche.
Ultimi due punti... il fatto di aver tolto le percentuali per le
manifestazioni: per quanto riguarda quelle che sono riferite alla
possibilità di avere comunque la garanzia che prima c'era per le
manifestazioni, quel riferimento a dire:
"almeno il 14 percento
viene impiegato per...",
qui, a giusto titolo, qualcuno dice:
quello mi garantiva che c'era una percentuale. Il nostro discorso è
di essere d'accordo nella sostanza, che ci sia una percentuale, non
diciamo il 14, per noi è ancora di più perché già oggi è il 20
percento, che ci sia un impegno in tal senso mi sta bene. Non
abbiamo messo il 14 percento perché quello è riferito ad
un
quantum
che varia; allora il 14 percento di 100 è 14, ma se io
invece di 100 ho 90, il 14 percento è ridotto, quindi alla fine ho
fatto un discorso contro l'interesse di chi vuole investire per la
manifestazione, ma il minimo, se io...
(interruzione del Consigliere Segretario Tibaldi, senza
microfono)
...sì, ma anche sugli introiti lordi; se mi calano gli introiti
lordi, cala anche il 14 percento, per forza! Allora l'impegno è
quello che noi abbiamo già detto, sicuramente di investire, anzi,
investire di più! Noi abbiamo detto 90 percento perché ci sia una
parte importante che venga gestita a questo livello... questo lo
riconfermiamo!
Quello che ci sembrava non corretto è quello di mettere delle
percentuali, questa è stata la valutazione fatta, ma non con
secondi fini; proprio perché ci sembrava scorretto mettere una
percentuale che vincolava a un numero che era in funzione degli
introiti lordi che possono variare; quindi il 14 percento di ieri,
di due anni fa, non è il 14 percento di oggi, perché è ridotto! E
pertanto mi trovo ad aver ridotta la percentuale di investimento,
cosa che non vogliamo; vogliamo invece che la percentuale venga
aumentata, vorrei che fosse chiaro questo! Va quindi in linea con
quello che voi sollecitate, ma senza mettere il 14 percento, perché
se metto...
(interruzione di alcuni Consiglieri, fuori microfono)
Presidente
- ...per favore, non facciamo queste
discussioni che sono improduttive...
Rollandin (UV)
- ...il minimo, appunto, ma il discorso...
se basta che io dia la garanzia dell'investimento, non è che è
legato al minimo o al massimo. Comunque su questo faremo il
ragionamento conclusivo nell'emendamento.
Credo che nell'insieme, per quanto riguarda l'ultimo punto, l'ho
già ribadito questa mattina, sicuramente non vediamo il casinò come
una questione isolata, vediamo il casinò come uno degli
investimenti che è all'interno di un complesso di attività che ho
già richiamato questa mattina, che vale per le terme, vale per il
tiro a piattello, vale per tutte le altre attività che nel
comprensorio potranno essere attivate. Con questo credo che il
provvedimento del disciplinare che vi sottoponiamo ha sicuramente
dei dati che vanno nell'ottica di tener conto di un obiettivo
disagio o un oggettivo disagio del momento attuale dei giochi.
Président
- Maintenant on passe à l'examen article par
article, tout en tenant compte qu'il s'agit d'un acte
administratif.
La parole au Conseiller Louvin sur l'article 1
er
.
Louvin (VdAV-R)
- Grazie, Presidente. Brevissima
considerazione su questo articolo 1, che introduce un disciplinare
del quale apprendiamo dalle parole del Presidente della Regione che
non comporterebbe salti particolarmente importanti. Più che di
salti si tratta di "capriole" e devo dire di cambiamenti o
stravolgimenti che cambiano totalmente l'assetto dei rapporti con
la casa da gioco, su una serie di aspetti, molti dei quali già
evocati dai colleghi, ma che purtroppo vengono costantemente
banalizzati o comunque ridotti a momenti secondari, quando
secondari non credo che siano.
Abbiamo già espresso attraverso gli interventi dei colleghi
Chatrian e Morelli alcune valutazioni critiche, e la valutazione
critica complessiva di questo provvedimento è che si tratta di un
provvedimento inemendabile, cioè al quale non possiamo apportare
degli emendamenti perché è sostanzialmente sbagliato nella sua
impostazione, nella sua strutturazione. Nell'arco di pochissimi
anni siamo passati dal riparto storico di percentuali fra la casa
da gioco e la Regione, che era due terzi e un terzo, ma due terzi a
favore della Regione, 66 percento nella versione consolidata,
quella che ha accompagnato d'altra parte la Gestione straordinaria
per molti anni, ad un rapporto che verrebbe a stabilizzarsi 1 a 10,
1 Regione 10... scusate, 1 a 9, 9 alla Casino s.p.a.. Credo che
definire questo, seppure attraverso due modifiche che peraltro
avevano spostato di poco l'ago della bilancia negli anni passati, e
qualificare questo come un salto non particolarmente importante, è
quanto meno stridente.
A noi sembra che, al di là delle ironie che sono fatte, quella
circa il richiamo a
"dotte e storiche illustrazioni"
, la
collega Morelli ha fatto molto bene a richiamare l'opinione di
coloro che avevano contribuito a far nascere questo casinò, perché
non dobbiamo mai dimenticarci che i fondamenti sui quali questo
casinò vive e in base ai quali è stato aperto sono dei fondamenti
di natura turistica. Qualcuno forse fa finta di dimenticarsene, ma
fu autorizzata l'apertura di questo casinò esattamente per motivi
di natura turistica, per incrementare un apporto di risorse esterne
verso la Regione in tempi ovviamente molti diversi da quelli
attuali. Questa è una cosa che sfugge ogni tanto e sfugge credo
anche alla riflessione nostra di questi giorni il fatto che,
aprendo in un modo così amministrativo la porta ai valdostani
perché vengano a giocare - poi vedremo come e dove! - vedremo se in
regime di
apartheid
o no, negli stanzini, nei bunker o in
quale altro locale, facendo questo si incrina per la prima volta un
aspetto storicamente fondamentale del casinò: quello di portare
risorse alla Valle d'Aosta, e non di "drenare" risorse dal
territorio della Valle d'Aosta, intervenendo in una materia - lo
ricordiamo - nella quale è stata riconosciuta dalla Corte
costituzionale... non vedo il collega Caveri, di solito molto
attento a questi aspetti, quando si parla di queste tematiche a
ricostruire il filo storico anche della questione... un fondamento,
che ha natura eccezionale ed è legato a quelle particolari
vicende.
Crediamo che si sia trattato di una decisione improvvida, non
siamo dei moralisti, lo ha già ben chiarito la collega Morelli, ma
qui c'è un punto nevralgico della nostra vita politica e del nostro
Statuto di autonomia in gioco, quindi bisogna che siamo consapevoli
che questa frattura, questo incrinarsi di un blocco storico può
rappresentare un problema. E la cosa curiosa - devo dire che è di
queste ultime ore, di questi ultimi giorni, e più precisamente di
ieri sera - è che a pensare alle limitazioni e all'affluenza dei
residenti è in questo momento il Ministro della difesa, Onorevole
La Russa, il quale, nel portare avanti la linea che noi ovviamente
non consideriamo particolarmente benefica per la Regione, che è
quella di una apertura di un casinò in ogni Regione, dice: però,
calmi, con delle limitazioni ai residenti. Allora è curioso che noi
qui, nel difendere una situazione storicamente consolidata e che ha
visto questa presenza, anzi più correttamente questa assenza di
valdostani all'interno della casa da gioco come giocatori, veniamo
proprio adesso ad aprire le porte!
Crediamo che si sia trattato, qui, di un abbaglio, nella
convinzione che questa apertura della valvola possa dare maggiore
sfogo economico e quindi riorientare e riqualificare gli introiti;
pensiamo che questo sia stato fatto in modo un po' approssimativo e
soprattutto - di questo ci lamentiamo - senza un dibattito pubblico
in questa Regione, perché una decisione di questa portata andava a
nostro modo di vedere rimeditata dalle forze politiche e doveva
semmai fare oggetto di una presa di posizione al momento di una
campagna elettorale. Si tratta di un passaggio storico in questa
direzione, rispetto al quale la banalizzazione che è stata
apportata di questo aspetto non ci sembra opportuna.
Ci sono anche altri motivi, sui quali interverremo più
puntualmente nel prosieguo dell'esame articolo per articolo, che
sono rimasti un po' in ombra. Dei gettoni si è già detto,
ritorneremo naturalmente, ma anche la questione dei marchi e
brevetti è una questione che non è stata affrontata con grande
approfondimento nel dibattito di oggi. Mi auguro che ci si possa
ritornare perché su questo - vorrei ricordare - si è incentrata una
lunghissima vicenda molto pericolosa per quanto è stato del
passaggio fra la concessionaria del casinò e la Gestione
straordinaria: la riappropriazione del marchio e la decisione
strategica in allora, parliamo del 1993 - e chi ha partecipato al
dibattito lo ricorda bene - di mantenere nelle mani della Regione
il marchio di origine, sicuramente era un aspetto di grandissima
importanza. Ci ritorneremo.
Ritorneremo anche su un altro aspetto, che fece oggetto di
grande discussione e che ha fatto oggetto anche di contenzioso fra
le rappresentanze dei lavoratori o alcuni di essi e la Regione per
quanto riguarda i controlli sulla casa da gioco, in particolare il
controllo dettagliato ed analitico: lunga vicenda, sulla quale, in
questo disciplinare, si dà un vigoroso colpo di spugna abrogativo.
Sono solo alcune questioni che volevo evocare, che si sommano alle
altre questioni già ben ricordate dai colleghi che mi hanno
preceduto, e che rendono in questo il nostro giudizio molto più
severo e molto meno transigente di quello di altri colleghi. Noi
riteniamo che in questo momento la casa da gioco sia stata avviata
dalla Presidenza della Regione verso una condizione di disastro
voluto e che a questa condizione lo si debba rapidamente
sottrarre.
Il Presidente della Regione ha voluto, un anno fa, assumere
personalmente la direzione delle operazioni attraverso la nomina di
un amministratore unico della casa da gioco, ha voluto che una
condivisione più larga fosse bandita dall'organizzazione e dalla
gestione di questa casa da gioco; credo che in questo se ne debba
assumere il Presidente... al di là del fatto di condividere
condizioni di "braghe di tela" con altre case da gioco, mi pare che
non siamo esattamente tutti sullo stesso piano, il confronto con il
Casinò di Venezia non dà esattamente una situazione di analogia
come quella che si vuole dare ad intendere! Siamo di fronte a una
situazione particolarmente disastrosa di questa nostra casa da
gioco, della quale questo Governo deve assumere pienamente la
responsabilità.
Président
- La parole au Conseiller Lattanzi.
Lattanzi (PdL)
- Grazie, Presidente. Io vorrei cogliere
l'occasione per disturbare il Consiglio con un contributo che il
nostro gruppo vuole dare a questo dibattito, che è importante.
A noi è chiaro, ma il Presidente della Giunta lo ha onestamente
ammesso... stiamo parlando di un "provvedimento tampone",
diciamocelo fuori dai denti, è un provvedimento tampone! Stante
l'attuale grave situazione della casa da gioco il Presidente ha
allargato la visione per far condividere questo provvedimento
tampone alla necessità che questo provvedimento ha all'interno di
una strategia, che vede la casa da gioco in difficoltà - lui dice -
come tutte le altre case da gioco nell'ambito delle riduzioni degli
introiti, del meno 12, meno 11, meno 10 in Italia, in Europa, nel
mondo... Vede, Presidente, noi, su questa visione potremmo anche
essere d'accordo, perché non credo che bisogna fare dell'ideologia
politica per ammettere che le case da gioco sono quasi tutte in
riduzione di introiti, ma perché c'è una crisi ed evidentemente non
tocca solo i settori del manufattiero, dell'industria, del turismo,
tocca anche il gioco d'azzardo, che è uno dei settori tra l'altro
in Italia legati proprio all'attività turistica.
Quello che però noi facciamo fatica ad accettare, a comprendere,
a condividere, Presidente, è che ci si soffermi sempre su questi
provvedimenti tampone come un anno e mezzo fa, quando il Presidente
Caveri ci illustrò le argomentazioni e le motivazioni che
sostanzialmente avevano lo stesso tono, cioè dicevano: è un momento
difficile, dobbiamo tamponare la situazione, non possiamo
continuare a ricevere dei soldi dal casinò e poi, con l'altra mano,
restituirglieli perché c'è un problema di gestione delle risorse, e
- diciamocelo anche - un problema politico, perché ogni volta che
si presenta il casinò con meno 13 milioni di debiti, alla fine
dell'anno ci sono gli articoli sui giornali: questa casa da gioco
diventa uno scandalo, diventa la nostra Alitalia... Per cui questo
provvedimento, ce lo dobbiamo dire con grande franchezza, ci evita
una brutta figura una volta l'anno! Ma non risolve il problema e
noi è sul problema che vorremmo dare un contributo.
Perché non possiamo condividere questo provvedimento? Perché per
questo provvedimento un anno e mezzo fa, quando ci fu l'altro
provvedimento gemello, identico, che diceva le stesse cose - cioè
aumentiamo la dote, o riduciamo la partecipazione della Regione
sugli introiti, lasciamo più soldi al gestore -, la motivazione
principale era: per avere il tempo di preparare un rilancio, in
modo che da una parte non presentiamo debiti, ogni anno, con il
bilancio della Casino, c'è meno scalpore politico, ma dall'altra ci
dà il tempo di lavorare, Presidente. Che è un po' il tema di cui in
queste settimane noi stiamo parlando. Noi, invece di vedere un
provvedimento come questo oggi, avremmo preferito discutere del
famigerato "progetto di sviluppo" del quale da dieci anni parliamo,
qualche volta ci è stato fatto vedere qualcosa, l'ultima volta una
cornice di un bel quadro; peccato che la tela dentro non c'era,
perché lo sfondo era il muro! Abbiamo sollecitato che il Consiglio
si potesse occupare di queste proposte, delle proposte del rilancio
del casinò, e abbiamo anche sottolineato un aspetto
importantissimo: noi siamo già in ritardo, cioè il fattore tempo,
che in economia non è una variabile secondaria, è una variabile
fondamentale.
Se accettassimo l'idea che c'è la crisi e facessimo riferimento
alla crisi dell'auto, è vero che la Fiat quest'anno vende meno
macchine del 2008 e anche del 2007, ma la Fiat, in questo momento,
sta conquistando quote di mercato, addirittura la Fiat in un
momento di crisi si può permettere di presentarsi da Obama e dire:
alla Chrysler ve lo risolvo io il problema, senza tirare di fatto
fuori neanche un euro. Cosa voglio dire? Voglio dire che quello che
condanniamo da anni è che noi continuiamo a mettere tacconi al
casinò, ma non abbiamo mai trovato un "Marchionne" che mettesse in
condizioni questo casinò di produrre degli utili, di rilanciare
un'attività di marketing, un'attività di sviluppo economico che ci
permettesse di pensare che, anche di fronte ad una crisi, questa
azienda poteva certamente affrontare la crisi magari meglio di
altri con quote di mercato in conquista. Noi, non solo non stiamo
conquistando quote di mercato, le stiamo perdendo e perdendo
insieme agli altri.
Quello che manca nelle decisioni sul casinò è di prendere atto
di una cosa: che se il casinò deve essere un'azienda pubblica,
dobbiamo trovare un Marchionne; dobbiamo essere bravi come la
famiglia Agnelli, a trovare un Marchionne che ci prenda in mano
questo casinò e abbia le competenze, le capacità di immaginare la
casa da gioco del futuro, che deve essere pronta domani... domani!
Non star qui a perdere tempo su un provvedimento tampone che ci fa
perdere altri 13 milioni, da una parte, ma non ci fa fare una
brutta figura, dall'altra, perché questo lo sappiamo: fra un anno e
mezzo neanche il 100 percento basterà alla casa da gioco se
continua ad avere cali di ingressi in un contesto di difficoltà. Se
non ha un'inversione di tendenza... l'unica inversione di tendenza
che possiamo immaginare come turisti, come persone che si occupano
del commercio, è che la gente abbia voglia di venire in un momento
di crisi più a Saint-Vincent che da altre parti!
E allora è chiaro, qui ha ragione il Presidente a dire che il
casinò deve essere all'interno di un progetto globale, un progetto
globale che aveva il Grand Hôtel Billia ai suoi massimi livelli. Ma
quando un casinò che venga ristrutturato e che veda separata la
qualità della casa da gioco dei giochi francesi dalla qualità bassa
delle slot machines, al di là di fare dei recinti per i valdostani
su cui non mi sto neanche più a sgolare, perché ho sentito delle
cose... dottor Louvin, oggettivamente, andare a prendere la
Costituzione, lo Statuto, la base della nostra autonomia, sul
concetto che nella nostra autonomia... ma lasciamo perdere! Qui c'è
un provvedimento anticrisi, un provvedimento per l'Abruzzo che
qualche ora fa ha aperto degli spiragli spaventosi per le case da
gioco in Italia, spaventosi, perché quando diciamo: cosa facciamo
per l'Abruzzo? e diciamo: giriamo una quota dei giochi di azzardo,
le lotterie, tutte
standing ovations
, poi ci guardiamo e
diciamo: ma cosa vuol dire questo? Che si possono mettere in piedi
dei giochi in tutte le regioni che devolveranno una parte dei loro
introiti all'Abruzzo e con questo il gioco è fatto! Perché è
evidente che il mercato va avanti ed è evidente che non possiamo
continuare a rimanere i soli sul mercato del gioco, è evidente! Se
ci mettessimo qui a fare le barricate, a cercare di costruire le
dighe, verremmo travolti dalla diga dell'acqua!
Noi, invece, dobbiamo cercare di creare da questa crisi
un'opportunità! Noi abbiamo competenze, abbiamo 50 anni di
competenze, abbiamo professionalità in questo settore, abbiamo una
storia anche di successo fino a una ventina di anni fa; abbiamo
bisogno di ritornare a stare sul mercato, ad aver la voglia di
proporre qualcosa come Valle d'Aosta! Qualcosa che quando uno
attraversa Pont-Saint-Martin e dice: sto andando al casinò o sto
andando al Grand Hôtel Billia o sto andando a Saint-Vincent o sto
andando a Cervinia o sto andando a Courmayeur, abbia la voglia di
fermarsi a fare un'ora di relax al casinò! Ma che relax c'è se è
tutto decadente, che relax c'è se ti fanno pagare 7 euro quando
perdi 40.000 euro al black jack per una
flûte
di Prosecco,
che roba è... che azienda è? Come possiamo aiutare questa azienda
qua, Presidente? Che senso ha tamponare ancora questa
situazione?
Certo che la crisi è grave; quando noi, cinque anni fa,
dicevamo: il problema dell'azienda casinò va affrontato come
un'azienda e va compreso che non possiamo continuare ad assumere
amministrativi, perché noi abbiamo bisogno di professionalità in
sala, abbiamo bisogno di eventi, abbiamo bisogno di
manifestazioni... La questione sulla percentuale manifestazioni, ha
ragione lei, Presidente, può essere letta da due punti di vista;
noi diciamo il 14 percento minimo degli introiti che può essere il
minimo, ma non è il massimo, è il minimo, quindi lei lo può giocare
come vuole. Lei dice: però se metto il 14 percento, poi il 14
percento di introiti discendenti possono essere meno, quindi non
stiamo a mettere la percentuale; ma sì, ha ragione, lasciamo stare
la percentuale! Qui dobbiamo salvare il casinò! Il ca-si-nò! E non
vedo Marchionne e non vedo neanche le 500 case nuove, non vedo in
quell'azienda innovazione, rinnovamento, reinvestimenti; vedo
stanziare ogni tanto delle delibere con dei progetti, delle
intenzioni, ma non diventano mai concrete! Il personale ci guarda
sgomento, ci ferma per strada e ci dice: ma allora, sei mesi e noi
siamo morti! No, sono già morti! Sono già morti! Sono già fuori
mercato!
Noi dovremmo avere dei tempi strettissimi e immaginare un casinò
che possa attrarre quelli che in Valle d'Aosta vogliono venire a
sciare e hanno voglia di farsi un centro benessere e hanno voglia
di farsi una giocata di due ore al casinò, perché noi a questa
clientela puntiamo; non puntiamo ai
porteurs
che ci portano
poi la gente squalificata, che passa da una parte all'altra
riciclando chissà che cosa! Non ci interessano! A noi interessa la
clientela turistica, non i riciclatori di soldi, o quelli che fanno
i soldi in nero facendo i cinesi a Torino e poi ce li riportano a
Saint-Vincent! Non ci interessano i rumeni e i cinesi, con tutto il
rispetto per quelle popolazioni intese come clientele
economicamente non interessanti per noi.
Noi abbiamo una piccola Regione che deve fare altissimo livello
di qualità. Proponiamo un Billia decadente e un casinò decadente e
parliamo di "provvedimenti tampone"; non vedo l'urgenza nei nostri
provvedimenti, Presidente! Vedo questo fattore T che si dilata nel
tempo, perdendo occasioni. Abbiamo risorse, mettiamo queste risorse
a disposizione di questi progetti! Vorrei vedere, come abbiamo
visto oggi, quando il Presidente del Consiglio presentava la nuova
sala consiliare, che in prospettiva speriamo di poter valutare...
lì vedevo l'innovazione, novità, cambiamento; ma avrei voluto
vedere anche il progetto del casinò, un casinò nuovo con diverse
sale, con attrazioni, manifestazioni. Non abbiamo ancora visto
nulla, questo ci preoccupa. Non è questo provvedimento tampone che
fa il novanta-dieci, che fra un anno e mezzo dovremo fare
cento-cento: dovremo dare cento tutto a loro e cento...
Président
- ...Conseiller Lattanzi, veuillez-vous
conclure, s'il vous plait...
Lattanzi (PdL)
- ...questo è l'approccio con il quale noi
affrontiamo questo provvedimento che non ci interessa,
sinceramente. Abbiamo presentato due o tre emendamenti per cercare
di migliorarlo, ma non è un provvedimento che ci interessa.
Président
- Je soumets au vote l'article
1
er
:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 2 nous avons deux amendements:
l'amendement n° 1 del Partito Democratico et l'amendement n° 2,
toujours del Partito Democratico.
La parole au Conseiller Donzel.
Donzel (PD)
- Come abbiamo espresso prima nell'intervento
precedente, vediamo questo disciplinare non come un disciplinare
che deve rimanere tale e quale nel corso del tempo, ma come un
intervento in una situazione di estrema difficoltà. Questa cosa fa
sì che noi, per dare un segnale anche all'azienda Casino s.p.a.,
per dirle: guardate, non state a crogiolarvi negli errori, dovete
darvi da fare, tiratevi su le maniche, qui c'è da lavorare, da
rimettere in moto il casinò... Noi vorremmo dare un segnale che
intanto questo disciplinare non vada
sine die
2020, ma
termini con la legislatura, e quindi vengono date indicazioni
riferite al termine della legislatura e l'indicazione è legata al
fatto che all'insediamento di un nuovo governo regionale, ci sia il
tempo tecnico per dire: no, noi abbiamo una visione strategica
diversa da quella che ha avuto l'attuale Governo e immaginiamo
soluzioni diverse. Quindi questa è la filosofia, per dire che
bisogna dare un segnale anche a chi amministra il casinò, che qui
non è che dorma sonni tranquilli, tanto ormai il riparto gli
consente di galleggiare ancora per un paio di anni.
E poi, proprio con lo spirito di dire che qui vogliamo avere una
verifica costante, mi permetta, Presidente, illustro i due
emendamenti insieme, all'articolo 2, al secondo comma proponiamo
che si faccia una verifica con scadenza annuale. Di fatto quello
che si fa non è che sfugge... è come una presa d'atto di una realtà
che c'è, non è che possiamo immaginare che ogni anno non facciamo
il punto della situazione sul casinò. Lo trovo quasi scontato io,
però lì non è scritto così. In questo senso, dicevo, ogni anno si
fa il punto della situazione proprio per vedere che... siccome
parliamo di soldi, il 10 percento venisse corretto 15, 20... cambia
la vita anche dei valdostani, perché se entrano soldi nelle casse
della Regione, qualche provvedimento a favore dei valdostani
riusciamo ancora a farlo!
Président
- La parole au Conseiller Secrétaire
Tibaldi.
Tibaldi (PdL)
- Prenderei spunto da questi due
emendamenti, per proporre alcune considerazioni.
L'articolo 2, così come è stato ripreso senza alcuna modifica,
dice che questo disciplinare entra in vigore dal primo giorno del
mese successivo alla sua sottoscrizione e ha validità fino al 31
dicembre 2020. Allora una validità distante, molto lunga; la data è
alla fine del 2020, di conseguenza è fra 11 anni, oltre 11 anni.
Credo che questa sia una visione pessimistica del futuro, perché
sarebbe auspicabile che questo disciplinare venisse modificato,
riportando i due piatti della bilancia fra 10 e 90 verso un 50-50
nell'arco di brevissimo tempo, condizioni permettendo. Perché se
uno dice: di qui al 2020 facciamo in modo che questo non si
modifichi, noi, per acquiescenza, accettiamo la logica dei 9/10 a
vantaggio del gestore della casa da gioco. Credo che bisognerebbe
pensare positivo e, di conseguenza, prendo spunto dal vostro
emendamento che effettivamente dice: bah, se non altro chiudiamo la
legislatura così e poi speriamo che ci sia un periodo un poco meno
grigio rispetto ai tempi che abbiamo visto fino adesso...
La seconda considerazione, che sempre prende spunto dal vostro
emendamento e verte sul secondo comma, anche qui è inutile che
vogliamo dire "cadenza triennale", Presidente, perché la
triennalità non è mai stata rispettata. In sei anni il disciplinare
è stato modificato 4 volte, nel 2003, nel 2004, nel 2007 e nel
2009; allora questa "triennalità", come questa prospettiva lunga di
cui al primo comma, sono di fatto norme che si fanno scrivere, cioè
date e termini che rimangono sulla carta. Di conseguenza non ci
sembra così insensato dare un senso, una ragione, un motivo anche
temporale a delle proposte che possiamo anche condividere, non
abbiamo alcun problema a non condividere, ma di fatto, così come è
scritto, ha il sapore della provocazione, della burla: 31 dicembre
2020 o cadenza triennale, per le ragioni che ho detto.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Per quanto attiene il primo emendamento
del gruppo del PD, intanto la premessa: sia su questo che sul
secondo emendamento non c'è certamente la volontà di fare muro
contro muro.
La motivazione per cui ritenevamo - però non c'è rigidità su
questo tipo di problematica e quindi c'è la disponibilità da parte
del Governo eventualmente di considerare questa modificazione -, la
motivazione per cui non ritenevamo coerente questo emendamento è
perché l'articolo 10 prevede la decorrenza dal 1° gennaio 2009. La
scadenza eventualmente del 31 dicembre 2013 era, secondo la visione
del Governo, superata dal 2° comma dell'articolo 2, che prevede la
cadenza triennale per la verifica delle disposizioni del presente
disciplinare. L'articolo 19, poi, in capo alla Regione prevede il
potere di revoca senza riconoscimento di alcun indennizzo; se però
nella sostanza non c'è rigidità su questo aspetto, possiamo
accettare questo emendamento della scadenza al 2013. Le motivazioni
per cui ci sembrava incoerente con i fabbisogni economici erano
queste, però su questo siamo disponibili ad acconsentire a tale
emendamento.
Sull'emendamento n. 2 riteniamo... se la motivazione che diamo è
valida... di ritirare questo emendamento, perché di fatto la
verifica annuale avviene attraverso l'esame del bilancio; quindi
dal punto di vista della praticità è ininfluente mettere sul
disciplinare un'altra verifica annuale, perché anno per anno
dobbiamo verificare il bilancio. Noi saremmo disponibili a votare
l'emendamento n. 1, e chiederei di ritirare l'emendamento n. 2.
Président
- La parole au Conseiller Donzel.
Donzel (PD)
- Diciamo che siamo disponibili a ritirare il
secondo emendamento se viene accolto il primo, segnalando che il
primo non è tanto rivolto all'Amministrazione, è un segnale che
viene dato anche alla casa da gioco, quindi vorrei essere chiaro su
questo, cioè non bisogna far capire... bisogna che il Consiglio
regionale dia un segnale alla casa da gioco: tiratevi su le
maniche, c'è da lavorare! Questo è un concetto forte, che deve
venire dal Governo, ma viene anche dal Consiglio regionale, perché
non si potrà andare avanti così all'infinito!
Président
- Je soumets au vote l'amendement n° 1 del
Partito Democratico, qui récite:
Emendamento
All'Allegato all'oggetto 21
"Disciplinare per la gestione della casa da gioco..."
Articolo 2, è così riscritto il primo comma:
"Decorrenza e validità
Il presente disciplinare entra in vigore dal primo giorno del
mese successivo alla sua sottoscrizione e ha validità fino al 31
dicembre 2013. La validità potrà essere prorogata da Regione con
provvedimento da comunicare almeno tre mesi prima della scadenza
alla Casino s.p.a.".
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- L'amendement n° 2 del Partito Democratico est
retiré; j'en donne lecture pour mémoire:
Emendamento
Articolo 2, è così riscritto il secondo comma:
"Regione e Casino s.p.a. provvederanno, con cadenza annuale,
a verificare di concerto...".
Je soumets au vote l'article 2 dans le texte ainsi amendé:
Articolo 2
Il presente disciplinare entra in vigore dal primo giorno del
mese successivo alla sua sottoscrizione e ha validità fino al 31
dicembre 2013. La validità potrà essere prorogata da Regione con
provvedimento da comunicare almeno tre mesi prima della scadenza
alla Casino s.p.a..
Regione e Casino s.p.a. provvederanno, con cadenza triennale,
a verificare di concerto l'attualità delle disposizioni del
presente disciplinare, anche al fine di attivare la procedura per
la loro eventuale modificazione.
Conseillers présents: 32
Votants: 29
Pour: 24
Contre: 5
Abstentions: 3 (Lattanzi, Tibaldi, Zucchi)
Le Conseil approuve.
Président
- Sur l'article 3 nous avons l'amendement n° 1
de la IV
e
Commission, qui récite:
Emendamento
Il comma 2 dell'articolo 3 dell'Allegato è sostituito dal
seguente:
"L'esercizio dei giochi (Roulette francese, Fairoulette,
Trente et Quarante, Chemin de Fer, Poker e tutte le sue varianti,
Roulette americana, Black-Jack, Punto-Banco, Craps, Tagò,
Slot-Machines e altri giochi elettronici) ha luogo in Saint-Vincent
nei locali della Casa da gioco.".
Je soumets au vote l'article 3 dans le texte ainsi amendé:
Articolo 3
Modalità di esercizio della Casa da gioco
Casino s.p.a. è tenuta a gestire la Casa da gioco con decoro,
serietà e correttezza, con particolare attenzione allo sviluppo
delle risorse umane e professionali.
L'esercizio dei giochi (Roulette francese, Fairoulette,
Trente et Quarante, Chemin de Fer, Poker e tutte le sue varianti,
Roulette americana, Black-Jack, Punto-Banco, Craps, Tagò,
Slot-Machines e altri giochi elettronici) ha luogo in Saint-Vincent
nei locali della Casa da gioco.
L'eventuale utilizzo di altre strutture e l'introduzione di
nuovi giochi dovranno essere preventivamente autorizzati dalla
Giunta regionale sentita la Commissione consiliare
competente.
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Nous avons maintenant l'amendement n° 1 du
Popolo della Libertà.
La parole au Conseiller Secrétaire Tibaldi.
Tibaldi (PdL)
- Come già annunciato in sede di
discussione generale, questo nostro primo emendamento vuole
reinnestare alla titolarità della Regione le dotazioni di gettoni
che hanno una funzione importante, sono un bene mobile
caratterizzante la Casa da gioco di Saint-Vincent, e da sempre sono
rimasti nel patrimonio disponibile della nostra Regione e
ovviamente concessi in uso al gestore della casa da gioco.
La proposta di abrogare l'articolo 4 e quindi trasferire a
Casino s.p.a. tutti i beni mobili, inclusi i gettoni, a nostro
avviso è alquanto fuorviante, perché - come dicevo anche prima - si
tratta di moneta vera e propria che ha un vero e proprio corso
legale all'interno della Casa da gioco di Saint-Vincent, poiché
corrisponde a denaro sonante quando viene cambiato per ottenere
delle
fiches
di gioco e, parimenti, dà luogo a restituzioni
di denaro, di moneta vera e propria quando le
fiches
vengono
restituite ai cassieri in cambio delle eventuali vincite ottenute.
Non si riesce a capire come mai queste dotazioni di gettoni siano
state trasferite d'imperio al dominio del gestore, dove di fatto il
gestore in questo caso può beneficiare, ma soprattutto disporne in
maniera assolutamente incondizionata, perché non c'è un articolo,
nemmeno in termini di controllo, che fa riferimento ai gettoni, al
montante in conto capitale per esempio, a quanto vale oggi la
dotazione in gettoni. Abbiamo fatto domande in commissione, si
ricorderanno i commissari presenti, non c'è nemmeno il polso della
situazione attuale su quale sia l'entità della moneta circolante o
anche al di fuori della casa da gioco, che magari è rimasta nelle
tasche di qualche giocatore o presso le casseforti di qualche
giocatore, che torna poi più o meno regolarmente presso il casinò a
giocare con queste
fiches
.
A nostro avviso, questo emendamento serve ad evitare che ci
siano delle situazioni di pericolosa illegalità, Presidente, perché
lei potrà senz'altro ricordarmi e lo ricordo io volentieri, che
anche quando erano sotto l'egida della Regione e tuttora, adesso,
sui gettoni la casa da gioco ha disposto, anche a prescindere dai
controlli, perché già solo nel 2002 uno zelante dirigente della
casa da gioco ha esportato l'equivalente di 7 miliardi in gettoni,
adducendo la giustificazione che erano gettoni difettosi, li ha
portati oltre frontiera... si è detto poi alla Bourgogne et Grasset
che è la ditta che si occupa non solo di fornirli, ma anche di
mantenerli, e questo... all'insaputa totale dei controlli e della
Regione! L'equivalente di 7 miliardi allora di vecchie lire.
Noi immaginiamo che fatti come questi non possano e non debbano
replicarsi oggi come oggi, non vorremmo pensare male, perché
pensare male si fa peccato, però in genere ci si azzecca, diceva
qualche "illuminato" politico nazionale, e quindi ci sembra
opportuno che la normativa sui gettoni venga ripristinata così
com'è. Fra l'altro, è una normativa che suscitò non poche
perplessità: una proposta di abrogazione avvenne già nel 2007 e le
opposizioni allora sia di una parte che dell'altra avversavano
pervicacemente questa norma. Non solo, anche in seno alla
maggioranza ci fu una levata di scudi per far sì che la Regione
rimanesse titolare dei gettoni, e c'erano e ci sono tuttora delle
buone ragioni, perché le condizioni e le ragioni non sono ancora
cambiate.
Allora, Presidente, crediamo che quel buon senso che illuminò
l'Assemblea nel 2007 e fece sì che l'articolo 4 venisse mantenuto,
crediamo che debba essere assolutamente mantenuto anche oggi,
altrimenti si rischia di creare delle situazioni incontrollabili
in primis
, che possono sfociare un domani anche in
situazioni di illiceità che ovviamente non porterebbero beneficio
né alla casa da gioco in termini di immagine, né alle casse
dell'azienda o della Regione. Sono queste, in sintesi, le
motivazioni che ci hanno indotto a proporre l'emendamento n. 1 e
l'emendamento n. 2 che illustro in maniera correlata, che vanno:
uno, a introdurre l'articolo 3 bis e, l'altro, a modificare il
primo comma dell'articolo 6.
Président
- La parole au Conseiller Louvin.
Louvin (VdAV-R)
- Chi emette gettoni, batte moneta;
rispetto all'attività di una casa da gioco batte moneta contante ed
è quindi particolarmente delicato l'aspetto di chi è titolare e in
che misura ad emettere questa moneta, perché sia non inflazionata,
perché sia onorata, perché - come giustamente si ricordava - anche
il gettone trattenuto a domicilio può tornare in circolo tempo
dopo; quando parliamo di "gettoni" parliamo in questo caso rispetto
alla Casa da gioco di Saint-Vincent, di un volume enorme di
gettoni, di un volume elevatissimo, per i quali giustamente ci
furono problemi e non di poco conto nel momento in cui un
funzionario del casinò andò all'estero per ragioni di presunto
servizio, con questa valigetta al seguito.
Sorprende molto la leggerezza con la quale la questione viene
affrontata attraverso un'eliminazione
tout court
della
disposizione in questione, perché pensiamo che le incombenze che
vengono poste a carico della casa da gioco, che, stando alle
dichiarazioni che ha rilasciato poco fa l'Assessore, provvederà a
propria cura e spese... perché a spese sue? Dove li trova i soldi,
la casa da gioco, per comperarsi tutti i gettoni circolanti o anche
una somma stimata equivalente in relazione all'ammontare dei
gettoni messi in circolazione, una parte dei quali smarriti? Questo
è uno dei punti più delicati, a nostro avviso, meno approfonditi
dal Governo regionale e di fronte al quale riteniamo che siamo in
presenza di un vero e proprio salto nel buio. La situazione a noi
pare di estrema gravità, di estrema delicatezza e non vorremmo che
per puro spirito di squadra si andasse verso delle decisioni che
sono altamente preoccupanti per il futuro della casa da gioco.
Noi, eccezionalmente rispetto al nostro pronunciamento, che è
contrario sugli articoli del deliberato, non perché singolarmente
siamo contrari, ma perché siamo contrari nella sua complessità alla
manovra di stravolgimento che ha impostato la "Giunta Rollandin",
ma anche rispetto ai singoli emendamenti - rispetto ai quali non ci
pronunciamo in genere favorevolmente -, su questo riteniamo che ci
sia un pensiero più approfondito da dover esplicitare. Un pensiero
da esplicitare però nella forma rigorosa del voto segreto
all'interno di quest'aula, per il quale le nostre opposizioni di
Vallée d'Aoste Vive-Renouveau e del gruppo del Partito Democratico
fanno alla presidenza richiesta, perché ci sia espressione.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Merci, M. le Président. Noi, su questo
emendamento, ci asterremo e le motivazioni sono legate al fatto che
la scelta di mantenere questa formulazione all'interno del
disciplinare deriva dal fatto che ai fini operativi, come per tutti
gli altri beni mobili, è opportuno che la proprietà dei gettoni sia
della Casino s.p.a.. Questo con l'obiettivo di rendere per certi
versi più immediata ed efficiente la sostituzione e l'acquisto di
nuove dotazioni, cosa che in passato ha creato qualche problema e
anche qualche ritardo nell'attività. Peraltro l'acquisto diretto
dei gettoni è anche un risparmio per la Regione.
Da un punto di vista della sicurezza non esistono
problemi...
(interruzione del Consigliere Louvin, fuori
microfono)
...un risparmio per la Regione. Da un punto di vista della
sicurezza non esistono problemi, nel senso che le dotazioni sono
periodicamente verificate anche dalla società di revisione. Se
l'esigenza è quella di assicurare il controllo dell'effettiva
esistenza, il controllo sarà ancora eventualmente intensificato
anche dalla direzione dei controlli regionali. Si ricorda anche che
giornalmente Casino s.p.a., attraverso le normali operazioni di
contabilizzazione degli introiti, effettua il controllo
dell'esistenza delle dotazioni. Vogliamo anche sottolineare che
alcune perplessità non si possono condividere nel senso di un minor
controllo da parte della Regione, perché la Casino è comunque di
proprietà nel 99 percento da parte della Regione stessa.
Su questo emendamento quindi ci asterremo.
Presidente
- Colleghi, faccio a me stesso una memoria,
ricordando a tutti che la votazione si svolgerà a scrutinio segreto
e che il primo tasto a sinistra esprime un voto favorevole, quello
di centro è di astensione e quello a destra è di respingimento. Lo
faccio per me stesso.
Pongo l'emendamento n° 1 del Popolo della Libertà che
recita:
Emendamento
Dopo l'art. 3 è aggiunto il seguente:
"Articolo 3 bis
Gettoni
Le dotazioni di gettoni di valore, di colore e delle slots in
uso presso la Casa da gioco sono fornite da Regione, che si riserva
la facoltà di sostituirle per sopravvenuti motivi tecnici. Casino
s.p.a. è tenuta a custodire e ad utilizzare esclusivamente i
gettoni di proprietà regionale e, al momento della scadenza del
presente disciplinare, a restituire a Regione le dotazioni di
gettoni complete o a corrispondere il valore nominale dei pezzi
eventualmente mancanti.".
Conseillers présents: 32
Votants: 16
Pour: 13
Contre: 3
Abstentions: 16
Le Conseil n'approuve pas.
Président
- Sur l'article 4 nous avons l'amendement n° 3
del Partito Democratico et l'amendement n° 4 del Partito
Democratico et, s'il est approuvé l'amendement n° 4 du Partito
Democratico, il y a une petite modification aussi aux articles 6, 7
et 21, il s'agit d'effacer l'article qui est mis avant le mot
"Regione".
La parole au Conseiller Donzel.
Donzel (PD)
- Brevissimo.
L'emendamento n. 4 lo do per illustrato. Quanto all'emendamento
n. 3 si introduce il concetto di un periodo limitato e sperimentato
per nuovi giochi di durata non superiore ad un anno; vorrei
spiegare cosa vuol dire
"di durata non superiore ad un
anno"
. Sappiamo che è indispensabile introdurre nuovi giochi
per animare la casa da gioco, quindi assolutamente siamo in linea,
però sappiamo anche che per fare questi nuovi giochi spesso si
ricorre a consulenze esterne, cioè a persone che siano in grado di
gestire questi nuovi giochi; faccio un esempio: il poker e
quant'altro hanno bisogno di professionalità importanti che vengono
prese da fuori. Non vorrei che, non mettendo un limite, non ci sia
quell'attivazione che sappiamo esserci, però se non si mette un
limite non si sa quando scade... che porta a professionalizzare le
maestranze della casa da gioco, da renderle in grado di gestire i
nuovi giochi in autonomia. Siccome il personale non ci manca,
questo era un po' lo spirito di dire: va be', facciamo arrivare i
nuovi giochi, usiamo una consulenza esterna perché abbiamo fretta
di farlo partire, però poi, a un certo punto, i nostri croupier che
sappiamo essere bravi e capaci, ad un certo punto devono essere in
grado di camminare con le loro gambe. Grazie.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Merci, M. le Président. Sull'emendamento
n. 3 il Governo e la maggioranza ritengono che possa essere
accolto, in quanto riteniamo anche noi che un anno di
sperimentazione è più che sufficiente per la valutazione eventuale
del gradimento o della redditività di un nuovo gioco.
Accogliamo quindi l'emendamento n. 3 e accogliamo anche
l'emendamento n. 4, che è un emendamento che va a correggere alcuni
aspetti dal punto di vista della forma del disciplinare, in
particolare l'espressione non "alla Regione", ma "a Regione".
Président
- Je vous propose de voter l'article 4 avec les
deux amendements, qui respectivement récitent:
Emendamento
Articolo 4
Affidamento di attività a terzi
Il secondo comma è così riscritto:
"Nuovi giochi, per un periodo limitato e sperimentale, di
durata non superiore ad un anno, potranno essere affidati a
terzi...".
Emendamento
Si ritiene opportuno "ripulire" il testo usando l'espressione
"Regione" priva di articolo, anche nell'art. 4, nell'art. 6,
nell'art. 7 e nell'art. 21.
Je soumets au vote l'article 4 dans le texte ainsi amendé:
Articolo 4
Affidamento di attività a terzi
Le attività di gioco devono essere esercitate direttamente da
Casino s.p.a., che non può delegarle a terzi.
Nuovi giochi, per un periodo limitato e sperimentale, di
durata non superiore ad un anno, potranno essere affidati a terzi
previa autorizzazione della Giunta regionale. La direzione e la
conduzione di detti giochi rimarranno comunque nella responsabilità
di Casino s.p.a..
Le attività accessorie e complementari non collegate
direttamente all'attività produttiva concernenti esercizi pubblici
e commerciali o servizi al pubblico collaterali e di supporto alla
gestione della Casa da gioco, escluso il cambio assegni di cui
all'art. 5, possono, anche se svolte nei locali di pertinenza di
quest'ultima, essere affidate a terzi, a seguito di preventiva
informazione a Regione.
Sono fatti salvi i contratti in essere alla data di entrata
in vigore del presente disciplinare.
Conseillers présents: 32
Votants: 27
Pour: 27
Abstentions: 5 (Bertin, Cerise Giuseppe, Chatrian, Louvin,
Patrizia Morelli)
Le Conseil approuve.
Président
- La parole au Conseiller Louvin sur l'article
5.
Louvin (VdAV-R)
- Intendevo intervenire sull'articolo 4,
ma con lo sfalsamento degli articoli devo aver compiuto un errore.
Non siamo all'affidamento di attività a terzi?
Président
- Déjà voté, avec les amendements qui ont été
proposés de la part du Partito Democratico...
Louvin (VdAV-R)
- ...inclusi?
Président
- ...aussi...
Louvin (VdAV-R)
- Avevo capito che si votasse
sull'emendamento...
Président
- ...non, j'ai proposé de voter puisqu'il y
avait un avis favorable de la part du Gouvernement, j'ai mis en
votation...
Louvin (VdAV-R)
- ...ho commesso un errore, perché il
nostro gruppo, lo dichiaro, avrebbe votato in questo caso contro
l'articolo 4 come è stato emendato. Se il Presidente me lo concede,
un'esplicitazione però sulla formulazione dell'articolo nella sua
parte sostanziale, sull'affidamento a terzi dei nuovi giochi...
sarò brevissimo, ma data l'importanza degli argomenti, è utile che
se ne prenda nota. Questa possibilità di affidare a terzi i nuovi
giochi, introduce di fatto una subconcessione della casa da gioco,
seppure limitata e temporanea, sperimentale, e sappiamo comunque
quanto in questo Paese ciò che è limitato, sperimentale, temporaneo
può avere maggiore durevolezza di quanto avviene in via
definitiva.
A noi, il fatto che questo affidamento a soggetti terzi avvenga
solo ed esclusivamente sulla base del gradimento espresso dalla
Giunta regionale, sembra decisamente rispetto a questa Assemblea,
rispetto al Consiglio regionale una cautela assolutamente minimale.
Chiedo scusa quindi per l'errore del quale sono responsabile
personalmente, nella votazione precedente, per la quale intendevamo
comunque esprimere una contrarietà all'articolo come era stato
riformulato. Grazie, comunque, e chiedo scusa ai colleghi.
Président
- Je soumets au vote l'article 5:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 6 il y avait l'amendement n° 2
du Popolo della Libertà qui est chuté; j'en donne lecture pour le
procès-verbal:
Emendamento
Al primo comma dell'art. 6 è aggiunto, in fine, il seguente
periodo:
", ad esclusione dei gettoni.
".
La parole au Conseiller Louvin.
Louvin (VdAV-R)
- Adesso cercherò di non fare più errori.
Questo articolo riguarda disposizioni in materia di beni materiali
e immateriali; ora, chi non ha vissuto lunghe giornate in
quest'aula forse non lo ricorda, ma la vicenda dei beni
immateriali, in particolare dei marchi relativi alla casa da gioco
ha impegnato Giunta e Consiglio regionale della Valle d'Aosta per
moltissimo tempo e ha anche fatto oggetto di contenzioso
prolungato.
Con questo articolo 6 si apre in modo similare alla questione
che abbiamo visto per i gettoni la vicenda del trasferimento dei
marchi, del sistema informativo alla Casino s.p.a., che deve
provvedere a propria cura e spese all'acquisto di questi beni; ne
dedurrei che dovrebbe acquistare anche il marchio "Casino de la
Vallée d'Aoste", che in questo momento è di proprietà della
Regione. Allora non vorrei francamente che alimentassimo altre
generazioni di commercialisti e di avvocati intorno a questa
vicenda, che a noi pareva essere stata definita nel modo più
ragionevole, quando la Regione riprese in mano il filo della
questione e stabilì, una volta per tutte, la propria titolarità del
marchio "Casino de la Vallée d'Aoste", autorizzando, anzi,
concedendo in comodato alla Casino s.p.a. l'utilizzo di questi
beni. La possibilità, anzi la necessità di trasferire adesso questi
marchi e queste banche dati alla Casino s.p.a. aprirà una nuova
vicenda molto delicata, fatta di stime, fatta di valutazioni
complessive, fatta forse di arbitrati e quant'altro... io ne ho
conosciuti una montagna e non vorrei che ne conoscessimo altri,
perché in genere sono forieri solo di
benefits
per categorie
professionalmente impegnate in questo lavoro, ma anche questo viene
a farci pensare che l'onere che stiamo mettendo a carico della
Casino s.p.a. sia un onere spropositato, soprattutto nel momento in
cui compiamo questa operazione che, di fatto, è un rifinanziamento
occulto, cioè le diamo più soldi attraverso una maggior quota di
riparto degli introiti; però, dall'altro, la obblighiamo a
comperarsi tutta una serie di beni strumentali, fra cui addirittura
quelli dei marchi che sono utilizzati. C'è poi anche questa
possibilità ulteriore, autorizzabile dalla Giunta, di concedere
l'utilizzo di marchi a terzi e, anche su questo, si apre un
capitolo abbastanza complesso che abbiamo già visto aprirsi quando
la Casino s.p.a. ha iniziato attività anche fuori dalla Regione con
innovative vicende sulla gestione di sale gioco fuori dalla Valle
d'Aosta.
Anche su questo vorremmo quindi esprimere un forte e vivo
dissenso sull'allontanarsi di questo disciplinare dal solco
precedente, che sicuramente in proposito era molto più garantista
degli interessi della Regione.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Volevo - solo a nome del Governo -
motivare perché è stata fatta questa scelta.
Riteniamo che questa specificazione si rende opportuna anche per
una ragione storica, al fine di rimuovere ogni dubbio, proprio i
dubbi a cui faceva riferimento il collega Louvin, su beni che prima
rimanevano di proprietà regionale. Per quanto attiene i marchi,
anche questi diventano di proprietà di Casino s.p.a., che non può
cederli a terzi, ma solo utilizzarli. Sottolineo ancora che Casino
s.p.a. è il 99 percento di proprietà della Regione. Se andiamo poi
sul terreno dei contenziosi, se ci fosse un utilizzo non
autorizzato del marchio, per certi versi è certamente più agile
l'azione del contenzioso fatto da una struttura privata come Casino
s.p.a., che non dall'Amministrazione regionale; quindi noi, questi
rischi non li vediamo, anzi, pensiamo con questa modificazione di
cautelarci maggiormente nei confronti di eventuali utilizzi non
autorizzati del marchio.
Président
- Je soumets au vote l'article 6 dans le texte
amendé par l'amendement n° 4 du Partito Democratico:
Articolo 6
Beni mobili
Casino s.p.a. provvede, a propria cura e spese, all'acquisto
e alla gestione di tutti i beni mobili, materiali ed
immateriali.
I marchi e le banche dati non possono essere ceduti a terzi.
L'utilizzo dei marchi per finalità diverse dall'attività
caratteristica della Casa da gioco, deve essere autorizzato dalla
Giunta regionale.
È facoltà di Regione effettuare qualsiasi tipo di controllo o
verifica, anche con accesso diretto al sistema informativo per la
parte dedicata alla rilevazione dei dati economici relativi agli
introiti di gioco.
Nelle more della cessione dei beni mobili di proprietà di
Regione a Casino s.p.a. sono fatte salve le cessioni in comodato
attive alla data di entrata in vigore del presente
disciplinare.
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 7 dans le texte
amendé par l'amendement n° 4 du Partito Democratico:
Articolo 7
Beni immobili
Regione è proprietaria dei beni immobili e dei relativi
impianti che sono ceduti in comodato gratuito a Casino s.p.a., la
quale è tenuta a mantenerli in costante e perfetta efficienza e ad
assicurarne le migliori condizioni igieniche ed ambientali, sia per
il pubblico che per il personale dipendente.
L'onere della custodia e della manutenzione ordinaria e
straordinaria dei beni immobili e dei relativi impianti, è a carico
di Casino s.p.a., fatti salvi gli interventi rientranti nel Piano
di sviluppo di cui all'art. 13.
Casino s.p.a. provvede a redigere e a presentare alla Giunta
regionale, entro il 31 ottobre dell'esercizio precedente, il
programma delle manutenzioni straordinarie prevedibili da
effettuare sui beni immobili ed i relativi impianti nel corso
dell'esercizio successivo.
Per l'effettuazione, sui citati beni, di interventi di
manutenzione straordinaria non prevedibili, Casino s.p.a. provvede
a trasmettere alla Giunta regionale un'integrazione del programma
delle manutenzioni entro i 15 giorni successivi all'individuazione
dell'intervento da effettuare.
Entro il 15 marzo dell'esercizio successivo, Casino s.p.a.
comunica alla Giunta regionale l'elenco delle manutenzioni
straordinarie effettuate nell'anno precedente.
Detti beni sono da Regione concessi in disponibilità a Casino
s.p.a. per l'utilizzo esclusivo inerente ad esigenze della gestione
e non possono comunque essere da Casino s.p.a. concessi in uso a
terzi, salvo specifica autorizzazione della Giunta
regionale.
Tali beni sono consegnati a Casino s.p.a. come individuati e
descritti nell'inventario e nello stato di consistenza, redatti in
contraddittorio fra le parti.
Regione, in accordo con Casino s.p.a., si riserva l'uso di
adeguati locali necessari ai propri servizi. L'arredamento, la
manutenzione ordinaria e straordinaria, l'attrezzatura e tutte le
spese vive relative all'uso ed all'utilizzazione dei detti locali
(telefono, energia, pulizia e ogni altro servizio) sono a carico di
Casino s.p.a..
Sono a carico di Casino s.p.a. tutte le coperture
assicurative connesse alla conduzione della Casa da gioco e di
tutti i beni ad esse pertinenti, quali, a titolo esemplificativo e
non esaustivo: la polizza globale fabbricati, incendio, scoppi di
gas, furti e rapine, responsabilità terzi e danni di qualsiasi
natura.
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 8 nous avons l'amendement n° 2
de la IV
e
Commission, qui récite:
Emendamento
All'articolo 8, comma 6, dell'Allegato le parole "pagamenti
di favore" sono sostituite dalle parole "pagamenti di
opportunità".
Je soumets au vote l'article 8 dans le texte ainsi amendé:
Articolo 8
Proventi di gestione
Gli introiti lordi di gestione sono rappresentati dai
proventi lordi di tutti i giochi in essere o di quelli che saranno
eventualmente introdotti in seguito.
Dal conteggio dei proventi lordi sono esclusi i proventi
degli ingressi, delle mance, dei proventi delle attività
complementari ed accessorie, i gettoni promozionali e i
promo-ticket, nonché delle entrate per spettacoli e trattenimenti
comunque organizzati da Casino s.p.a., all'interno o fuori della
Casa da gioco.
Casino s.p.a. versa le quote dei proventi di gioco di
spettanza regionale alla tesoreria di Regione, con le modalità di
cui al successivo art. 9. Tali quote assumono, all'atto del
versamento, natura di entrata di diritto pubblico.
Le orfanelle, cioè le vincite non ritirate dai giocatori,
dopo annotazione su apposito registro, verranno incluse nei
proventi del tavolo da gioco di pertinenza ed il 10% del loro
ammontare sarà devoluto a titolo di mancia.
La stessa procedura sarà seguita per le poussettes, puntate
non regolari effettuate dal giocatore dopo l'uscita del numero,
quando non sia possibile l'individuazione del giocatore per la
restituzione della puntata.
Nel caso si verificasse l'immissione in gioco di denaro e
gettoni falsi o fuori corso, o si verificassero eventuali ammanchi
di cassa, nessuna detrazione potrà essere operata sui proventi di
spettanza di Regione, dovendosi intendere che il rischio e il
conseguente danno ricadono unicamente ed interamente su Casino
s.p.a..
I cosiddetti "pagamenti di opportunità" sono effettuati da
Casino s.p.a. a proprio carico e non comportano detrazioni sui
proventi di spettanza di Regione.
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 9:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 10 nous avons l'amendement n° 3
du Popolo della Libertà.
La parole au Conseiller Secrétaire Tibaldi.
Tibaldi (PdL)
- Visto che l'articolo 10, così come è
stato strutturato in questa proposta di disciplinare è l'articolo
perno, perché in fondo questo disciplinare esiste in quanto esiste
l'articolo 10, sennò non avrebbe ragione di esistere... la funzione
fondamentale per cui è stata proposta una modifica del
disciplinare, oggi, come ieri, come l'altro ieri, è perché bisogna
in qualche maniera intervenire a salvataggio di un'azienda.
Allora, intervenendo a salvataggio di un'azienda, con un bel
"salvagente" consistente in questo caso, perché pesa 90 rispetto al
10 che rimane appannaggio della Regione, sicuramente è una
soluzione tampone per l'immediato, perché sulla base dei
ragionamenti che si possono fare sul bilancio chiuso lo scorso
anno, non dovrebbero esserci più problemi per la ricapitalizzazione
futura (così ci è stato detto anche dall'amministratore unico
Frigerio in IV Commissione). Sta di fatto che se, però, cominciamo
a ragionare già sul primo semestre, facciamo un bilancino del primo
semestre che perde sei milioni, le previsioni a chiusura d'anno
dovrebbero essere di altri meno 12 milioni, quindi giustamente
diceva qualcuno stamattina - Chatrian, se non sbaglio - siamo già
in ritardo qui, siamo già in ritardo; però è il classico principio
del soccorso a piè di lista... tanto valeva allora, Presidente, per
fare una provocazione, che riconosceste al gestore il 100 percento,
tanto valeva! Riconoscere il 90 percento... abbiate il coraggio di
dire: vi lasciamo tutto perché sappiamo che già sulla base delle
proiezioni 2009 non sarà sufficiente il 90 percento. E questo è il
principio del salvataggio, del soccorso, dell'aiutare gli
amministratori a cercare di gestire "in forma manageriale" una casa
da gioco.
A livello educativo, etico, ma anche economico, cosa si insegna
a questi amministratori? Si insegna praticamente a sforare i
bilanci: sforate i bilanci, perché tanto comunque vada la faccenda,
qualcuno provvederà sempre a lanciarvi l'ancora di salvataggio e a
tirarvi fuori dalla melma nella quale vi siete infilati! Ecco che
allora se uno continua a rinnovare a colpi di fiducia nomine di
amministratori che hanno chiuso i conti in senso peggiorativo, che
hanno chiuso i bilanci senza dare dei segnali di controtendenza,
non dico positivi, ma di controtendenza, e ovviamente non hanno
forse chiari quei principi contabili che... sì, se li hanno chiari
e li utilizzassero con criterio nella loro azienda privata... ma
questa è un'azienda pubblica, di conseguenza nella logica pubblica
tutto può andare bene, perché il pantalone che sta alle spalle, o
meglio, i 125.000 pantaloni che stanno alle spalle, con tutto il
rispetto per i valdostani, alla fine mettono la mano in tasca e
ripianano loro i debiti!
Allora, Presidente, noi non crediamo che sia questa la via da
intraprendere, perché è assolutamente diseducativa, lo hanno
dimostrato gli anni che abbiamo vissuto in quest'aula, perché da 58
percento siamo scesi al 10 percento, perlomeno nelle legislature
che ho vissuto io, dal 58 siamo scesi al 10 percento, e questa
generosità, questa attenzione, questi soccorsi non sono valsi a
nulla, alla fine! È come dare al proprio figlio in continuazione
risorse, moneta, affinché le sperperi, le scialacqui senza alcun
obiettivo di prospettiva perché tanto lo abbiamo diseducato, gli
abbiamo insegnato a disimparare rispetto a quelle che sono le
regole fondamentali del buon padre di famiglia, dice il Codice
civile, però la citazione è troppo importante e non possiamo
certamente riprenderla per i nostri amministratori della casa da
gioco passati e presenti!
Noi con il nostro emendamento, che fa il paio con l'ultimo
emendamento, diciamo: vi lasciamo il 100 percento, il 100 percento
ve lo possiamo lasciare, ma non tutto in conto esercizio. Comodo in
conto esercizio, c'è un errore, tanto paga la mamma, pagano i
pantaloni; no, in conto esercizio no, ve ne diamo la metà in conto
esercizio, il 50 percento. Con il 50 percento se siete
amministratori minimamente capaci, dovete essere in grado di fare
un'amministrazione, tagli o non tagli, questo sono i manager che
devono anche stabilirlo e proporlo, poi lo abbiamo visto anche
negli anni addietro; si ricorderà l'Onorevole Caveri, quando ci
propose le due indagini particolarmente approfondite della KPMG e
della TBridge che, senza alcuna difficoltà, indicavano anche dei
tagli, ma i tagli bisogna anche avere il coraggio di farli, li ha
ben fatti lo Stato italiano con Alitalia, li abbiamo fatti.
Allora, Presidente, se si vuole dare una svolta, quella scossa
che chiedevamo un anno fa, bisogna avere il coraggio anche di
intraprendere azioni energiche; siamo ad inizio legislatura o poco
più in là, ovviamente non si può continuare nel solco del passato,
perché questo è continuare nel solco del passato. Non cambia nulla,
anzi si peggiora, è estremamente diseducativo e penalizzante votare
un articolo che regala un ulteriore 30 percento dei proventi
semplicemente per tappare dei buchi, per chiudere delle falle. Non
sono un 30 percento che hanno, non dico tutti, ma una parte, una
prospettiva di sviluppo o di investimento; no, sono un 30 percento
che servono per arginare, fossero dei privati, dei fallimenti,
delle fuoriuscite dal mercato anche pesanti e drammatiche, e in
questo caso il pubblico per cercare di tappare l'esistente. È
questo che vogliamo dalle nostre aziende regionali, Presidente? Con
una sua azienda privata lei ragionerebbe in questo senso? No,
assolutamente no! Dal vertice soggettivo alle funzionalità
oggettive farebbe la rivoluzione in una sua società privata. Allora
qui la rivoluzione non si vuole fare, si temporeggia ancora, si
persegue secondo quella strategia - con termine assolutamente
improprio - che è stata perseguita da ieri, l'altro ieri, fino ad
oggi.
Credo che non si possa assolutamente accettare una logica di
questo genere; non è la logica del buon padre di famiglia, della
responsabilità che ha citato anche l'Assessore Lavoyer, maggiore
chiarezza sulla ripartizione di "chi fa che cosa" e delle
responsabilità. Questa è la logica dell'irresponsabilità che,
sinceramente, non ci sentiamo di sottoscrivere e di accogliere,
perché serve semplicemente per lanciare il soccorso a un'azienda
che non merita soccorso, merita una sterzata. Allora, il 50
percento in conto esercizio per un'amministrazione più sobria, cosa
che finora non ha dimostrato di fare nemmeno questo amministratore
unico con il suo
pool
di dirigenti, e un 50 percento in
conto investimenti, che serviranno a finanziare quel piano di
sviluppo che in definitiva grava sulle spalle della Regione, perché
in definitiva lo paga la Regione.
Allora, carissimo casinò, ti diamo il 100 percento, però sulla
base di queste regole, di questi criteri che ci sembrano
minimamente ragionevoli e soprattutto responsabili. Allora,
Presidente, se lei vuole introdurre un concetto di responsabilità
nell'Amministrazione, ha il dovere, se non sono queste le quote le
scelga lei, ma ha il dovere di imporre una sterzata. Lo dicevo
stamattina, lei è il cocchiere, ha l'onere non solamente l'onore di
dare un cambio di direzione, quest'oggi il cambio di direzione non
si vede, anzi, si sta andando dritti verso il precipizio. Fra...
macché un anno, lo abbiamo votato l'emendamento, ma di meno, saremo
chiamati a rimodificare il disciplinare o ad intervenire in termini
di ricapitalizzazione della società, sono pronto a scommetterlo con
chiunque di voi.
Questa è la nostra proposta che - ripeto - fa il piano con
l'emendamento n. 6 sull'articolo 13.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Non entrerò nel merito
delle considerazioni legate all'efficienza economica della società,
ma entrando nello specifico dell'emendamento, il collega Tibaldi -
che è senz'altro un collega molto intelligente - capisce che questa
proposta è una mera e pura provocazione, in quanto la percentuale
proposta è assolutamente fuori mercato e fuori contesto; quindi ci
asterremo su questo.
Président
- Je soumets au vote l'amendement n° 3 du
Popolo della Libertà, qui récite:
Emendamento
L'art. 10 è sostituito dal seguente:
"Articolo 10
Quota dei proventi spettanti a Regione
A partire dal 1° gennaio 2009, per le attività di cui al
presente disciplinare, Casino s.p.a. versa a Regione una quota pari
alla metà degli introiti lordi dei giochi.".
Conseillers présents: 32
Votants: 3
Pour: 3
Abstentions: 29 (Agostino, Bertin, Bieler, Caveri, Alberto
Cerise, Giuseppe Cerise, Chatrian, Comé, Crétaz, Donzel, Empereur,
Carmela Fontana, Hélène Impérial, La Torre, André Lanièce, Lavoyer,
Louvin, Maquignaz, Marguerettaz, Patrizia Morelli, Pastoret, Prola,
Rigo, Rollandin, Rosset, Salzone, Laurent Viérin, Marco Viérin,
Manuela Zublena)
Le Conseil n'approuve pas.
Président
- Je soumets au vote l'article 10:
Conseillers présents: 32
Votants: 28
Pour: 21
Contre: 7
Abstentions: 4 (Donzel, Carmela Fontana, Rigo, Zucchi)
Le Conseil approuve.
Président
- Sur l'article 11 nous avons l'amendement n° 5
du Partito Democratico et les amendements n° 4 et 5 du Popolo della
Libertà.
La parole au Conseiller Zucchi.
Zucchi (PdL)
- Grazie, Presidente. Intervengo
nell'illustrare questo emendamento, che mi dà anche l'opportunità
di esprimere il mio pensiero sul provvedimento in senso
generale.
Coloro che mi hanno preceduto in quest'aula negli anni passati,
mi hanno detto - quindi stiamo parlando di tanti e tanti anni fa,
coloro che sono seduti sui banchi da tanto tempo magari lo possono
testimoniare oppure mi possono smentire - che la revisione dei
coefficienti dei disciplinari, soprattutto quando... non parliamo
poi dopo quando c'era una situazione di privato, quindi c'era una
società privata rispetto alla Regione... era oggetto di estenuanti
lunghe trattative per dei mezzi punti, dei punti percentuali, che
evidentemente sfociavano in diverse riunioni le quali poi dopo
portavano a delle ampie discussioni e pertanto su questi punti
c'erano delle riunioni fiume.
Via via, con la Gestione straordinaria soprattutto, c'è stata
una
escalation
nell'ultimo tempo, quindi i colleghi che mi
hanno preceduto hanno fatto riferimento agli ultimi sei anni in cui
si è provveduto diverse volte a modificare in una maniera ben più
sostanziosa queste percentuali che sono oggetto di disciplinare. Mi
riferisco anche soltanto all'ultima venuta, oltre a questa, quella
del 2007 con l'allora Presidente Caveri; pur non essendo, io, in
quest'aula, ebbi modo di seguire i dibattiti e l'abbassamento, cioè
il proporzionamento del 10 percento delle percentuali a favore del
Casino s.p.a. aveva sortito come contraltare il fatto che è oggetto
di questo emendamento, di fronte a un riconoscimento del 10
percento era codificata la norma per la quale almeno il 14 percento
degli introiti venissero destinati agli investimenti. Ed ecco il
punto. Al di là di quelli che sono stati gli interventi che poi si
sono seguiti nell'ambito della discussione generale, per i quali il
Presidente ha fatto riferimento, come del resto abbiamo avuto modo
di fare in commissione, su questo punto in modo particolare, dove
ebbi modo di testimoniare la mia perplessità in merito all'assenza
di una norma cogente in percentuale, che fissasse quanto meno un
minimo garantito, che andasse nell'ordine degli investimenti...
ecco il motivo di questo emendamento. Un emendamento, quindi, che
vuole non fissare un massimo, perché il massimo non ha limite, ma
un minimo che vada a garantire tutti noi, che di fronte a questo
sforzo enorme, epocale, per cui oggi ci troviamo una volta sola a
riconoscere la quasi totalità degli introiti a favore della casa di
gioco di gestione, ci sia quanto meno una parvenza di sicurezza
che, di fronte a questi soldi dati, riconosciuti, ci sia un impegno
a investire e investire anche massicciamente per invertire la
tendenza dell'emorragia dei clienti e per trovare delle
soluzioni.
Qui vengo al punto di intervento politico. Mi auguro,
Presidente, che su questo aspetto, al di là delle percentuali che
possono essere viste in una maniera difficile in merito ad una
entità numerica, lei colga e voi cogliate lo spirito di avere
quanto meno un minimo garantito che ci tuteli tutti quanti, perché
verba volant scripta manent
, in quanto di fronte ad uno
scritto noi possiamo essere tutelati in merito a questa facoltà. In
assenza di questo scritto rimangono anche delle parole, che possono
essere sicuramente mantenute; in occasione dell'audizione
dell'amministratore unico ebbi modo di chiedere all'amministratore
Frigerio il fatto di fotografare lo stato dell'arte degli
investimenti; ho avuto anche delle risposte positive in questi
termini, ma ciò non mi può incoraggiare a dare delle sicurezze e
delle certezze per il futuro. Quindi mi auguro che su questo
emendamento ci sia una convergenza, ci sia la possibilità di
fissare questo minimo.
Venendo all'espressione del mio pensiero politico sulla materia,
lo faccio soltanto in questa occasione, ho aspettato che
soprattutto lei, Presidente, si esprimesse in merito. Le devo dire
che sono rimasto un po' perplesso, conoscendola, nel vederla in una
situazione di difesa, non di attacco, e mi spiego meglio. Tutti
quanti, noi, al di là delle logiche di contrapposizione,
maggioranza e opposizione, siamo consapevoli - i colleghi che mi
hanno preceduto lo hanno ricordato - che questa è una situazione di
emergenza; quindi la situazione si pone in un contesto tale per cui
questa modifica del disciplinare è un fatto dovuto per evitare di
prendersi in giro e per evitare di arrivare alla fine dell'anno a
fare l'ennesima ricapitalizzazione.
Ma qual è il punto che ci preoccupa e che i colleghi hanno
opportunamente sottolineato, che scaturisce anche dal suo
intervento? È nel fatto che noi non vorremmo giocare in difesa,
cioè le sue e le vostre difese e impostazioni di discorso, basate
sul "tutto va male", lo possiamo anche condividere, lo sappiamo
tutti che c'è una crisi in atto, che c'è una situazione per cui le
percentuali sono in perdita, ma è proprio in questi momenti che noi
dovremmo trovare quella lucidità e quella capacità di poter
intervenire, per andare ad anticipare le situazioni di mercato.
Ieri non sarà sfuggito il decreto che è passato alla Camera e,
anche sulla base del dibattito in corso che è in fase di
accelerazione, noi vogliamo guardare avanti, questo è il senso del
discorso; abbiamo il timore che qui ci si trovi di fronte ad una
situazione di
status quo
che non riesce ad anticipare e a
prevedere il futuro. E cerco di spiegarmi. Nel decreto che è
passato ieri e che è diventato legge, per l'Abruzzo, sappiamo che
sono
in itinere
delle nuove iniziative che vanno a
disciplinare - sarà un pretesto, sarà un fatto che è scaturito in
questa occasione del terremoto in Abruzzo - delle nuove soluzioni
nell'ambito del gioco.
Sappiamo che non possiamo limitarci a fare dei discorsi solo sul
cambio dei
porteurs
, quindi su un livello a cui lei ha fatto
cenno e a cui ha fatto riferimento, sui concetti del passato o del
presente, per cui ci si ruba il cliente migliore, per cercare di
trovare delle soluzioni tampone, ma alla fin fine la situazione
rimane così com'è. Noi vorremmo che ci fosse uno scatto in avanti e
si adissero le professionalità che comunque sono esistenti, anche
se sono poche, che andassero ad interpretare i nuovi sviluppi, le
nuove frontiere del futuro. Penso ai giochi telematici... lei sa
perfettamente che adesso i nuovi sistemi ci proiettano in un'ottica
di gioco non tradizionale, per cui ritengo che la Casa da gioco di
Saint-Vincent, invece di avere un livello statico e quindi di
valutazione anche nella formulazione del piano di sviluppo
concepita in un modo un po' antico, a mio modo di vedere, vada ad
interpretare le nuove tendenze, riferite anche al settore
dell'Internet, al settore del gioco fatto da casa. In questo senso,
abbiamo avuto anche modo di parlarne a Roma recentemente, dovremmo
avere quella capacità di inserirci per primi nelle possibilità che
il mercato offre, per dare, visto il
know how
che abbiamo
come casa da gioco in tutti questi anni, la possibilità di
inserirci, noi, per primi, in questo tipo di mercato, per andare a
prendere quel volume di mercato non tradizionale e che ci permetta
di andare ad esplorare nuove fette di mercato, e per risalire la
china dal punto di vista del fatturato. Perché se noi ci mettiamo
soltanto a fare il ragionamento sulle logiche vecchie, rischiamo di
rimanere così per i prossimi anni!
Ecco, questa è la sfida che, secondo me, è il punto focale che
ci riguarda tutti nell'affrontare il tema della casa da gioco: che
deve essere vista in una funzione prospettiva. Ecco, il suo
ragionamento mi sembra un poco basato sullo
status quo
; non
è quindi un peccato, in questo senso daremo tutta la collaborazione
per riuscire a inserirci nelle logiche che si stanno evolvendo dal
punto di vista del mercato anche nazionale, in questa logica di
inserimento dei nuovi giochi, per cui la Casa da gioco di
Saint-Vincent, attraverso la propria capacità, i propri uomini, il
proprio
know how
, possa inserirsi in un dibattito che è in
fase di nascita in questo momento, proprio in funzione dei fattori
contingenti dell'emergenza Abruzzo, per anticipare le mosse, perché
- come ha detto giustamente il collega Capogruppo Lattanzi - è in
queste fasi che dobbiamo riuscire a cercare di anticipare il
mercato, piuttosto che subirlo.
Con questo auspicio credo di poter testimoniare e dire che il
nostro gruppo su questi temi intende misurarsi, abbiamo la
consapevolezza, è un dato di fatto, lei stesso potrà ammettere che
il piano di sviluppo così come è stato votato poco più di due mesi
e mezzo fa presenta già delle lacune; pertanto, giocoforza, questo
ragionamento deve essere assolutamente posto in essere nel più
breve tempo possibile, perché in ogni azienda ormai non ci si può
più permettere di fare i conti alla fine dell'anno. Lei ha il
termometro dell'azienda, mese per mese, i volumi di ingresso non
sono compatibili con la possibilità di un rilancio effettivo
rebus sic stantibus
, quindi bisogna fare quello scatto;
quello scatto che noi, in questo disciplinare, non vediamo, non
riusciamo a vedere nel management attuale la capacità di anticipare
questo mercato, salvo che ci siano delle soluzioni che noi
auspichiamo possano essere portate avanti nel più breve tempo
possibile.
Président
- La parole au Conseiller Donzel.
Donzel (PD)
- Ritorno un po' al senso dell'emendamento,
dopo l'intervento più politico del collega; naturalmente capisco la
sua preoccupazione di giustificare l'ennesima manganellata alla
Valle d'Aosta, dopo quelle di Brunetta e Calderoli, adesso la
"questione casinò", è chiaro che la politica del bastone: svegliate
i valdostani a colpi di bastonate, è giusto che la
giustifichiate... va be'...
Ciò detto, prendiamo atto di questa sinergia fra l'autonomia
regionale e il Governo di centro-destra e torniamo invece al senso
dell'emendamento. Su questa cosa abbiamo scritto 10 percento, ma ci
sta assolutamente bene anche il 14 percento, per cui se siete
disponibili ad accogliere l'emendamento del PdL, ritiriamo il
nostro, non ne vogliamo fare una questione. Giustifico la ragione
del 10 percento: avevamo abbassato ancora la soglia... come dire?
c'è una situazione di difficoltà, l'abbassiamo leggermente, però
eravamo dell'avviso che una soglia andasse mantenuta. Ripeto, ci va
ancora meglio quella del 14 percento, non ne vogliamo fare una
questione di primato in questo senso.
Poi abbiamo appreso dalla relazione del Presidente che tutto
sommato l'idea è quella di investire molto di più, quindi a noi
sembra che sia accoglibile questo tipo di emendamento, anche quello
del PdL. Il nostro è ritirato se è accolto quello.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Come è già stato
sottolineato, e come peraltro è emerso anche nel dibattito di
stamattina, quando il Presidente Rollandin specificava che il fatto
del 14 o della percentuale non era una preoccupazione di andare
sotto questa percentuale, era un obiettivo che andava nella
direzione di non andare a mettere dei paletti troppo fissi, legati
a degli incassi che peraltro sono in diminuzione, perché
paradossalmente diminuendo gli incassi, le percentuali della
promozione teoricamente dovrebbero aumentare, in quanto
bisognerebbe fare un maggior sforzo di promozione per
rilanciare.
Fatte anche queste considerazioni che sono già emerse nel
dibattito, riteniamo quindi che l'emendamento del mantenimento di
questa soglia possa essere mantenuto, perché la volontà come è
stata espressa è quella di andare oltre questa soglia, proprio per
non legarla a degli incassi che sono in diminuzione. Se però questo
tranquillizza il fatto di avere comunque una soglia minima, il
Governo regionale acconsente ad accettare questo emendamento, il di
più contiene il di meno, quindi automaticamente anche l'emendamento
del PD è accolto.
Président
- La parole au Président de la Région,
Rollandin.
Rollandin (UV)
- Grazie, Presidente. Questo è un tema
sicuramente di grande rilievo, perché l'investimento che deve
essere fatto per cercare di invertire la tendenza, sotto un certo
profilo, paradossalmente, nel momento in cui si riducono le
entrate, deve essere aumentato l'intervento a favore del rilancio.
Questo credo sia uno degli elementi assolutamente importante.
Abbiamo già detto questo in commissione, però mi sembrava che la
preoccupazione rispetto alla proposta di abolire la percentuale,
questo determinasse...
(breve interruzione per messa a punto dell'impianto di
registrazione)
Rollandin (UV)
- ...dicevo, nell'ambito degli interventi
che sono prevedibili in un momento di difficoltà, quello che era
stato sottolineato anche nella presentazione del piano, era che
sicuramente vanno aumentati gli investimenti nell'intervento
promozionale o comunque a difesa di quello che è il rilancio; però,
il togliere la percentuale può creare o ingenerare un problema, nel
senso di dire: se non c'è almeno un minimo, non siamo sicuri che
questo avvenga. Allora, onde evitare problemi interpretativi,
perché lo ribadiamo qui e lo vedremo dai dati che presenteremo nel
merito degli interventi, come credo sia già stato fatto, proprio
per evitare questo, credo sia giusto accettare questo
emendamento.
Sotto il profilo del discorso delle nuove metodiche di gioco,
sicuramente noi prendiamo atto di quello che sta succedendo a
livello nazionale, sottolineando ancora una volta che però la
regolamentazione della fase del gioco, purtroppo - lo abbiamo
sottolineato da sempre - ha avuto due richiami ufficiali della
Corte costituzionale, che ha detto in modo evidente e chiaro,
intervenendo su alcune prese di posizione e tentativi di aperture
di case da gioco, che non venivano accettate. Però c'era un invito
forte al Governo di regolamentare la materia e noi, su questo,
avevamo cercato di dire: non possiamo più oggi dire che siamo
contrari all'apertura delle nuove case da gioco; vorremmo che però
delle iniziative venissero fatte come il Deputato e il Senatore
hanno fatto, anche presentando delle iniziative in tal senso,
regolamentando la materia in modo tale che non ci sia una presenza
di un casinò per ogni Regione, perché questa è una presa di
posizione e una regolamentazione che uccide tutte le case da gioco,
quindi non va nella direzione giusta.
Ci devono essere dei criteri, come avevamo cercato di dire, la
distanza, l'utenza, il bacino dei giocatori, studi già fatti dalle
case da gioco e dalla Federgioco e regolarmente presentati, per
orientare verso una nuova legge che tenga conto di questi dati.
Quindi, sotto questo profilo, auspichiamo che ci sia il rilancio
anche attraverso questo, però il gioco online, i nuovi giochi,
sicuramente cambieranno in poco tempo le abitudini anche del gioco,
e queste purtroppo cambiano molto velocemente, ci si dovrà adeguare
e si sta già pensando, come casinò esistenti - questo devo dirlo,
tutti assieme, perché hanno lo stesso problema -, di attivarsi in
questa ottica.
Président
- Je soumets au vote l'amendement n° 4 du
Popolo della Libertà; si celui-ci sera approuvé l'amendement n° 5
du Partito Democratico est retiré.
L'amendement n° 4 du Popolo della Libertà récite:
Emendamento
Al primo comma dell'art. 11 è aggiunto, in fine, il seguente
periodo:
"Al finanziamento è destinata una percentuale non inferiore
al 14% degli introiti di gioco come definiti dall'art. 8, comma 2,
con riferimento ai dati dell'ultimo bilancio approvato dalla
gestione della Casa da gioco.".
Je le soumets au vote:
Conseillers présents: 32
Votants: 27
Pour: 27
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- L'amendement n° 5 du Partito Democratico est
retiré; j'en donne lecture pour mémoire:
Emendamento
L'articolo 11, comma 1, è così riscritto:
"Al fine di promuovere le attività della Casa da gioco,
Casino s.p.a. è tenuta a finanziare, destinando una percentuale non
inferiore al 10% degli introiti di gioco come definiti dall'art. 8,
con riferimento ai dati dell'ultimo bilancio approvato dalla
gestione della Casa da gioco, il calendario delle manifestazioni
finalizzate ad incentivare le presenze della clientela presso la
Casa medesima e ad attivare ritorni di immagine e ricadute
promozionali su Saint-Vincent e sulla Valle d'Aosta.".
La parole au Conseiller Secrétaire Tibaldi sur l'amendement n° 5
du Popolo della Libertà.
Tibaldi (PdL)
- Sempre nel medesimo articolo, articolo
11, che si occupa di manifestazioni e promozione, intendiamo
proporre una modifica anche del comma 3, che ovviamente è
strettamente connesso con i commi precedenti, poiché il programma
annuale delle manifestazioni, per il quale è stata riservata una
quota di attenzione minima del 14 percento sugli introiti lordi,
dovrebbe ovviamente prendere in considerazione anche la realtà
territoriale circostante. È vero che il comma 3 fa riferimento alle
ricadute sul territorio, però fa un riferimento piuttosto generico,
perché dice che il programma dovrà evidenziare esplicitamente la
quota di risorse destinata all'ospitalità esterna per permettere
delle effettive ricadute sull'imprenditoria turistica e commerciale
del comprensorio di Saint-Vincent e di Châtillon.
Non più tardi di stamani il Presidente della Regione ha
confermato che queste ricadute sono diminuite notevolmente nel
corso degli anni, in particolare si attestano sull'ordine del 15
percento se comprendiamo hôtellerie e ristorazione, e arrivano al
20 percento se comprendiamo solo hôtellerie. Quindi è grosso modo
dimezzata questa quota di rispetto e di attenzione nei confronti
del territorio, rispetto già solo a due anni fa, quando in vigenza
del vecchio disciplinare si prevedeva una destinazione di almeno il
30 percento della destinazione della clientela, certamente senza
obbligarla come ha detto stamani il Presidente, perché la clientela
è poi libera di scegliere dove vuole andare, non è che la clientela
devi per forza indirizzarla verso un hôtel piuttosto che un altro,
o verso il Grand Hôtel Billia. È naturale che ci deve essere un
tentativo esplicito attraverso un programma di gestione delle
manifestazioni che non dimentichi che il casinò, comunque, non è
un'astronave che sta in cielo, ma è un'entità che giace su un
territorio e il territorio è quello di un comprensorio dal quale
attinge anche delle risorse se non in termini economici, perlomeno
delle risorse in termini di servizi e di disponibilità di coloro
che lavorano con attività proprie sullo stesso territorio. È per
questo che con l'emendamento n. 5 vorremmo ripristinare la
destinazione per non più del 70 percento delle risorse del
programma a favore dell'ospitalità interna, e quindi del Grand
Hôtel Billia
in primis
, però lasciando la parte restante,
senza fare un'esplicita menzione percentuale a favore della
ospitalità esterna.
L'Assessore Lavoyer, che sta intervenendo sulla materia e che è
persona del luogo, come il sottoscritto, sa benissimo che il
comprensorio non può continuare ad essere ignorato fino a questo
punto, sa benissimo che il casinò non può porsi in situazione
conflittuale o di concorrenza addirittura sleale nei confronti
delle altre attività, attraverso dei favoritismi che possono andare
a vantaggio di un Grand Hôtel Billia o di strutture ristorative
all'interno del complesso, ma ovviamente deve vivere in forma
sinergica con esse. Questa sinergia noi l'abbiamo semplicemente
quantificata, riprendendo una vecchia ripartizione percentuale che
è vissuta fino al 2007 e che, secondo quelle che sono anche le
attenzioni e le manifestazioni di interesse da parte degli
albergatori locali, potrebbe essere opportunamente ripristinata e
restaurata: di qui l'emendamento n. 5 di cui ho dato questa
sintetica spiegazione.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Su questo emendamento annunciamo
l'astensione e le motivazioni che stanno alla base di questa scelta
sono state ampiamente illustrate questa mattina, in sede di
risposta di un'interpellanza proprio sulla materia specifica;
quindi le argomentazioni che sono state illustrate stamattina
stanno alla base della nostra astensione.
Président
- La parole au Conseiller Secrétaire
Tibaldi.
Tibaldi (PdL)
- Semplicemente per dire che ci dispiace,
prendiamo atto della sensibilità che sta manifestando l'Assessore e
la Giunta nei confronti di questo argomento, che non riteniamo di
secondaria importanza.
Président
- Je soumets au vote l'amendement n° 5 du
Popolo della Libertà, qui récite:
Emendamento
Il terzo comma dell'articolo 11 è sostituito dal
seguente:
"Tale programma dovrà riservare esplicitamente all'ospitalità
interna (Grand Hotel Billia, Bar e Ristoranti del Casinò) non più
del 70 per cento delle risorse stanziate nonché destinare la parte
restante a favore dell'ospitalità esterna per permettere delle
effettive ricadute sull'imprenditoria turistica e commerciale del
comprensorio di Châtillon e Saint-Vincent.".
Conseillers présents: 32
Votants: 6
Pour: 6
Abstentions: 26 (Agostino, Bertin, Bieler, Caveri, Alberto
Cerise, Giuseppe Cerise, Chatrian, Comé, Crétaz, Empereur, Hélène
Impérial, La Torre, André Lanièce, Lavoyer, Louvin, Maquignaz,
Marguerettaz, Patrizia Morelli, Pastoret, Prola, Rollandin, Rosset,
Salzone, Laurent Viérin, Marco Viérin, Manuela Zublena)
Le Conseil n'approuve pas.
Président
- Je soumets au vote l'article 11 dans le texte
ainsi amendé:
Articolo 11
Manifestazioni e promozione
Al fine di promuovere le attività della Casa da gioco, Casino
s.p.a. è tenuta a finanziare il calendario di manifestazioni
finalizzate ad incentivare le presenze della clientela presso la
Casa medesima e ad attivare ritorni di immagine e ricadute
promozionali su Saint-Vincent e sulla Valle d'Aosta. Al
finanziamento è destinata una percentuale non inferiore al 14%
degli introiti di gioco come definiti dall'art. 8, comma 2, con
riferimento ai dati dell'ultimo bilancio approvato dalla gestione
della Casa da gioco.
Il programma annuale delle manifestazioni, operativo ed
economico, è predisposto da Casino s.p.a. di concerto con il
"Comitato per la promozione e le manifestazioni", formato dal
Presidente della Regione Autonoma Valle d'Aosta o da un suo
delegato che lo presiede, da un amministratore di Casino s.p.a. o
da un suo delegato e da un terzo componente in rappresentanza dei
Comuni di Châtillon e di Saint-Vincent, entro e non oltre il 30
novembre l'anno precedente a quello di riferimento.
Tale programma dovrà evidenziare esplicitamente la quota di
risorse destinata all'ospitalità esterna per permettere delle
effettive ricadute sull'imprenditoria turistica e commerciale del
comprensorio di Châtillon e Saint-Vincent.
Il funzionamento del Comitato è regolamentato attraverso
apposito protocollo predisposto dal Comitato stesso entro 120
giorni dalla sottoscrizione del presente disciplinare ed approvato
da Casino s.p.a. e dalla Giunta regionale.
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- La parole au Conseiller Louvin.
Louvin (VdAV-R)
- La pagina dei controlli sull'attività
della casa da gioco richiederebbe un intero pomeriggio, quindi
facciamo grazia ai colleghi e a chi ci segue del dibattito che
questo richiederebbe.
Mi pare, Assessore Lavoyer, che lei abbia - forse sbaglio -
elegantemente glissato sull'argomento nella sua relazione, perché
c'è una modifica dell'articolo 12, o forse vedo male io, ma non ho
trovato nella sua relazione alcuna spiegazione circa la
soppressione di un punto, il punto e) che recitava:
"fornire
come onere posto in capo alla Casino s.p.a., fornire
quotidianamente per gioco e per tavolo, nel rispetto della
normativa vigente in materia di lavoro, una dettagliata e analitica
contabilità delle mance, consentendo a Regione il controllo anche
ai fini dell'applicazione dell'ultimo comma del precedente articolo
11"
. Vecchia questione, annosa questione. Annosa questione che
ci ha visto peraltro, Assessore Lavoyer, resistere al Tribunale
amministrativo regionale per anni, di fronte a una posizione
avversa delle organizzazioni sindacali. Come? noi resistiamo per
anni, facciamo le trincee per difendere l'articolo, allora, 13
punto e), abbiamo - se non ricordo male - una sentenza che conferma
la legittimità della posizione assunta dalla Regione e non si
ritiene più utile dare attuazione a questo articolo? Ricordo lunghe
discussioni sul punto e una posizione che mi sembrava piuttosto
definita, all'epoca, che era quella dell'opportunità di verificare
puntualmente la contabilità delle mance in modo analitico, cioè per
gioco e per tavolo, e non soltanto per gioco, "per gioco"
intendendosi con riferimento a ogni singolo gioco e non in modo
scherzoso.
Chiedevo quindi un'esplicitazione di questa posizione, mi sembra
almeno doveroso nei confronti di quest'aula e nei confronti
dell'opinione pubblica, visto che si è trattato di una questione
che ha trovato su fronti contrapposti Regione e organizzazioni
sindacali, ma non era considerata di poco momento ai fini della
verifica della legittimità dell'attività di gioco. Grazie.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. La motivazione è molto
semplice sul controllo conta delle mance, tavolo per tavolo, di cui
alla lett. c) dell'ex articolo 11, cui faceva riferimento, oggi
articolo 12, questo conteggio è stato eliminato perché non c'è più
nell'articolo 10, ex articolo 11, comma 5, la parte che riguarda i
limiti in caso di mance che superano 60, 30 e 5 percento. La
motivazione principale è che non riteniamo che la Regione possa
imporre un comportamento - tramite un disciplinare - che richiede
comunque una concertazione di tipo sindacale; quindi l'eliminazione
di questo comma è legata a questa circostanza.
Président
- Je soumets au vote l'article 12:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 13 nous avons l'amendement n° 6
du Popolo della Libertà.
La parole au Conseiller Secrétaire Tibaldi.
Tibaldi (PdL)
- Innanzitutto l'articolo, così come
formulato, riprende da altre s.p.a. pubbliche, come ci è stato
presentato in commissione, questa dizione per evitare il riaddebito
dei costi a doppia imputazione dell'IVA e quindi rendere più fluido
il processo contabile, tant'è che il nostro emendamento riprende
totalmente e papalmente la dizione letterale, la definizione
letterale che la Giunta ha proposto, semplicemente con un inciso,
in particolare la seconda frase:
"Con la quota parte di cui
all'art. 10 Regione finanzia gli investimenti...".
È vero che -
come ho annunciato e illustrato precedentemente - questo
emendamento era la controparte dell'altro che avevamo formulato e
che avete respinto, quindi secondo un ragionamento elementare dice:
be', questo si potrebbe anche ritirare, ma... c'è un però. Con la
quota parte di cui all'articolo 10, che sia un 50 percento o che
sia un 10 percento la Regione non sarebbe male che quei soldi li
devolvesse verso finalità di sviluppo e di investimento. Lo so che
ne mette di più, ma questo 10 percento sappiamo dove va a finire.
Allora è vero, mettiamo anche questo 10 percento, giustamente, è
vero che potrebbe sembrare pleonastico, tuttavia lo sottoponiamo
alla vostra onorevole attenzione e, di conseguenza, lo lasciamo in
approvazione. Poi, visto che la competenza primaria sull'argomento
e sulla discussione oggi è stata affidata all'Assessore alle
finanze - si parla di una quota parte che è l'unica quota parte che
lui incassa - alla fine dei conti non sarebbe cattiva cosa sapere
dove viene destinata.
Mi permetta la battuta, Assessore: la competenza in materia di
partecipazioni regionali è di spettanza del Presidente; se non
sbaglio, la delega... ma su questo argomento che è piuttosto
spinoso e che in fondo si sintetizza in una riduzione del 30
percento della quota di pertinenza regionale... hanno lasciato a
lei l'argomento. Allora ci permettiamo di dire che questo 10
percento sarebbe utile sapere dove potrà essere destinato e noi
sommessamente le abbiamo fatto una proposta.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Premesso che il lavoro della Giunta e del
Governo è collegiale, quindi la provocazione ha poco senso, come
aveva poco senso la provocazione del 50 percento da lasciare come
provento alla casa da gioco, questa è la terza provocazione, perché
poteva avere un senso se la proposta del 50 percento non era una
provocazione, in quanto il 10 percento lo riteniamo essere
totalmente insufficiente a coprire i costi degli investimenti
previsti. Quest proposta è quindi incompatibile con il precedente
articolo 10 e ci asterremo.
Président
- Je soumets au vote l'amendement n° 6 du
Popolo della Libertà, qui récite:
Emendamento
L'art. 13 è sostituito dal seguente:
"Articolo 13
Piano di sviluppo
Il Consiglio regionale approva il Piano di sviluppo su
proposta della Giunta regionale. Con la quota parte di cui all'art.
10, Regione finanzia gli investimenti in esso previsti che
continueranno ed essere realizzati da Casino s.p.a., stazione
appaltante dotata di mandato senza rappresentanza, sulla base di
uno schema contrattuale tipo approvato dalla Giunta
regionale.".
Conseillers présents: 32
Votants: 3
Pour: 3
Abstentions: 29 (Agostino, Bertin, Bieler, Caveri, Alberto
Cerise, Giuseppe Cerise, Chatrian, Comé, Crétaz, Donzel, Empereur,
Carmela Fontana, Hélène Impérial, La Torre, André Lanièce, Lavoyer,
Louvin, Maquignaz, Marguerettaz, Patrizia Morelli, Pastoret, Prola,
Rigo, Rollandin, Rosset, Salzone, Laurent Viérin, Marco Viérin,
Manuela Zublena)
Le Conseil n'approuve pas.
Président
- Je soumets au vote l'article 13:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 14:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 15:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 16:
Conseillers présents: 32
Votants: 26
Pour: 21
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Sur l'article 17 nous avons les amendements
n° 6 et n° 7 du Partito Democratico.
La parole au Conseiller Donzel.
Donzel (PD)
- In parte i due emendamenti - se mi consente
illustro insieme i due emendamenti - sono già stati illustrati,
quindi non ritorno su questo tema. Quello che vorrei precisare è
che, a forza di mettere paletti a questa nuova gestione, invece di
agevolarla nella sua attività, le rendiamo ancora più difficile la
vita.
Scusi, Presidente, semplicemente perché noi abbiamo fatto delle
audizioni... lo so che mi sente, però siccome noi abbiamo fatto
delle audizioni, in queste audizioni ci è stato detto: guardate, i
valdostani... siamo andati a fare una visita al casinò e ci hanno
detto: i valdostani useranno questa tensostruttura, che fra l'altro
è anche in condizioni ormai di usura, con quattro macchinette
dentro, l'entrata sarà lì dal cortile, cioè un'entrata che non ha
nulla a che vedere con l'entrata del casinò: questo è quello che ci
hanno detto l'amministratore delegato e i dirigenti del casinò.
Allora, ecco che ho fatto riferimento a quel luogo come a un luogo
che avrebbero dovuto usare i valdostani per il gioco, ho detto
francamente: una scelta quanto mai infelice!
Adesso lei mi dice: no, ci saranno altre sale, il bunker e
quant'altro; il bunker ad oggi non è pronto, quindi spenderemo dei
soldi per aprire la porticina che fa entrare nella tensostruttura i
valdostani, poi quando sarà finito il bunker entreranno i
valdostani. Oppure diciamo: ad oggi i valdostani non entrano, in
attesa del bunker che darà un minimo di dignità anche al valdostano
che va a giocare, perché, ripeto, che mi sia detto: puoi andare al
casinò... cioè le faccio l'esempio... era significativo che un
valdostano potesse andare al casinò in questo senso: io sono un
albergatore, ho dei clienti, vi accompagno a giocare al casinò,
scusate, davanti all'entrata voi entrate e io vado nella
tensostruttura lì dietro, giro l'angolo, a farmi una giocata in
attesa che i miei clienti abbiano finito... Guardi, francamente
questa è una cosa che non voglio nemmeno immaginare! Se almeno già
entriamo nel bunker, poi i clienti possono salire magari sopra, io
sto lì, però è già un po' diverso; ma comunque, dal mio punto di
vista, rimane una cosa che mi lascia molto perplesso, poi se
qualcuno qui è entusiasta di questa scelta, vada avanti!
Sul secondo emendamento, invece, è di nuovo una questione... noi
apriamo il casinò ai valdostani, poi diciamo: però nessuna
pubblicità ai valdostani, non bisogna dirlo a nessuno che si può
andare al casinò, cioè... non si può mettere una locandina, una
pubblicità su un giornale, nessun tipo di pubblicità in Valle
d'Aosta? È paradossale! È normale che se faccio una pubblicità per
tutti, per i turisti, possa caderci dentro anche qualche
valdostano; non vorrei che facessimo delle norme che sono castranti
per lo sviluppo dell'attività del gioco.
Questo era lo spirito degli emendamenti, quindi non contro il
disciplinare, ma per dire: ci avete pensato bene? Questa cosa qui,
scritta in questo modo, invece di dare via libera al Casino s.p.a.
di decidere, di valutare, di fare un po' di attività anche sui
valdostani, visto che ci sono i valdostani che possono andare a
giocare... invece: no, non si parli, non si dica a nessuno che i
valdostani possono andare al casinò! Mi sembra francamente che non
stia in piedi dal punto di vista dell'economia.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Sulla tipologia delle sale, dei locali, mi
pare che nella replica del Presidente sia già stato specificato
questa mattina, come peraltro il fatto di poter far partecipare i
valdostani al poker Texas, ci sono dei locali specifici. Allo stato
delle cose non è un elemento con una chiusura a priori, attualmente
sicuramente non può essere tenuto in considerazione; è comunque un
suggerimento che non bocciamo in quanto tale, oggi non lo possiamo
tenere in considerazione in quanto è necessario che la
localizzazione sia delimitata con precisione, perché noi possiamo
dare ai valdostani l'accesso ai giochi elettronici rispetto a
quelli da tavolo, altrimenti è impossibile...
(interruzione del Consigliere Donzel, fuori
microfono)
...penso sia compito della Giunta andare ad individuare la
localizzazione delle sale, ci sono i responsabili della gestione
della s.p.a. che andranno ad individuare delle sale. L'input che
c'è sul disciplinare è che devono essere dei locali ben delimitati
e che non possono creare questa possibilità di accesso ai giochi
che vengono svolti sui tavoli: questo, allo stato delle cose, è
indispensabile e quindi ci asterremo su questo emendamento. Sulla
promozione l'articolo è molto chiaro, dice: è vietata
specificatamente una promozione che sia indirizzata
specificatamente ai residenti in Valle d'Aosta, sotto qualsiasi
forma. La promozione del casinò va da sé che viene fatta a livello
nazionale, quindi viene anche recepita a livello locale. Ci
asterremo anche su questo.
Président
- La parole au Conseiller Louvin.
Louvin (VdAV-R)
- Gli emendamenti non mi sembra che
apportino un effettivo cambiamento della natura assolutamente
contraddittoria di questo articolo. Questo è un articolo, articolo
17 del nuovo testo, che disciplina gli ingressi dei residenti in
Valle d'Aosta alle sale da gioco, che potremmo definire un
"articolo suicida", perché contiene già al suo interno i germi
della propria disgregazione. È un articolo che non regge da nessuna
parte, né in termini formali, per il fatto che non è indicato
correttamente chi debba farsi carico dell'individuazione degli
spazi, ma soprattutto perché questo tipo di
apartheid
...
siamo in un tempo in cui c'è molta attenzione per il Sudafrica per
motivi sportivi, ma qui riportiamo in auge delle tradizioni
sudafricane nel nostro contesto regionale estromettendo da
determinate attività di gioco i residenti... noi siamo perché non
vengano ammessi, lo ricordo, e non per ragioni dotte e - come
diceva il Presidente Rollandin - di natura storica, ma per
motivazioni molto concrete che riguardano l'opportunità che questa
nostra casa da gioco rimanga rivolta verso l'esterno, rimanga
rivolta verso una ricettività turistica e non sia introflessa verso
gli interessi della Regione.
È però la parte anche promozionale e soprattutto - direi - di
accesso ai servizi a non poter reggere l'urto di alcun tipo di
discussione logica, perché - già lo ha detto in questo bene il
collega Donzel - quali sono i messaggi specificatamente indirizzati
ai residenti in Valle d'Aosta? Uno striscione, come lo abbiamo
negli stadi valdostani, dove c'è scritto "Casino de la Vallée" non
è rivolto espressamente alla cittadinanza valdostana? Un articolo
promozionale o una pubblicità acquistata su un giornale pubblicato
nella Regione, non è specificamente indirizzato ai residenti in
Valle d'Aosta? E a chi è indirizzato, scusate, un articolo o una
pubblicità su
La Vallée Notizie
o su
Il Corsivo
? Ai
valdostani, in linea di principio mi pare che siano residenti in
Valle d'Aosta l'80-90 o forse più percento dei suoi residenti, e
non è questa promozione del gioco? No! Sono cose curiose, ma
soprattutto è curioso che determinate modalità di pagamento non
siano consentite ai valdostani. Credo che questo non regga l'urto
di alcun tipo di contestazione, perché è una violazione ad un
principio elementare di non-discriminazione nell'utilizzo di beni e
servizi, mentre noi possiamo spiegare - e lo abbiamo spiegato per
50 anni - che non intendevamo dare accesso ai valdostani nel loro
insieme per delle motivazioni molto precise, legate alla natura di
questa attività, al gioco; ma non potremo mai spiegare perché ad un
valdostano è impedito di pagare con una carta di credito
all'interno della casa da gioco.
Credo che questo sia un articolo molto mal confezionato per
mettere dei simulacri di giustificazione, per approntare una
cortina fumogena intorno ad una decisione che è già sostanzialmente
presa e che è quella di favorire l'apertura definitiva e globale
della casa da gioco anche ai residenti. Il nostro giudizio, la
nostra opinione su questo articolo è assolutamente e rigorosamente
contraria, perché - ripeto - è un articolo che contiene i germi
della propria disgregazione, dei limiti che esso contiene e apre
non uno spiraglio, ma apre di fatto le porte al gioco anche per i
valdostani con tutto quello che ne conseguirà, in termini di
immagine della Regione, in termini di coinvolgimento, in termini di
impatto sull'esterno, fenomeni non più controllati e controllabili,
come saranno molto presto.
Président
- La parole au Président de la Région,
Rollandin.
Rollandin (UV)
- Su questo articolo già nella discussione
generale si è imbastita una presa di posizione francamente
incomprensibile.
Da una parte si dice: noi vogliamo che il casinò sia aperto solo
per quelli che non sono residenti, com'è stato finora, quindi tutto
quello che facciamo è solo per i non residenti, ignorando che da
anni ci sono le slot machines che sono aperte a tutti, che sono
disponibili per tutti! Dal momento della liberalizzazione dei
bingo, la liberalizzazione di tutti i giochi è per tutti. Altro
problema: non mi risulta che ad oggi non si sappia che ci sono in
Valle d'Aosta dei giocatori, c'è gente che gioca... dove va a
giocare? Se lei va a Chamonix, o va da altre parti, trova tutti...
non dico che parlano patois... ma comunque chiaramente lei incontra
persone che giocano. Allora, chi ha voglia di giocare, in questo
momento va in Svizzera, in Francia, fra un po' andrà nei casinò
vicini, va a Sanremo, va dappertutto e gioca tranquillamente.
Il dire che con questo mettiamo i germi di chissà quale
malattia... ma chi ha la malattia del gioco non è perché non potrà
giocare a Saint-Vincent o ammettendolo nelle sale dove si gioca
alle slot machines... che attraversando Viale Piemonte lei trova
nei bar... sono le stesse! L'assurdo è che oggi non si possa, non
il contrario! Con la differenza - come ho spiegato, che le
percentuali di vincita, per quello che può significare, da una
parte sono del 92-94 percento, dall'altra sono il 75 percento.
Ora, se vogliamo fare del facile moralismo e dire: ma noi, per
carità, questo non lo vogliamo... allora si ascolta; si sa però che
non è così, perché lo sanno tutti! Con una differenza che noi
vorremmo in questo momento sottolineare: che in teoria anche i bar
dovrebbero vietare il gioco a quelli al di sotto dei 18 anni, cosa
che non sempre avviene...
(interruzione del Consigliere Louvin, fuori
microfono)
...difatti, non nei bar, no, no, Louvin, il controllo nei bar
non è fatto con funzioni... mi spiace dover dire proprio a te
quello che dovresti sapere: che le funzioni di controllo non sono
funzioni prefettizie. Allora ti porto il manuale da rileggere, per
memoria storica, anche questa, come Chabod!
Tornando invece ai concetti di controllo, questi sono
determinati, chiari e credo che vadano nella direzione che abbiamo
appena detto. Questo articolato sicuramente è più complesso di
quello che potrebbe essere, nel senso che si è voluto, qui, andare
nella direzione in cui altri - non siamo i primi - sono andati, nel
senso di evitare sia la pubblicità diretta su cui si sono fatti
questi emendamenti, che vuol dire semplicemente non certo fare la
pubblicità per il casinò - che di solito viene fatto per chi è
fuori, e in Valle, in generale, viene fatto per i giocatori -, ma
mirata a qualcosa, non so, alla manifestazione che si fa in una
festa locale ad una sagra, fare una pubblicità mirata per quelli
che partecipano a questa... solo per questo può essere inteso
come... Come le altre forme di pagamento, questo è stato suggerito,
certo, non ce lo siamo inventati, perché altri stanno facendo
esattamente questo percorso; ecco perché riteniamo che non ci sia
alcuna situazione, nessun germe che circola. Ci sono semplicemente
persone che hanno voglia di giocare e, se non giocano lì, giocano
da altre parti. Questo è il concetto di cui abbiamo tenuto conto,
che non abbiamo inventato noi: l'apertura a tutti della slot è
stata contrastata da parte nostra, perché la stessa cosa si voleva
fare anche dei bingo, perché si voleva trasformare in bingo i mini
casinò, per fortuna quello si è evitato, adesso si aprirà a tutti.
Questa è la realtà!
Purtroppo questo discorso del gioco sta diventando, lo dimostra
l'ultimo decreto, la fonte di finanziamento di tutto: dal terremoto
in Abruzzo in avanti, sta diventando l'unica fonte, aumentare il
lotto, aumentare le percentuali. Siccome le disponibilità per il
gioco, anche delle persone, sono limitate, questo porta a dire che
in generale c'è una ricaduta negativa di quella che è non la
frequentazione, ma la quantità del giocato, e questo penalizza
anche la Casa da gioco di Saint-Vincent.
Président
- Je soumets au vote l'amendement n° 6 du
Partito Democratico, qui récite:
Emendamento
Articolo 17
Ingressi
Sono soppresse al comma 3 le seguenti parole: "in locali
appositamente individuati".
Conseillers présents: 31
Votants: 3
Pour: 3
Abstentions: 28 (Agostino, Bertin, Bieler, Caveri, Alberto
Cerise, Giuseppe Cerise, Chatrian, Comé, Crétaz, Empereur, La
Torre, André Lanièce, Lattanzi, Lavoyer, Louvin, Maquignaz,
Marguerettaz, Patrizia Morelli, Pastoret, Prola, Rollandin, Rosset,
Salzone, Tibaldi, Laurent Viérin, Marco Viérin, Manuela Zublena,
Zucchi)
Le Conseil n'approuve pas.
Président
- Je soumets au vote l'amendement n° 7 du
Partito Democratico, qui récite:
Emendamento
È soppressa al comma 4 dell'articolo 17 la prima frase: "alla
Casino s.p.a.... sotto qualsiasi forma".
Conseillers présents: 31
Votants: 3
Pour: 3
Abstentions: 28 (Agostino, Bertin, Bieler, Caveri, Alberto
Cerise, Giuseppe Cerise, Chatrian, Comé, Crétaz, Empereur, La
Torre, André Lanièce, Lattanzi, Lavoyer, Louvin, Maquignaz,
Marguerettaz, Patrizia Morelli, Pastoret, Prola, Rollandin, Rosset,
Salzone, Tibaldi, Laurent Viérin, Marco Viérin, Manuela Zublena,
Zucchi)
Le Conseil n'approuve pas.
Président
- Je soumets au vote l'article 17:
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 18:
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 19:
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 20:
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 21 dans le texte
amendé par l'amendement n° 4 du Partito Democratico:
Articolo 21
Disposizioni transitorie
Eventuali proprietà immobiliari funzionali alla gestione
della Casa da gioco, di proprietà di Casino s.p.a. alla data di
entrata in vigore del presente disciplinare, verranno acquistati da
Regione.
Per le proprietà immobiliari in corso d'opera, Casino s.p.a.
è tenuta a terminare i lavori, preventivamente all'acquisto da
parte di Regione.
Casino s.p.a. dovrà procedere a trasmettere a Regione
l'elenco di dette proprietà immobiliari ritenute
funzionali.
Regione procederà all'acquisizione al valore netto
contabile.
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote le point 21 dans son
ensemble avec l'annexe: "Disciplinare per la gestione..." et
cetera:
Conseillers présents: 31
Votants: 25
Pour: 20
Contre: 5
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
