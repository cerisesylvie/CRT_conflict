Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE



Oggetto del Consiglio n. 209 del 10 dicembre 2018 - Resoconto
OGGETTO N. 209/XV - Discussione generale congiunta
dell'accettazione delle dimissioni rassegnate dal Consigliere
Antonio Fosson dalla carica di Presidente del Consiglio regionale,
dai Consiglieri Luca Bianchi e Emily Rini dalla carica di
Vicepresidente del Consiglio regionale, dai Consiglieri Patrizia
Morelli e Laurent Viérin dalla carica di Segretario del Consiglio
regionale e loro sostituzione e della mozione di sfiducia
costruttiva nei confronti del Presidente della Regione (ai sensi
dell'articolo 5 della L.R. 7 agosto 2007, n. 21).
Fosson (Presidente)
- Alla presenza di 35 Consiglieri
dichiaro aperti i lavori del Consiglio.
Prima di procedere all'esame del primo punto, volevo ringraziare
tutti voi, Consigliere e Consiglieri, per questi mesi in cui mi
avete aiutato a gestire, a condurre e a portare avanti i lavori di
questo Consiglio, pur in una situazione di grande difficoltà
politica. La responsabilità di tutti è stata importante affinché il
Consiglio potesse avere un normale e corretto svolgimento. Vi
ringrazio di tutto questo, voglio ringraziare anche tutto il
personale del Consiglio, i dirigenti che hanno reso possibile tutto
questo e mi hanno aiutato a imparare. Grazie a tutti e chiamo a
sostituirmi il Vicepresidente Bianchi.
Dalle ore 9:05 assume la presidenza il Vicepresidente
Bianchi
.
Bianchi (Presidente) -
Buongiorno a tutti. Possiamo
passare alla discussione del primo punto dell'ordine del giorno. La
parola al Consigliere Bertin.
Bertin (IC) -
Intervengo in merito all'organizzazione dei
lavori. Visto che i due argomenti sono strettamente collegati,
intendo il punto n. 1 e la mozione di sfiducia costruttiva, vorrei
sapere, visto che il pacchetto è unico, se la discussione sarà
unica affinché poi si proceda all'elezione e alla sostituzione sia
di un Presidente che dell'altro.
Presidente -
Chiederei anche alle altre forze politiche
che si esprimano su quanto chiesto dal collega Bertin. Chiaramente
la discussione può avvenire insieme, ma saranno votazioni distinte.
La parola al Consigliere Manfrin.
Manfrin (LEGA VDA) -
Per chiedere una breve sospensione
per una riunione dei gruppi che possono identificarsi con la futura
minoranza per concordare lo svolgimento dei lavori.
Presidente -
Sospensione concessa.
La seduta è sospesa dalle ore 9:07 alle ore 9:40
.
Bianchi (Presidente) -
Riprendiamo i lavori. Chiederei al
collega Manfrin, visto che ha chiesto la sospensione, se ci può
dire cosa avete deciso.
Manfrin (LEGA VDA) -
In merito alla questione posta dal
collega Bertin, proporremmo di fare la discussione sull'elezione
del Presidente del Consiglio e trattare unitamente a seguire la
discussione sul Vicepresidente e sul Segretario e poi ovviamente,
come da ordine del giorno, la discussione sulla mozione di
sfiducia.
Presidente -
Abbiamo quindi una richiesta del collega
Bertin di fare una discussione unica dei punti riguardanti
l'elezione della Presidenza del Consiglio e del punto concernente
la Giunta (la mozione di sfiducia costruttiva), mentre da parte del
collega Manfrin, se ho capito bene, c'è una richiesta di fare una
discussione sui tre punti: sui due relativi alla Presidenza del
Consiglio e sulla mozione di sfiducia. Chiederei anche agli altri
colleghi dell'aula di esprimersi. La parola al Consigliere
Bertschy.
Bertschy (UVP) -
Non abbiamo capito il risultato della
sospensione e della riunione, nel senso che c'è stata una riunione
dei gruppi di minoranza... non abbiamo compreso se questo è il
risultato della riunione congiunta o se sono rimaste idee diverse;
se invece è una proposta della Lega e gli altri gruppi si devono
esprimere, a questo punto facciamo una discussione.
Presidente -
Le posizioni sono diverse, non hanno trovato
una linea unanime e quindi chiederei di fare una riunione della
Conferenza dei Capigruppo.
La seduta è sospesa dalle ore 9:42 alle ore 9:55
.
Bianchi (Presidente) -
Riprendiamo i lavori. Come deciso
dalla Conferenza dei Capigruppo, si procederà con una discussione
generale unica dei punti 1, 2, 3 e 4. Le tempistiche di intervento
sono dettate dal Regolamento. Aprirei quindi la discussione
generale su questi quattro punti. La parola alla Consigliera
Morelli.
Morelli (ALPE) -
Cominciamo questa seduta straordinaria
del Consiglio regionale, convocata per discutere temi che sono
essenziali per la nostra Regione. Il Consiglio ha deciso di fare
un'unica discussione sia sulla sostituzione dell'Ufficio di
Presidenza, quindi del Presidente del Consiglio, dei Vicepresidenti
e dei Segretari con la mozione di sfiducia costruttiva alla
Presidente Spelgatti. Perché una discussione unica? Perché questo
deve essere un momento che chiude una fase di questa legislatura e
ne apre un'altra. Le questioni vanno poste insieme, perché tutte
sono il frutto di una crisi politica che si è aperta in seno al
Consiglio regionale pochi mesi dopo le elezioni, dopo il rinnovo
del Consiglio regionale.
Questa crisi è stata lunga, sicuramente i cittadini sono molto
critici nei nostri confronti perché ci sono voluti mesi per
arrivare a una conclusione; questi tempi però sono stati necessari
per maturare delle decisioni che noi riteniamo di vitale importanza
per la nostra comunità. Il risultato delle elezioni regionali aveva
consegnato alla Valle d'Aosta un panorama estremamente frammentato;
la nostra legge, benché maggioritaria, aveva prodotto invece un
risultato assolutamente proporzionale con eletti distribuiti in
tanti gruppi, la soluzione che è stata adottata all'inizio della
legislatura vedeva un Governo a conduzione leghista, sostenuto da
una parte del mondo autonomista. In questi primi mesi di
legislatura però sono venute allo scoperto quasi subito le
difficoltà legate all'inesperienza di buona parte di questo
Governo, inesperienza che, se da una parte può portare a una certa
innovazione, dall'altra, ha prodotto però un rallentamento
veramente molto importante della macchina amministrativa e questo
ha causato grandi problemi. Voglio semplicemente constatare che
oggi, 10 dicembre, non abbiamo ancora cominciato l'iter di analisi
del bilancio, che normalmente al 10 dicembre è già approvato. Ci si
è quindi posti di fronte a questa crisi con uno spirito costruttivo
e ci si è chiesti cosa si poteva fare per cercare di dare un
Governo più solido, più aderente alla realtà per questa nostra
Regione. C'è stato un percorso lungo di avvicinamento tra i diversi
gruppi che fanno riferimento all'area autonomista; è stato un
percorso che ha richiesto dei tempi, perché all'interno dei
movimenti questa questione è stata discussa lungamente. Non è stata
un'operazione di palazzo, è stata invece una riflessione politica
che ha visto uniti i gruppi consiliari e gli organi dirigenti dei
movimenti, che hanno portato a una conclusione: c'è una mozione di
sfiducia costruttiva predisposta con un programma, con un
organigramma e contestualmente vi è la necessità di ricostituire
l'Ufficio di Presidenza che è stato completamente dimissionario.
Oggi quindi dobbiamo procedere a queste elezioni, a queste
votazioni. Da parte dei gruppi Stella Alpina, ALPE, Union
Valdôtaine Progressiste, PNV, Union Valdôtaine e da parte del
Gruppo Misto ci sono delle proposte su persone che riteniamo
all'altezza di ricoprire ruoli importanti, persone che hanno
dimostrato nel tempo di avere l'esperienza, le capacità per
ricoprire questi ruoli e quindi, a nome delle forze che ho citato,
proponiamo alla Presidenza del Consiglio la Consigliera Emily Rini,
alla Vicepresidenza il Consigliere Augusto Rollandin e come
Segretario il Consigliere Claudio Restano. La mozione di sfiducia
costruttiva invece vede in testa al progetto il Consigliere Antonio
Fosson.
Presidente -
La parola al Consigliere Fosson.
Fosson (GM) -
Signora Presidente della Regione, Signor
Presidente del Consiglio, colleghe e colleghi tutti, sono qui oggi
a illustrare la mozione di sfiducia costruttiva nei confronti della
Presidente della Regione ai sensi dell'articolo 5 della legge
regionale n. 21/2007, mozione che è firmata da 18 Consiglieri e che
mi indica quale candidato alla Presidenza della Regione.
La mozione inizia affermando: "
Consci dell'attuale
preoccupante situazione politica regionale, caratterizzata da un
sostanziale immobilismo dell'azione amministrativa che ad oggi
impedisce di fornire risposte adeguate ai tanti problemi che
affliggono la Valle d'Aosta
"
.
Aggiungo che questo
immobilismo avviene in una situazione di crisi economica,
occupazionale e sociale, che ha sicuramente il punto di partenza in
una crisi culturale, di valori, di identità, di ideali di tutta la
nostra popolazione e di cui noi siamo espressione, crisi che porta
a una sfiducia nelle istituzioni e verso noi tutti che cerchiamo di
rappresentarle. Se questa è la premessa, la conseguenza politica è
ovvia, direi obbligatoria: di fronte a questa realtà, è necessario
avere una maggioranza, e questo dei 18 che sottoscrivono questa
mozione si pone come un accordo di Consiglieri che condividono un
programma, urgenze e un progetto che nasce nell'ambito e nella
tradizione autonomista che alcuni hanno già siglato come progetto
politico.
Questa mozione, come ha ben detto la collega Morelli, che
ringrazio, nasce dopo un lungo cammino di confronti, di incontri e
di discussioni, una maggioranza che dovrà essere in grado di
dialogare, di fare sintesi per far sì che il progetto comune
raggiunga risultati utili per risolvere i problemi della nostra
Regione. Non si può governare da soli, ci si deve fidare e
affidarsi a dei compagni di cammino avendo la capacità di mediare e
decidere senza mortificare nessuno. Queste sintesi non possono
essere altro che il frutto di un dialogo e di un confronto
permanente, perché è il dialogo che consente il cambiamento. Forse
è stato questo errore di metodo - permettetemi - che ha interrotto
il progetto della Giunta Spelgatti. Se molti dei suoi alleati se ne
sono andati, tra questi anche noi, è perché non si poteva più
costruire nulla, pur nel rispetto delle capacità e della dedizione
di chi c'era. Il nostro quindi si presenta prima di tutto come un
progetto di responsabilità, ma anche di concretezza per affrontare
le decisioni da prendere non più rinviabili.
Si poteva andare subito a elezioni? Sì, noi non siamo contrari a
richiamare la gente alle urne, ma bisogna approvare un bilancio per
evitare l'esercizio provvisorio della Regione e poi elezioni con
questa legge elettorale? Probabilmente si sarebbero dovute fare in
seguito quelle alleanze e sintesi che si possono fare ora... poi i
costi, ma soprattutto la nostra gente che ci dice: "sapete solo
litigare, mettetevi d'accordo!".
Non è vero poi - questo voglio sottolinearlo con grande forza, e
penso di averlo dimostrato - che questi 18 si sono messi d'accordo
per il potere o per la spartizione di poltrone, è troppo semplice
dire così, prima il potere e le spartizioni non c'erano, adesso
invece dovrebbero esserci. Anche perché voi tutti che siete qui vi
rendete conto di quanto sia difficile in questo momento prendersi
delle responsabilità, è più facile non prendersele. Ci siamo
riuniti soprattutto per un senso di responsabilità verso la
comunità in un momento di crisi istituzionale e di urgenza, come ho
già detto. Abbiamo anche introdotto quella che è emersa in questi
mesi di discussione come una grande novità, non solo per noi, ma
speriamo per tutti i cittadini valdostani: riscoprire la necessità
di un nuovo accordo di tutti quelli che hanno alla base e al centro
del loro percorso politico l'ideale dell'autonomia. Ideale che poi
è attenzione al singolo abitante della Valle d'Aosta, quello che
vive nel più piccolo paese delle nostre montagne, che non è un
numero e, anche se è uno solo, merita lo stesso rispetto di quelli
che abitano nelle grandi città e merita i servizi che hanno i
cittadini delle grandi città: questo è un richiamo soprattutto alla
situazione sanitaria che abbiamo sempre sostenuto e spinto.
Si dice: "
déjà vu
, i vecchi si rimettono insieme", è
facile dirlo. Io penso che i vecchi ritornano giovani se si
riscoprono in un bell'accordo e capiscono se si possono superare i
personalismi con il dialogo e raggiungere una sintesi per essere
utili e risolutivi. La novità è quella di un accordo tra forze
autonomiste che porta con sé, come tutte le novità meditate e
ragionate, sicuramente una positività, di questo ne sono sicuro.
Per questo senso di responsabilità e di amore verso la nostra
gente, abbiamo a suo tempo lasciato il nostro lavoro e siamo
entrati in quest'Amministrazione, non siamo politici di
professione, né opportunisti. Il vecchio progetto può quindi
diventare nuovo, può rigenerarsi dopo un'esperienza di divisione,
che non è stata positiva per nessuno: ecco perché abbiamo capito di
poter portare ora quel cambiamento che con altre strade non è
arrivato. Come ha detto la Presidente della Regione Spelgatti nel
suo discorso di insediamento alcuni mesi fa, che sottolineo
anch'io, lasciateci lavorare e giudicateci poi su quello che
faremo.
Il nostro discorso sulla difesa dell'autonomia non è formale. È
comune sicuramente non solo a noi, ma anche altre forze politiche
che non sono in questa mozione a 18, di questo ne sono
profondamente convinto. L'autonomia quale strumento per rendere
concreta e responsabile l'azione di autogoverno è il perno attorno
al quale ruota il programma che sottoponiamo alla vostra
attenzione. Vogliamo promuovere, rilanciare e arricchire
l'autonomia della Valle d'Aosta per rendere la nostra regione un
luogo migliore, credendo nella sussidiarietà, nella forza della
comunità e nel confronto finalizzato al bene comune. L'autonomia è
un bene di tutti e per tutti. Il nostro quindi vuol essere un
Governo che affronta, nel rispetto e nel solco delle prerogative
autonomistiche che vogliamo difendere,
in primis
le
emergenze, che sono: l'approvazione del bilancio regionale
2019/2021, che è ora una priorità per dare certezza di risorse ai
diversi settori, e lo affronteremo subito già da domani; la
revisione della legge elettorale regionale; la legge per le
elezioni comunali; la legge per il sistema delle autonomie e
l'azione per garantire la rappresentanza della Valle al Parlamento
europeo; la modifica della norma in materia di finanza locale, così
come sono obiettivi primari la riorganizzazione della fiscalità al
fine di incoraggiare le assunzioni, di rilanciare l'economia, la
destinazione delle risorse derivanti dalla valorizzazione del
patrimonio regionale allo sviluppo economico; il mantenimento delle
azioni di sostegno per il ricorso al credito del sistema produttivo
valdostano; la creazione dell'Ente unico di promozione, con
l'obiettivo di valorizzare adeguatamente il territorio e le sue
peculiarità attraverso la concentrazione delle risorse già
disponibili; la semplificazione dei servizi ai cittadini e alle
imprese tramite la riforma dell'Amministrazione regionale che porti
alla riduzione dei tempi di risposte; l'attuazione di politiche
attrattive per i professionisti del settore sanitario; il
potenziamento dei servizi sanitari sul territorio; lo sviluppo
della medicina di montagna. Se queste sono le urgenze, Signori
Consiglieri, il nostro programma guarda anche al futuro, perché
abbiamo la pretesa di voler governare con attenzione e lungimiranza
per dare prospettive solide alla Valle d'Aosta. Noi conosciamo i
problemi, siamo qui da un po' di tempo, non abbiamo bisogno di
apprendistato e questo può essere positivo, ma può avere anche dei
lati negativi. Noi abbiamo imparato in questi mesi, confrontandoci,
che il nostro operato deve essere diverso, deve cambiare.
Ritornando al principio della necessità di dialogo, crediamo sia
fondamentale per guardare al domani riprendere il confronto con il
territorio partendo dai Comuni, dando voce ai Sindaci, che sono la
prima generosa, grande espressione del sistema a cui guardiamo, un
sistema che deve ritrovare nella prossimità con i cittadini la sua
accezione principale, un sistema che vuole dare concretezza alle
esigenze di chi vive nelle nostre valli. Il territorio è la nostra
vera risorsa e vi è l'esigenza di salvaguardarlo attraverso una
puntuale manutenzione, attraverso la creazione di una struttura
coordinata per la sua gestione e di conservare il nostro patrimonio
naturale nella prospettiva di uno sviluppo ecosostenibile,
territorio che è mantenuto vivo dai nostri agricoltori. In questo
momento il mondo agricolo ha bisogno di certezze, proporremo quindi
l'avvio di tavoli di confronto sulla futura programmazione europea
e sviluppo rurale da condividere con gli altri territori montani al
fine di giungere alla semplificazione del sistema dei pagamenti a
favore degli agricoltori. Su questo abbiamo bisogno di dialogo con
chi ha affrontato e gestito questa difficile situazione fino ad
oggi. Vi è anche la necessità di coniugare le politiche ambientali
con quelle turistiche al fine di garantire sostenibilità,
potenziando la rete dei sentieri e la ciclabilità, così come sarà
importante valorizzare in termini economici le ricchezze
paesaggistiche, culturali, linguistiche anche attraverso il
rilancio del patrimonio culturale, materiale e immateriale con
l'integrazione e gli interscambi culturali. Migliorare il nostro
turismo significa rafforzare anche la nostra rete viaria e va
inquadrato in un sistema di trasporti pubblici integrato
ferro/gomma con il biglietto unico, oltre che intervenire nella
risoluzione del problema dei costi dell'autostrada. Occorre poi
riorganizzare l'aeroporto affinché diventi nuovamente punto di
riferimento anche per gli appassionati del volo in montagna. Il
lavoro e lo sviluppo economico sono il centro, vanno sostenuti con
azioni di politica attiva sia preventiva e di sostegno per persone
e imprese, con l'istituzione della regia regionale per il lavoro;
rendere univoche e coordinate le politiche regionali per
l'occupazione con misure per lo sviluppo delle imprese nei nuovi
mercati e per la crescita e la competitività del lavoro artigiano e
delle piccole imprese. Deciderà il Presidente del Consiglio, ma
pensiamo di chiedere l'istituzione a breve di una Commissione
speciale per CVA per affrontare rapidamente il problema tutti
insieme dal punto di vista tecnico per non far perdere ulteriore
tempo.
Questo Governo dovrà affrontare tra le tante emergenze la
situazione del Casinò, che è una grande emergenza. In questi ultimi
mesi la situazione dell'azienda è precipitata al punto che oggi lo
spazio per assumere decisioni politiche è quasi pari a zero. Questo
Consiglio regionale ha rivendicato lo scorso luglio, e anche a
settembre, le azioni che andavano messe in campo per evitare la
drammatica situazione che purtroppo oggi stiamo vivendo. La Valle
d'Aosta rischia in questo momento di perdere un'azienda che produce
ancora in modo significativo un importante fatturato, che ha
ricadute sull'occupazione e sull'indotto economico e che ancora
garantisce soprattutto i territori vicini. Oltre a questo la nostra
Regione sta su questo subendo un grave attacco allo Statuto di
autonomia. La priorità di tutti deve essere la salvezza del Casinò,
ma per farlo abbiamo pochissimo tempo e a oggi esiste una sola e
immediata possibilità - lo dico dopo essermi confrontato a lungo
con tutti i membri della futura eventuale maggioranza -:
l'immediata possibilità è la rimodulazione dei contenuti
dell'accordo sindacale siglato nel luglio 2017, una rimodulazione
che deve indicare una forte riduzione dei costi del personale. In
relazione alle altre possibilità che sono apparse nei giorni scorsi
sugli organi di stampa in maniera superficiale e poco rispettosa
dello stato d'animo dei lavoratori e delle loro famiglie, questa
maggioranza sta facendo e farà tutte le valutazioni possibili per
raggiungere in questo breve lasso di tempo lo stesso obiettivo.
La nostra comunità ha bisogno di vedere accresciuto il senso di
sicurezza attraverso la legalità, il presidio e il controllo del
territorio. Il nostro
welfare
, che è già munifico, deve
essere comunque riorganizzato adottando un unico percorso di
sostegno a favore delle persone, delle famiglie in condizioni di
disagio socio-economico per superare l'attuale frammentazione e
sovrapposizione di aiuti, così com'è necessario rendere più
performante il modello esistente di conciliazione lavoro/famiglia e
soprattutto di attenzione ai disabili e agli anziani, che
sicuramente sono una peculiarità del nostro sistema di welfare che
noi vogliamo mantenere e potenziare. Pensiamo quindi e lavoreremo a
una misura unica come risposta di semplificazione alle esigenze,
consci che è necessario riorganizzare e ottimizzare i servizi di
welfare.
Per quanto riguarda il servizio sanitario, è nostra intenzione
renderlo più efficace rafforzando l'assistenza ospedaliera, ma
soprattutto l'assistenza territoriale. In ospedale si sta sempre
meno e quindi i ricoveri sono sempre più brevi e allora diventa
fondamentale dare un'assistenza territoriale che non è facile in
Valle d'Aosta, come ho detto prima, ma che va fatta per la dignità
di ognuno, anche di quello che vive nell'ultimo paese, proseguendo
la fattiva collaborazione con l'ASL. Obiettivi da perseguire:
migliorare la qualità nei servizi, un maggior numero di medici
specialisti e soprattutto la riduzione delle liste d'attesa.
Infine i giovani, che sono il nostro futuro, ma non vogliamo
essere formali su questo Noi pensiamo qui che la formazione,
fondamentale per il futuro della nostra comunità, vada sicuramente
accentuata e meriti particolare attenzione. Per creare loro delle
opportunità e crescere la loro apertura sul mondo, occorre
insistere sul nostro modello scolastico plurilingue, fondato sulla
nostra storia di Paese francofono, ma anche occasione di ricchezza
di scambio interculturale, integrandolo con il tessuto economico
della regione in una prospettiva di sviluppo e delle competenze. Le
politiche giovanili - è una novità che introdurremo - devono
dialogare con l'istruzione, naturalmente con le scuole, per
analizzare e governare la dispersione scolastica.
Questi i punti essenziali del nostro Governo. A interpretare
queste linee programmatiche propongo la seguente squadra di
governo: Mauro Baccega alla carica di Assessore alla sanità, salute
e politiche sociali; Stefano Borrello alla carica di Assessore alle
opere pubbliche, territorio ed edilizia residenziale pubblica;
Chantal Certan alla carica di Assessore all'istruzione, università,
ricerca e politiche giovanili; Luigi Bertschy alla carica di
Assessore agli affari europei, politiche del lavoro, inclusione
sociale e trasporti; Renzo Testolin alla carica di Assessore alle
finanze, attività produttive e artigianato; Alberto Chatrian alla
carica di Assessore all'ambiente, risorse naturali e Corpo
forestale; Laurent Viérin alla carica di Assessore al turismo,
sport, commercio, agricoltura e beni culturali. Indico inoltre
quale Vicepresidente della Regione il Consigliere Renzo Testolin.
Sono queste le nuove aggregazioni funzionali che ci sembrano utili
a garantire sinergie e maggiori risultati, per evitare burocrazia e
conflitti di competenze tra i vari uffici. La revisione delle
deleghe assessorili si è basata su una riorganizzazione funzionale
dell'Amministrazione regionale con lo spostamento di dipartimenti
che nulla va ad intaccare sulla rodata azione esistente. In
particolare non abbiamo spostato gli uffici, ma previsto un
coordinamento tra questi sempre più importante.
Abbiamo unito il turismo all'agricoltura, ai beni culturali e
allo sport. L'esigenza chiesta da tempo di avere maggiore raccordo
e sinergia tra i vari settori che rappresentano il prodotto Valle
d'Aosta e le sue eccellenze è rappresentata dalla scelta di aver
unito i tre dipartimenti che si occupano dei suddetti settori, con
l'obiettivo di affinare e rilanciare il
brand
Valle d'Aosta
attraverso un'univoca produzione e valorizzazione delle strategie e
delle azioni da mettere in campo, grande sfida sulla quale si basa
una parte importante del futuro anche economico della nostra Valle.
Se crediamo nelle potenzialità del nostro turismo, diamogli tutte
le carte da giocare.
Le politiche del lavoro con gli affari europei e l'inclusione
sociale sono per noi un'aggregazione molto importante, perché
l'importanza dell'inclusione sociale e della famiglia è nota e
pertanto la nostra azione sarà rivolta alla promozione e sviluppo
delle stesse, anche attraverso l'istituzione dell'Agenzia per la
famiglia in questo Assessorato, che comunque collaborerà con tutti
gli altri. Penso sia particolarmente e concettualmente importante
togliere le politiche familiari nella loro programmazione dei
servizi sociali, vuol dire significare che la famiglia non è un
soggetto da assistere solo, ma è soprattutto un soggetto attivo,
propositivo, come dice l'articolo 20 della nostra legge sulla
famiglia.
Si è previsto un Assessorato dell'istruzione, dell'università,
della ricerca e delle politiche giovanili con l'obiettivo di
revisionare e proporre un sistema normativo efficiente, innovativo
e performante per la scuola professionale e per evitare soprattutto
la dispersione scolastica, che è molto importante. Inoltre ci
proponiamo di programmare l'adeguamento del patrimonio
dell'edilizia scolastica in modo innovativo e radicato nel contesto
territoriale; di garantire alla scuola valdostana l'innovazione e
il progresso da un punto di vista didattico, pedagogico e
tecnologico nel rispetto del plurilinguismo; di promuovere un
sistema educativo di istruzione e di formazione organizzato in base
ai principi della sussidiarietà e dell'autonomia e di favorire e
adeguare le politiche giovanili che possono coinvolgere e far
partecipare i giovani nella costruzione del piano e della
programmazione.
Per quanto riguarda l'Università valdostana, è nostra intenzione
promuoverla e sostenerla al fine di sviluppare una sempre maggiore
collaborazione fra il territorio e i centri accademici di ricerca a
livello italiano e internazionale; favorire la promozione
dell'identità valdostana a beneficio dell'intera comunità dal punto
di vista culturale, economico e sociale.
Abbiamo voluto ricreare, e ci sembrava molto importante,
l'Assessorato dell'ambiente collegandolo alle risorse naturali e al
Corpo forestale, consapevoli che il territorio è la principale
risorsa della nostra Regione e in quanto tale deve essere protetto
e valorizzato in un'ottica di sostenibilità. Il sistema dei parchi
e delle zone protette, la cui funzione è la salvaguardia della
biodiversità, dovrà contribuire sempre più al progresso delle
comunità locali. I cambiamenti climatici in corso e le loro
conseguenze sull'assetto idrogeologico devono essere al centro di
un'azione amministrativa lungimirante, a cui il Corpo forestale
dovrà continuare a contribuire in modo determinante, svolgendo un
ruolo di programmazione, di informazione e di corretto
accompagnamento delle attività economiche.
La filiera del legno dovrà essere esplorata nelle sue molteplici
grandi possibilità, con conseguenze positive sulla stabilità dei
versanti, ma anche legate all'artigianato e all'edilizia. La
gestione dei rifiuti dovrà tendere sempre più verso una politica
dei rifiuti zero, in cui dovranno trovare corso le linee guida
regionali volte a uniformare le modalità di raccolta, al
riconoscimento dei comportamenti virtuosi e alla tariffazione
puntuale. Il Corpo forestale valdostano dovrà però ancora
continuare a dare il suo apporto al sistema della Protezione civile
che non può prescindere da quella conosciuta e approfondita
conoscenza che gli uomini della Guardia forestale hanno del
territorio montano, ma soprattutto delle sue genti.
Vorrei aggiungere infine, come caratteristica specifica, che il
nostro Governo deve essere aperto al dialogo con le altre forze
politiche rappresentate in Consiglio. Sarà infatti il dialogo sui
programmi, sulle idee e sui progetti che potrà consentire alla
Valle d'Aosta di uscire dalla crisi, politica ed economica; un
dialogo basato soprattutto sul rispetto delle persone e delle idee
altrui. Un dialogo che nasce dalla capacità di porsi dal punto di
vista dell'altro, un dialogo costruttivo dal quale possono maturare
le nostre ragioni, che sono le ragioni anche della Valle d'Aosta,
ragioni che vogliamo rappresentare anche a livello nazionale e che
crediamo debbano essere poste con maggiore forza e convinzione
anche sul piano europeo, che è determinante per il nostro futuro
sviluppo. Faremo quindi nostra la proposta delle Regioni a Statuto
speciale, che rivendicano un seggio di rappresentanza nell'emiciclo
di Strasburgo, molto consapevoli che le politiche di Bruxelles
devono trovare nelle Regioni attori forti e preparati. Una
circoscrizione solo per la Valle d'Aosta per le europee è un
vecchio sogno, invitiamo tutti a continuare su questa strada così
importante per raggiungere questo scopo. Invitiamo tutti a un
dialogo, è una frase - vi assicuro - non formale: questa è una
sfida per la maggioranza, ma sicuramente anche per
l'opposizione.
Il y a un dicton qui récite: "pour qu'un enfant grandisse, il
faut tout un village", il y en a un de même pour notre Vallée:
"pour que notre autonomie s'épanouisse, il faut toute notre
communauté". Pour retrouver cet esprit de communauté, qui a fait la
force de la Vallée, il est nécessaire, d'autant plus dans le
contexte socio-économique actuel, d'unir nos forces entre élus et
citoyens, en regardant au-delà de notre jardin et récupérer une
vision collective, alimentée par la solidarité et la coopération.
Nous pouvons le faire tous ensemble, pour faire en sorte que tous
les citoyens et toutes les citoyennes ne soient pris en charge.
Pour ce faire, nous devons être à l'écoute des uns et des autres;
il faut de l'engagement, de la volonté et du courage; ensemble nous
pouvons transformer notre Région dans un laboratoire de
renaissance, un lieu de valorisation des talents et des énergies.
Nous avons la chance d'être déjà une communauté avec une identité
et des traditions culturelles bien enracinées. Travaillons donc
dans ce sillon, travaillons à ce que notre communauté soit unie
dans ces intentions; faisons-en sorte que les valeurs, la sagesse
et les capacités soient combinées et déclinées au nom du bien
commun.
Mon espoir est que dans le Gouvernement qui va naître
aujourd'hui puisse se trouver les adhésions et les convergences
nécessaires pour regarder au-delà, pour programmer le futur de
notre Vallée.
Ringrazio fin d'ora i colleghi Consiglieri che faranno parte di
questa squadra, anche con ruoli diversi, ma che avranno tutti una
stessa dignità e responsabilità. Un grazie anche ai colleghi che,
anche se seduti sui banchi dell'opposizione, sapranno cogliere nei
provvedimenti che porteremo in quest'aula la bontà dei nostri
intenti e vorranno dare un contributo a favore di tutta la
collettività che qui rappresentiamo. È un Governo istituzionale, di
responsabilità per superare l'emergenza, con uno sguardo concreto
ai problemi esistenti, ma soprattutto sarà un Governo di dialogo,
su questo sia io che tutti i 18 giocheremo in questi mesi la nostra
affidabilità e credibilità. Sappiamo che sarà una grande sfida, ma
lo è per tutto il Consiglio regionale.
Presidente -
Siamo in discussione generale. Chiederei ai
colleghi di prenotarsi. La parola al Consigliere Mossa.
Mossa (M5S) -
Perdonatemi se sarò meno celebrativo di voi
e un pochino più diretto, ma purtroppo sono fatto così. Colleghi
Consiglieri, vorrei complimentarmi con voi, finalmente siete
riusciti ad arrivare a questo fatidico numero 18, numero così
difficile da raggiungere non tanto per le difficoltà nel trovare
punti in comune dei vostri programmi, se mai di punti e di
programmi avete discusso, ma difficile da raggiungere perché non
tutti e 18 andrete a occupare i posti cosiddetti "apicali",
qualcuno rimarrà fuori dai giochi. Buona l'idea di rimettere in
piedi un Assessorato, ma non abbastanza buona per garantire il
posto a tutti 18, ci sono margini di miglioramento.
Comunque sia, nonostante le avversità, oggi siete qui, siete in
18 e siete pronti a formare una nuova Giunta, solo che non ho
ancora capito come la chiamerete: Governo del cambiamento o Governo
del restauro? Governo del fare o del Governo del fare danni? Se non
vi offendete, a me piacerebbe chiamarvi Governo-minestrone vista la
variopinta quantità di fazioni politiche di cui è composto. Quello
che però non è sfuggito agli occhi di nessuno è che questo Governo
di 18 è un po' vacillante. Apprendiamo dai
media
che già
sono avvenute riunioni segrete per salvare il Casinò e qualcuno se
n'è tirato fuori, giusto collega Marquis? Signori, se litigate
ancor prima di formare la Giunta, non va molto bene. State
iniziando con il piede sbagliato, così rischiate di durare da
Natale a Santo Stefano, nel vero senso della parola visto il clima
natalizio. Per questo vi chiediamo, sempre che sia possibile, di
lasciare a noi il ruolo di opposizione, senza farvela da soli.
Abbiamo già assistito, popcorn alla mano, al teatrino del
precedente Governo che faceva maggioranza e opposizione al contempo
e doverlo rivivere anche con voi non è di buon auspicio, comunque i
popcorn li abbiamo pronti anche per voi, sia ben chiaro, anche se
ci piacerebbe fare la nostra parte.
Un'altra cosa che davvero mi stupisce sono le vostre basi. Forze
politiche nate per contrastarne altre oggi si alleano tra di loro:
Union, UVP, Stella Alpina, PNV, ALPE, veramente avete avuto il
mandato dalla vostra base per fare quest'alleanza? Prima vi siete
scannati per anni e ora siete mano nella mano pronti a governare?
Qui le cose sono due: o ci avete preso in giro per decenni, o lo
state facendo ora, non vedo alternative.
Per ultimo, ma non per importanza, vorrei farvi notare che non
so se vi siete resi conto che oggi state mettendo all'opposizione
le due forze politiche che governano l'Italia. Io non mi intendo
molto di strategia politica, ma, pur da neofita, non mi sembra una
gran furbata. Quando avrete bisogno di aiuti per i rapporti
Stato-Regione, cosa farete? Busserete alla nostra porta o a quella
della Lega? A questo proposito, visto che dite sempre che i Cinque
Stelle sono poco collaborativi, vi vogliamo far sapere che, nel
caso bussiate alla nostra porta per arrivare a Roma, cercheremo di
esservi d'aiuto. Segnatevi solo gli orari in cui siamo aperti al
pubblico: dal lunedì al venerdì dalle 9:00 alle 13:00 e dalle 14:00
alle 18:00. Non garantiamo per quelli della Lega, ma, vista la
vostra situazione più che disagiata, cercheremo di venirvi
incontro. Ah no, giusto, avete un Senatore a Roma! Scusate, ma, non
sentendone mai parlare, spesso me ne dimentico. Chiedo scusa per
questa mia mancanza. Mi pare faccia parte del Gruppo per le
autonomie, giusto? Nonostante contenga figure di rilievo come l'ex
Presidente della Repubblica Giorgio Napolitano e il Senatore
Pierferdinando Casini, purtroppo è composto solo da otto membri, un
po' pochini per contare qualcosa in Parlamento. Noi Cinque Stelle
ne abbiamo 109 al Senato e la Lega ne ha 58, in totale ne abbiamo
167, che sono un po' più di 8, anzi sono più del 50 percento dei
315 seggi al Senato. Siamo fiduciosi, siamo convinti però che il
vostro Senatore saprà comunque fare la differenza e vi sarà d'aiuto
nei rapporti Stato-Regione; in caso contrario le nostre porte sono
sempre aperte, negli orari stabiliti ovviamente.
Ancora una cosa: adesso che occuperete quei banchi sarebbe bello
se coglieste l'occasione per portare a termine, in tempi brevi e
non biblici, le vostre buone iniziative, come quella sulla
carbon free
, a cui teniamo davvero tanto, e la legge degli
incentivi sugli acquisti dei veicoli elettrici e ibridi. Visto che
avete depositato un disegno di legge a marzo da veri volponi,
decaduto poi per fine legislatura, successivamente abbiamo votato
all'unanimità una mozione per riprenderlo in mano a luglio ed è
ancora lì che aspetta di essere approvato. I cittadini non possono
aspettare tutta la vita le vostre decisioni: vanno affrontate in
tempi equi, se non le porterete avanti, sembrerà quasi che non
eravate così interessati.
Chiudo facendo un augurio di buon lavoro al nuovo Governo.
Spiace solo che l'invito a dare le dimissioni a causa della
condanna per danno erariale non sia stato preso neanche
lontanamente in considerazione, anzi, al contrario, tutti i dieci
condannati oggi sono passati dalla minoranza ai banchi della nuova
Giunta, in pratica avete interpretato il nostro messaggio al
contrario, forse ci siamo espressi male noi, può essere. Peccato,
era l'occasione per dimettersi tutti e tornare al voto; non l'avete
colta e adesso non resta che fare un grosso in bocca al lupo al
nuovo Governo entrante: il cosiddetto "Governo-minestrone".
Presidente -
La parola al Consigliere Ferrero.
Ferrero (MOUV') -
Se di parto si può parlare, certamente
è stato un parto travagliato e non è bastata l'abilità degli
esploratori quasi assunti a novelli rappresentanti di un
club
valdostano delle Giovani Marmotte a trovare una
soluzione per il nuovo Governo. C'è voluta tutta la perizia medica
del collega Fosson, che alla fine ce l'ha fatta e per questo,
secondo me, già si meriterebbe una specializzazione
honoris
causa
in ginecologia.
Io non voglio dare giudizi preventivi su quello che farà o non
farà la nuova maggioranza, di certo vorrei manifestare la
sensibilità di una parte dei valdostani, la sensibilità che vede
comunque, su una maggioranza di 18, 12 persone condannate a vario
titolo per reati penali e reati contabili, una Giunta e una
Presidenza del Consiglio che parimenti vedono una grande
rappresentanza di persone che hanno pendenze o comunque sono già
incorse in reati gravi contro la pubblica amministrazione. La
sensibilità di quella parte di popolazione che si chiede qual è
l'immagine della Valle d'Aosta che sarà percepita al di fuori dei
nostri confini, ma soprattutto che si chiede con quale credibilità
questo Governo andrà eventualmente a trattare anche in sedi fuori
Valle avendo una situazione del genere. Soprattutto per quanto
riguarda i danni erariali, a che titolo e con che faccia si potrà
andare a chiedere soldi quando ci sono delle pendenze del genere,
però questo sarà un vostro problema, però problema della Valle
d'Aosta, perché molte persone non si possono riconoscere in un
Esecutivo del genere.
Se andiamo a vedere la questione delle competenze, io sono
convinto, ognuno di voi si darà da fare al massimo in base alle sue
possibilità, ma, se si fa un confronto rispetto alle esperienze
professionali, alle competenze professionali e alle attribuzioni
degli Assessorati, siamo sempre alle solite e non si intravvede un
rapporto tra la preparazione del singolo e la carica che si va a
ricoprire.
Io non voglio puntare il dito verso nessuno, ma voglio che ci
sia anche uno spunto di riflessione, c'è stato un limite finora a
questa legislatura: alcune forze politiche, per motivi che io
ritengo assolutamente legittimi, si sono di fatto tenute fuori dal
gioco, una scelta che io definisco legittima, ma che ha ridotto
l'operatività del Consiglio a 28, a 30... adesso non sappiamo a
quanto l'ha ridotta. Ha limitato quindi la possibilità, per quanto
riguarda le forze che sono quelle che io definisco non del
cambiamento, del cambiamento... non me ne frega niente...
anti-sistema, il sistema che abbiamo visto negli ultimi 20 anni e
che ha portato tutti i problemi che sappiamo. Dovremmo quindi forse
fare una riflessione tutti noi, perché effettivamente è mancata una
rappresentanza consiliare che potesse contribuire alla formazione
di un Governo alternativo.
Qualcuno ha parlato di inesperienza, per carità, di esperienza
non se ne ha mai troppa, però bisognerebbe, alla luce
dell'esperienza che si è fatta... sicuramente ci sono all'interno
della vostra compagine persone di lunga esperienza, ma, se si va a
vedere poi questa esperienza in che cosa si è concretizzata, si
capisce che non c'è solo l'esperienza, c'è anche la volontà, c'è
una certa dirittura morale che deve essere rispettata per quanto
riguarda l'impegno politico.
Certo, ci sono delle emergenze, che sono l'approvazione del
bilancio e l'approvazione di una legge elettorale, però io vi
invito a riflettere, una volta espletati questi due punti
fondamentali, a esaminare la possibilità di tornare alle urne,
perché in una situazione del genere con una legge elettorale nuova
si può dare a questo Consiglio regionale la possibilità di
realizzare veramente un qualcosa che sia un qualcosa di duraturo e
non di effimero.
Da parte mia personale, ma penso anche di altri colleghi, ci
sarà la collaborazione per quanto riguarda l'approvazione di leggi
o di provvedimenti che vanno nella direzione dei nostri programmi,
ma io mi sento soprattutto personalmente di assicurare una maggiore
collaborazione ancora, perché su ogni atto amministrativo, su ogni
atto politico, su ogni provvedimento adottato all'interno delle
società partecipate ci sarà l'occhio vigile a verificare che tutto
vada bene, perché, se qualcosa non andasse bene, sappiate che sarà
passato tutto sotto la lente, a partire dalle delibere che vengono
fatte settimanalmente ad andare poi avanti con il resto. Io sono
convinto che questo contribuirà a farvi fare un lavoro più corretto
e quindi suggerisco anche ai colleghi che erano incorsi
precedentemente in piccoli problemi (piccoli o grandi, poi dipende
da come li si considerano) magari di prendere un caffè e di
pensarci un attimo quando c'è da fare una votazione o quando c'è da
apporre una firma, perché, se ci fosse qualcosa che non va bene, la
garanzia è che questo comporterà non la solita passeggiata in
Piazza Chanoux, ma una passeggiata in via Ollietti 1.
Non posso che augurarvi un buon lavoro, vedremo cosa riuscirete
a combinare e penso che poi in un tempo ragionevole, senza fare
previsioni sulla durata del Governo, della quale non sono tanto
appassionato, vedremo presto qual è la direzione che sta prendendo
questa maggioranza. Io ribadisco l'appello: approvazione bilancio,
legge elettorale che consenta la governabilità e poi immediatamente
alle elezioni. Lo so, è un passo grave, è la politica che non
riesce più a dare delle risposte e che si rivolge di nuovo ai
cittadini, però essenzialmente con il sistema attualmente in atto è
impossibile garantire la governabilità, questo dobbiamo dircelo.
Non ha funzionato la scorsa legislatura, non ha funzionato questa;
se veramente si vuole fare squadra, indipendentemente da tutte le
divisioni e dal baratro che su certe cose, come quelle penali e
contabili, ci separa, lì si può fare un lavoro serio, un lavoro che
possa dare una maggioranza. Qualsiasi maggioranza, ma una
maggioranza fissa che inizia nei cinque anni, una coalizione che
viene fatta precedentemente, si scrivono le cose e si firmano, in
certe occasioni bisogna firmarle con il sangue, perché poi alla
fine viene fuori qualcuno che dice: "io non avevo capito, io avevo
interpretato male"... quattro punti o cinque punti che siano
precisi, si va avanti su quei punti fino alla fine della
legislatura. Chi fa maggioranza fa maggioranza, chi fa opposizione
fa opposizione, ma effettivamente questa è stata una perdita
sicuramente di tempo per la Valle d'Aosta. Queste schermaglie non
hanno giovato a nessuno e quindi devono essere per tutti quanti un
consiglio, un suggerimento e una prospettiva per il futuro che deve
essere per forza un futuro diverso.
Presidente -
La parola al Consigliere Manfrin.
Manfrin (LEGA VDA) -
Avremmo voluto affrontare il tema
sia della nuova maggioranza di governo che della Presidenza del
Consiglio in maniera separata, perché esse rappresentano,
ovviamente oltre all'Ufficio di Presidenza, due organi separati:
l'organo che dovrebbe essere in teoria
super partes
e
governare senza costrizioni di sorta, senza vincoli quest'aula e la
Giunta, che dovrebbe avere un ruolo più politico. Si è deciso di
discuterle insieme e tutto questo dà maggiore forza a quello che
vado a dire tra poco.
Mi permetterò di dividere in due gli interventi e comincio
subito con la questione della Presidenza del Consiglio. "
La
nuova maggioranza si è assemblata con un collante che risale alla
Prima Repubblica, molto caro alle forze nazionali e soprattutto
alla vecchia DC, oggi rappresentata qui in Consiglio regionale da
soltanto più due Consiglieri. Questo è il manuale Cencelli. Lo dico
perché nella passata legislatura da più forze politiche, da più
Consiglieri che siedono ancora in questa legislatura è stato
dichiarato che il Presidente del Consiglio è la carica
istituzionale più alta all'interno del Consiglio e avrebbe dovuto
essere una persona condivisa con tutte le forze o, meglio, con una
larga intesa. No, anche questa carica è stata spartita con il
manuale Cencelli. Ma che cambiamento è se le cose vengono fatte
come si facevano una volta? Nessun cambiamento, ma solo una
spartizione di poltrone e di potere per trovare il giusto
equilibrio alla luce del fatto che le forze che siederanno
all'opposizione hanno più voti, più consensi di questa improvvisata
maggioranza... Emily, adesso mi rivolgo a te. Ti stai caricando di
una scelta estremamente importante, abbiamo già avuto modo di
parlarci, sai come la penso e conosco le tue motivazioni che non
condivido. Te l'ho anche detto, ma ti chiedo, proprio perché siamo
all'inizio di questa legislatura, di prenderti ancora qualche
giorno perché, come sai, un Presidente del Consiglio non è
sfiduciabile e la tua scelta personale permette di consegnare la
Regione a chi non ha vinto le elezioni. Fai da stampella! Credimi,
ti chiedo di pensarci ancora qualche giorno. Prenditi dei giorni,
perché è tutto sulle tue spalle
".
Perdonate se ho fatto
questa citazione, ma questo era l'intervento del Consigliere
Bianchi fatto all'inizio di questa legislatura e credo a questo
punto che non si debba aggiungere altro, quindi passerei a
discutere della questione della nuova maggioranza.
"
Et bien, aujourd'hui nous sommes face à la possible
naissance d'une majorité au Conseil régional qui pourra être
constituée par des partis et des mouvements qui, dans leur
complexe, n'ont pas gagné les élections... On a voulu bâtir une
majorité à tout prix, avec l'agrégation de quatre forces qui n'ont
rien à partager entre elles, sinon l'esprit d'avoir retrouvé
quelqu'un à combattre. C'est dommage, si, malheureusement, ce
quelqu'un qu'on a envie d'anéantir s'appelle "Vallée d'Aoste", ou,
encore pire, "peuple valdôtain"
". Se qualcuno si riconosce in
queste frasi o le trova nuovamente familiari, se qualcuno riconosce
qualche concetto applicabile alla situazione odierna, ovviamente la
soluzione è presto detta. Con queste parole infatti l'allora
Capogruppo dell'Union Testolin, oggi Assessore
in pectore
,
esordiva nel primo Consiglio il 26 giugno 2018. Queste sue parole,
pronunciate forse in base al ragionamento: "tanto peggio tanto
meglio", gli si ritorcono oggi contro tratteggiando una situazione:
quella della maggioranza risicata del "tutti contro il male" e del
"Governo fatto per distruggere la Valle d'Aosta e i valdostani" che
oggi è quanto mai sovrapponibile a questa nuova maggioranza, che si
appresta a prendere posizione. La fortuna però è che abbiamo gli
strumenti per registrare e rileggere il dibattito che è avvenuto in
aula in questi mesi e quindi possiamo avere ancora traccia delle
roboanti dichiarazioni avvenute qui, le disamine professorali fatte
in quest'aula. Mi sono quindi preso la briga di andare a leggerle
tutte e il quadro che ne è emerso è davvero pietoso.
Cominciamo con il leggere il corposo programma di governo
presentato (ben due pagine), nelle quali con dovizia di particolari
si forniscono risposte concrete e soluzioni ai problemi della
nostra regione, come, ad esempio, in questa frase: "
Consci
dell'attuale preoccupante politica regionale, caratterizzata da un
sostanziale immobilismo dell'azione amministrativa che ad oggi
impedisce di fornire risposte adeguate ai tanti problemi che
affliggono la Valle d'Aosta...
". Proprio su questa frase
desidero ricordare quanto detto dal collega Nogara sempre nel
famoso primo Consiglio. "
Ho letto
- disse -
"situazione
gravemente compromessa", di cambiarla radicalmente, "gravissimi
ritardi si sono accumulati, cambierà tutto"; lo speriamo, penso lo
sperino tutti. Qua sembra che, da un momento all'altro, si arrivi
nell'Eldorado e tutto funziona, tutto va bene... Io non ho
riscontrato che questo che ci avete presentato sia un programma di
governo, mi sembra di leggere di nuovo la lista della spesa con
questo programma elettorale fatto di punti buttati lì. Vi dico:
"buttati lì" perché ci sono un sacco di punti e di iniziative già
svolte o senza una spiegazione per come arrivarvi e per come
attuarle
".
Ora, collega Nogara, speravo che nel vostro corposissimo e
veramente pesante programma di governo, vista l'approssimazione e
l'incuria che i cattivoni della Lega, insieme ai colleghi
dell'allora maggioranza, avevano messo in campo, sareste stati più
chiari nell'elencare le cose da fare e come arrivarvi per attuarle,
ma, leggendo e rileggendo, collega Nogara, non ho trovato alcuna
spiegazione in questo documento che avete presentato e che ha
esposto il Presidente Fosson
in pectore
. Eppure ho cercato a
fondo e riprendo, mi dispiace, collega Nogara, un'altra parte del
suo discorso, quando disse - cito -: "
ho cercato tanto in questo
programma la cultura, soprattutto i beni culturali: non c'è una
riga sui beni culturali della Valle d'Aosta! Mi sembra un assurdo
incredibile, perché diciamo che la Valle d'Aosta basa tanto il
turismo anche su questo, e non solo. Si vede che non è così
importante...
". A questo punto devo effettivamente darvi
ragione, perché nel vostro corposo programma elettorale che avete
scritto ci sono ben sei parole: "
rilancio del patrimonio
culturale, materiale e immateriale
". Devo dire, certo, glielo
riconosco, che anche il collega Sammaritani sia rimasto
impressionato da queste sei parole che descrivono nei minimi
dettagli come poter riuscire a valorizzare il nostro patrimonio
culturale. Vi assicuro - ma credo di poter parlare anche a nome
dell'Assessore Sammaritani - che, se torneremo a governare, faremo
tesoro di questi illuminanti suggerimenti che ci avete fornito.
Anche sulla questione immigrazione sono stati fatti dei rilievi,
come quelli del collega Rollandin, il quale disse: "
le point
moins développé - et je n'ai pas compris si c'est un hasard - est
la question de l'immigration, à propos de laquelle on a seulement
une demi-ligne (point 11). Peut-être vous l'avez développé dans
d'autres parties, mais dans le programme il y a le point 11 qui,
comme vous avez vu, ne dit rien : "Vogliamo discutere
dell'immigrazione"
,
c'est peu, il faudrait au moins dire
quelle est la proposition que vous allez faire, "Apertura di un
tavolo di confronto con lo Stato sul tema dell'immigrazione", s'il
ne manque rien, il termine là. C'est peu, parce que c'est un thème
qui est à la une. Il ne suffit pas de dire:
"Apriamo il
tavolo", il faudrait au moins avoir les assiettes
- questa era
meravigliosa -
et tout ce qui est utile pour notre Région, sinon
on risque à nouveau de faire des beaux gestes, des interventions
spot
". Mi duole fare rilevare, collega Rollandin, come,
nonostante le giuste criticità che avete sollevato ai tempi, non
solo non abbiate scritto neanche due righe, come poco fa
dichiarato, ma come non abbiate nemmeno fatto cenno al tema in
questo programma corposissimo elettorale, prendendo come spunto, ad
esempio, quanto emerso - lo riconosco - nel Congresso dell'Union
Valdôtaine. Sarebbe stato effettivamente abbastanza carino sapere
se questo Governo è pro o contro l'arrivo di nuovi clandestini in
Valle d'Aosta, se questo Governo prende o no l'impegno di difendere
i propri cittadini o se invece le parole di pretesa di rispetto di
tradizione e cultura dette all'interno del Congresso rimangono
parole vuote per non prendere per l'ennesima volta posizione sul
tema.
Cito ancora il collega e futuro Assessore Baccega che, parlando
del nostro programma, commentava: "
si tratta sicuramente di un
programma corposo, fatto di annunci, di buoni propositi in alcuni
casi, ma che sfiora soltanto la questione più delicata: quella del
lavoro e dello sviluppo, questione che è toccata in una riga in cui
si dice che ci sarà attenzione in quella direzione, ma non si
capisce bene come, quando, perché e con che risorse
". È
probabile quindi, cari colleghi, che il Consigliere Baccega non
l'abbia nemmeno letto il programma che intendete applicare. Se lo
avesse fatto, avrebbe scoperto che il problema del lavoro viene
affrontato in quattro righe, ovviamente non chiare. Collega
Baccega, quindi le chiedo, tenendo fede alle sue parole, quelle che
disse allora, al di là di questa bella dichiarazione di intenti che
avete fatto all'interno del programma, se mi potesse spiegare bene
come, quando, perché e con che risorse intendete attuare le
proposte che avete inserito nel vostro corposo programma. Tante
altre cose vi sarebbero da dire sul punto, ma credo che avremo
tempo di parlarne e di approfondirlo ancora.
Veniamo quindi alla questione più politica. Si è discusso molto
durante il primo Consiglio regionale della nuova consiliatura della
questione dei numeri per governare. Ricordo che in quell'occasione
vi furono anche allora numerose persone che si strapparono i
capelli per la proposta allora di un Governo a 18: ad esempio, il
collega Farcoz. Mi perdonerete se cito ancora, ma è davvero
divertentissimo: "
ricordo però qualche illustre personaggio
della politica valdostana appartenente a qualche partito che era in
maggioranza o comunque pseudo-maggioranza, che diceva che non si
governerà mai a 18, eppure stiamo assistendo a questo
spettacolo
", disse allora il Consigliere Farcoz.
Il collega Daudry disse una cosa molto simile: "
abbiamo
percepito comunque una grande preoccupazione a iniziare questo
progetto di maggioranza a 18 e soprattutto siamo preoccupati noi
come gruppo, perché crediamo di aver visto bene, di aver visto
lungo a rinunciare a volervi prendere parte... Noi crediamo di
poter interpretare che queste persone, che sicuramente si sono
recate al voto esprimendo la loro preferenza, una sola cosa non
volevano nelle loro intenzioni: una partenza a 18, memori
ovviamente di quella che è stata la legislatura tormentata
precedente che ha creato un'impasse non solo in quest'aula ma anche
fuori di qua
".
Il collega Viérin invece, il futuro super Assessore
all'agricolturismo, disse: "
noi non abbiamo ritenuto che ci
fossero le condizioni per partecipare a questo progetto per diversi
motivi. In primis per il metodo di una sommatoria di numeri molto
eterogenei, anche e non solo nel numero di movimenti o di
sensibilità che la compongono, perché ci può essere un 18 composto
da una solidità di alcuni movimenti, mentre un 18 eterogeneo con
l'aggiunta di quelli dell'ultimo minuto, con le fiducie a tempo,
peraltro legittimamente annunciate
- vi ricorda nulla? -
ci
fanno dire che è un progetto labile. ... secondo noi, è stata
proprio un'operazione di collage per far collimare esigenze
diverse; per gli uni, per prendere la Valle d'Aosta e, per gli
altri, per stare a galla e per partire, per iniziare con un
"intanto mettiamoci lì e vediamo cosa succede", con un piccolo
maquillage di rinnovamento per persone che di rinnovamento non
sempre possono parlare, anzi, forse è meglio che non lo
facciano
- in questo caso come non essere d'accordo?
- ...
noi rileviamo che questa sia più una lista della spesa che un
programma. Probabilmente si era più impegnati a sistemare i posti e
le persone per arrivare a 18, perché a un certo punto questo numero
non lo si raggiungeva più, poi c'era la questione delle deleghe, e
poi i vari annunci sui cambiamenti
".
Concludo citando nuovamente il collega Rollandin, che disse:
"
dans la législature précédente il y avait les 18 qui faisaient
partie de l'équipe qui avait quand même gagné les élections, mais
cette fois la chose est différente, il y en a 17, et s'est ajoutée
une personne: Madame Rini, qui a donné la possibilité de démarrer
aujourd'hui. Je veux rappeler que c'est la même façon d'agir du
système romain; à Rome, lorsqu'on disait qu'on est faibles au Sénat
et qu'il y a des problèmes, eh bien, il y a le système de
transférer quelqu'un d'autre d'un côté à l'autre. On n'approuve pas
cette tactique, mais on doit évidemment en prendre acte
".
Ho trovato che queste dichiarazioni, comprese quelle dedicate
alla collega Rini, fossero l'indicazione più chiara di come le
vostre in quest'aula fossero ovviamente soltanto chiacchiere, come
la questione della maggioranza a 18 non fosse altro che un pretesto
per protestare contro chi vi aveva tenuto lontano dalle leve del
potere. È un po' come lo
spread
, ricordate? Quando nel 2011
vi fu quel famoso colpo di Stato che venne fatto ai danni del
Governo in carica, ricordo che allora Berlusconi disse: "lo
spread
è tutta una fregatura, una bugia, lo
spread
non conta nulla". Oggi, quando si tenta nuovamente un colpo di
Stato per far fuori chi è legittimamente al Governo, Berlusconi è
tornato a dire che lo
spread
è un problema importante.
Questo mi è sembrato più o meno lo stesso tipo di rapporto. Così
anche l'Union Valdôtaine, che durante il suo ultimo Congresso si
era trovata ad affermare su un Governo a 18, per bocca del suo
Segretario, che - cito - "
la posizione dell'Union Valdôtaine,
anche a crisi aperta non cambia, il Comité fédéral ribadisce che la
soluzione non debba e non possa essere la mozione di sfiducia
costruttiva sottoscritta da 18 Consiglieri
". Quale certezza,
quale sicurezza, quale affidabilità può dare chi fa "carne di
porco" di quanto dichiarato non più di due mesi fa? Ad esempio - e
mi rivolgo qui al movimento del Presidente incaricato, ricaricato e
poi scaricato definitivamente da questa nuova maggioranza - avevo
apprezzato - e ho avuto modo anche di dirlo personalmente ai tre
rappresentanti di ALPE - la coerenza mostrata nella scorsa
consiliatura, dove, pur immagino ovviamente resistendo a forti
pressioni - le stesse che ci sono state in questa consiliatura -,
avevate evitato di morire stritolati con l'abbraccio dell'Union
Valdôtaine. Questa coerenza era stata anche premiata da un
risultato ragguardevole, seppur limitato, che però si è liquefatta
nel giro di qualche mese. ALPE infatti nasce come forza di
contrasto all'Union Valdôtaine, così come l'Union Valdôtaine
Progressiste e vi siete trovati in pochissimi mesi ad allearvi
prima con la Lega - e immagino che fantastici riflessi abbia avuto
quest'alleanza sul vostro elettorato fatto un po' da
radical
chic
-, dopodiché, senza neanche un attimo di decantazione -
come ricordato anche da un noto giornalista valdostano -, una bella
"fusione a freddo" con l'Union Valdôtaine: proprio il motivo della
vostra originaria scissione. E tutto questo per cosa? Collega
Chatrian, io ero convinto che... come dire? la merce di scambio
fosse un pochino più robusta, come lei ama sempre definire, invece
si è dovuto accontentare neanche di una deleghina al Casinò, io
immaginavo che, dopo aver fatto fuoco e fiamme sul tema, sarebbe
stato finalmente accontentato, no! Una deleghina di un
bell'Assessorato, una posizione apicale su altro. Mi dispiace per
lei che, purtroppo, ha visto deluse anche queste sue
aspettative.
A proposito di Casinò, ho visto con piacere qui fuori - li vedo
anche qui in tribuna - alcuni rappresentanti dei lavoratori, perché
a più riprese nei numerosi incontri fatti è stata evocata da più
parti la necessità, anzi la possibilità di rifinanziare il Casinò
con soldi pubblici, così come fatto in passato. Ebbene, a questi
rappresentanti, così come a tutti i lavoratori della Casa da gioco,
sono felice di poter dire che, grazie a questo cambio di governo,
ora verrete esauditi in tutto e per tutto, o così almeno immagino
sia stato promesso da coloro che sono stati i promotori di questo
ribaltone. Quei promotori che quella fatidica, famosa sera d'estate
avevano quale unico obiettivo quello di poter affermare a reti
unificate: "tutto cambierà affinché nulla cambi". Ora arriva la
prova del nove, ora vedrete davvero chi vi ha mentito e chi invece
ha lavorato per salvare il salvabile, dopo che decenni di mala
politica si sono abbattuti come un uragano su quell'attività un
tempo florida. Naturalmente vi auguro di trovare persone più
preparate di chi, dopo essere stato Assessore alle finanze con
delega al Casinò, ha dovuto fare un accesso agli atti annunciandolo
in maniera roboante in commissione, accorgendosi come, vedendo i
dati per la prima volta, che la media degli stipendi dei lavoratori
era molto alta. È stato comico, al tempo stesso però anche tragico,
perché, delle due l'una: o chi aveva la responsabilità politica del
Casinò ai tempi non aveva idea di quello che succedeva lì dentro,
oppure - ma questo è un po' meno probabile - gli aumenti di
stipendio sono scattati appena dopo la fine del suo mandato.
Decidete voi qual è la versione che vi piace di più.
Se le criticità sono quelle rilevate, perché un nuovo Governo?
Me lo sono chiesto anch'io, e non certo perché i miei colleghi e io
ambissimo a rimanere in quelle posizioni per ambizione personale,
ma perché vedo partire questo Governo sotto il segno dei peggiori
auspici. È già stato ricordato anche dai colleghi del Movimento
Cinque Stelle. È uscita l'altro ieri la notizia di un vertice
segreto in cui non è stata invitata una parte importante di una
componente dei famosi 18, quindi nemmeno il tempo di partire e già
esce la prima notizia ANSA, dove il collega Marquis denuncia di non
voler sottostare ai giochetti sul Casinò. Questa però non è
ovviamente una novità, sarebbe stato sufficiente per una persona
dotata di un udito di medio funzionamento passare per i corridoi
dell'Ufficio gruppi, specificamente fuori dalla sala riunioni,
oppure fuori dal Consiglio per audire, più che assistere, a liti
che dire furibonde è poco. Oggetto del contendere - lo dico a tutti
quanti - ma che domande? l'interesse esclusivo della Valle d'Aosta
e dei suoi cittadini. È sempre secondo questo interesse, secondo il
bene supremo della Valle d'Aosta che nel
Conseil fédéral
dell'Union Valdôtaine si è tenuta la votazione sui due Assessori
unionisti, il risultato? Risicatissimo: 35 sì, 33 no e 4
astensioni. Ora, tralasciando il fatto che solitamente le
astensioni equivalgono a voto contrario e che quindi il via libera
a quelle due cariche apicali non c'è mai stato da parte della
maggioranza dei presenti di quel
Conseil
, questo è
l'evidente segnale di un malessere che si concentra soprattutto nei
confronti del futuro Assessore Baccega. Il perché lo sapete e l'ho
già sollevato più di una volta in quest'aula. In effetti gli organi
dirigenti del
Mouvement
, di maggioranza relativa, si
chiedono come mai nel Consiglio regionale della Valle d'Aosta si
conceda a un movimento diverso dall'UV un Assessorato che dovrebbe
essere in quota loro. Peraltro questo provocherebbe un caso davvero
singolare: il simpatico partitino di EPAV, pur contando un
diciottesimo, riuscirebbe ad agguantare cariche apicali per il 100
percento dei suoi eletti. A me sinceramente di queste beghe
interessa poco, ma quello che è evidente è che queste fratture oggi
a pelo d'acqua esploderanno virulente alla prima criticità e
credetemi, come ha detto il collega Ferrero, di criticità ne
affronterete tante.
Chiudo con un altro paio di considerazioni. Innanzitutto verso
le offerte di collaborazione, ne ha parlato anche il collega Mossa,
che ci sono giunte a più riprese dal primo Consiglio ad oggi. Tutti
sapete che, se avessimo voluto, oggi non staremmo certo discutendo
di una Lega all'opposizione, ma, quale gruppo consiliare più
numeroso all'interno di quest'aula, avremmo potuto avere una
rappresentanza in Giunta e rimanere in maggioranza se solo ci
fossimo piegati a un accordo con coloro che negli ultimi
quarant'anni hanno portato la Valle d'Aosta allo stato attuale. È
chiaro invece a tutti i cittadini che abbiamo imboccato la strada
della chiarezza, della coerenza, del valore della parola data e non
dell'inciucio, e questi sono valori irrinunciabili che continueremo
a perseguire lasciando gli intrighi di palazzo, perché di questo si
tratta - mi dispiace che non ci sia la collega Morelli -, le
trattative sottobanco e gli inciuci a chi ne ha fatto una
bandiera... ah, pardon l'ho vista.
Sono stati evocati anche qui i rapporti con Roma, è stato
chiesto un aiuto con questi, dopo però aver più volte denigrato in
quest'aula il Governo Lega-Cinque Stelle e aver poi criticato anche
gli accordi conclusi a livello nazionale. A tutti coloro che ci
hanno chiesto un passo in questo senso deve essere molto chiara una
cosa: noi lavoreremo per la nostra Regione, lavoreremo per
riportare la Valle d'Aosta al posto che le spetta, ma i politicanti
che credono di risolvere i loro problemi con una sponda a Roma, i
politichini che pensano che Roma toglierà loro le castagne dal
fuoco si sbagliano e di tanto.
Lasciamo quindi orgogliosamente questa Regione dopo aver
raggiunto in cinque mesi traguardi invidiabili, con un lavoro che
non temo di definire davvero straordinario, e ringrazio la nostra
squadra di Assessori che ha lavorato, così come il gruppo
consiliare, per aver raggiunto risultati quali: la chiusura del
contenzioso fiscale tra Stato e Regione; per aver scritto e
applicato un piano di risanamento del Casinò, un processo di
risanamento del Casinò; per le decisioni prese sulla "scuola
polmone"; per il rinnovo del contratto del pubblico impiego; per il
ripristino e il rifinanziamento del
bon de chauffage
e per
aver scritto nuove regole per il bando affitti e, in ultimo, perché
in questi cinque mesi nessun nuovo clandestino ha raggiunto la
Valle d'Aosta.
Concludo, cari colleghi, evidenziando quello che ormai è già
noto: le forze della vecchia politica si sono rimesse assieme - è
già stato detto, per fortuna, anche dal collega Fosson - per
evitare di scomparire, ma questo passo invece non farà che
accelerarne la fine. Voi cercate oggi di dare l'avvio ad un Governo
nuovo di fatto, ma che i valdostani hanno già bollato come stantio
e superato. Rinnoviamo in questo la ferma convinzione che l'unica
strada per risolvere questa crisi politica sono ovviamente le
elezioni.
Presidente -
Ricordo che siamo in discussione generale.
Chiedo ai colleghi che intendono intervenire di prenotarsi. La
parola al Consigliere Luboz.
Luboz (LEGA VDA) -
J'attendais une réplique, qui, bien
évidemment, arrivera ensuite. On n'est pas maîtres du demain, mais
aujourd'hui n'est pas le moment de la tendresse; au-delà des
chiffres publiés sur les réseaux sociaux, dans lesquels ont été
confrontés librement 21.541 votes contre les 15.420, comme si les
premiers étaient associés aux issus d'une même nature, d'une même
origine d'idéaux - ce qui est complètement faux, et vous le savez,
parce que ces votes ont été souvent des votes contre quelqu'un et
pas à faveur de quelqu'un d'autre -, vous vous rendez compte qu'au
moins pour moitié de la Communauté valdôtaine celui qu'on croyait
un rêve est bel et bien un cauchemar? Vous l'avez appelé
"Gouvernement d'urgence", "Gouvernement institutionnel", mais aussi
un "Gouvernement de transition". Même les articles des journaux
affirment que dans les termes que vous avez employés dans la motion
il n'y a aucune trace de date limite, pas de calendrier, mais
seulement des points vagues et très génériques. Plus qu'un
Gouvernement à terme, il s'agit d'un Gouvernement à long terme, au
moins dans les intentions, parce que si neuf Conseillers sont
satisfaits, nombreux sont ceux qui accusent les premiers signes
d'indisposition. Dans beaucoup de familles valdôtaines pendant la
nuit de la Fête de Tous Saints il y a l'habitude de laisser sur la
table, au terme du dîner, quelque chose qui était avancée du repas
pour les revenants, ces âmes chéries qui n'étaient plus, mais qui
pendant cette nuit faisaient visite au monde des vivants. C'est un
peu la même impression que j'ai eue en parlant avec différentes
personnes, ou en lisant différentes interventions sur le
net
, vous donnez vraiment l'idée des revenants. Eux ils
viennent ou ils venaient seulement pour la nuit de la Tous Saints,
maintenant nous verrons combien durera cette nuit valdôtaine que
vous venez d'inaugurer. Heureusement pour la Vallée je souhaite -
et, hélas, je crains pour vous - pas beaucoup plus que la nuit dans
laquelle est tombée la Vallée d'Aoste en 2003, lorsque l'Union
Valdôtaine, avec le 47 pour cent des voix remporta la majorité
absolue des sièges pour le Conseil régional. Vous savez, très
sincèrement - je l'avoue dans mon cœur - que
j'aurais même été heureux à ce temps-là de ce résultat si seulement
avait été réellement correspondant au sentiment et aux idéaux de la
communauté. Comme je pourrais même avoir plaisir à ce que, par vos
actes, par vos comportements, par votre agir, vous me confirmiez
d'être soudés dans un même but, dans des mêmes principes
inspirateurs. Hélas, je crois, au contraire... c'est que si notre
majorité était faible et elle manquait, évidemment, d'expérience,
au-delà d'avoir commis quelques erreurs politiques que nous
analyserons, celle-ci se caractérise uniquement que par une très
forte présence de personnalités unies que par le culte marqué et
anormal d'un égocentrisme démesuré. Je crains aussi qu'une grande
partie de vérité de cette prétendue réunion autonomiste soit une
énième, désespérée tentative de sauver, on ne sait pas quoi trop,
cachée dans les entrailles du Casino de Saint-Vincent. À ce propos,
il me vient à l'esprit un
sketch
télévisé de Crozza quand il
imite le Sénateur Razzi et je vois presque l'Assesseur Aggravi
accompagné de quelqu'un de la nouvelle majorité qui dit:
"Assessore, si faccia li cazzi sua, dia questi 6 milioni, questi
7,2 milioni della fideiussione". Vous pensez, peut-être, de
remettre en arrière les aiguilles du temps: comment vous êtes
illusoires! Vous imaginez d'être encore au bon vieux temps, où on
achetait les préférences, où l'argent coulait à flots et il ne
s'agissait que de le distribuer, où rien ne devait être fait si non
se partager les places. En réalité, par cette tentative désespérée
d'occuper l'apparence du pouvoir, vous ne faites qu'ajouter du
ridicule, le vôtre, au tragique pour ce qui est des conditions de
notre Vallée.
Notre majorité a échouée, c'est vrai, les historiens, les
analystes en traceront les raisons de l'échec, mais il n'est pas
très difficile de les identifier quand la loyauté fait défaut; vous
que vous retenez être les meilleurs, vous en proposez une autre,
justement. Voyez, je retiens qu'en politique, comme dans la vie de
tous les jours, il n'y a aucune gloire à vouloir être meilleurs que
quelqu'un d'autre et, pourtant, combien d'entre nous sommes-nous
convaincus d'être les meilleurs? Le vrai défi est celui d'être
meilleurs de ce qu'on était le jour précédent; dans le contexte de
ce Conseil je crois que bien peu d'entre nous peuvent se déclarer
d'être meilleurs aujourd'hui de ce qu'ils étaient le mois de juin
passé, je souhaite que vous puissiez le démontrer, mais je doute
cependant que vous soyez conscients du message que vous êtes en
train de diffuser dans la communauté. Nous avons été élus pour
chercher à résoudre les problèmes de la société, ou au moins de les
comprendre, et des fois je doute même de nos capacités de
compréhension. À mon avis, non seulement nous ne donnons aucune
réponse, mais souvent par nos attitudes, souvent incompréhensibles,
nous faisons tout le possible pour rendre encore plus difficile la
vie de nos électeurs et, en particulier, permettez-moi, dans ce
précis moment, par ces continuels changements de majorité, pour les
fonctionnaires de cette Administration, vous vous en rendez
compte... ce que je regrette le plus c'est que nous vivons dans une
société animée par des sentiments de souci, de peur, de perte du
consensus, de méfiance, la même méfiance que j'ai avertie lorsque
le Bureau de Présidence du Conseil a cherché d'interdire
maladroitement l'audition du professeur Florenzano vendredi passé,
audition pourtant très appréciée de la part de tous: quelle absurde
méfiance! Si nous ne permettons pas à des sentiments positifs, tels
que la cohésion, l'enthousiasme, la confrontation, même sur des
plans politiques différents pour travailler ensemble, pour les
étudiants, les travailleurs, les retraités, les malades, pour nos
citoyens, et bien, si nous ne sommes pas capables à démontrer
d'être meilleurs que celui ou celle-là que nous étions il y a
quelques mois, je crois que notre devoir est en grande partie
échoué et c'est la faillite d'un système politique, il y a à y
réfléchir avec urgence.
All'esterno di questa parete c'è una scritta ancora lucente,
sempre bella e attuale direi, che evoca grandi principi ispiratori
per una comunità che vuole vivere, crescere e prosperare; purtroppo
sulla sua trasposizione nella realtà degli ideali, nella concreta
applicazione alla quotidianità vi sono spesso incrostazioni di
ruggine prodottesi nel corso degli anni dalle troppe disattenzioni,
dalla troppa lontananza riguardo alla coerenza, alla lealtà, alla
coesione, all'amore per la politica unicamente indirizzata al
servizio della comunità.
Voir clair, vouloir vivre
. Cos'è
rimasto di questo ideale? Quanto lucidamente siamo ancora mossi nel
nostro agire, quanta volontà di voler vivere, prosperare e
camminare a testa alta nelle nostre azioni? Domande che rivolgo a
tutti noi, me compreso, ma in particolar modo alla maggioranza che
sta per insediarsi e che ha manifestato grandi difficoltà per
raggiungere il fatidico numero di 18 elementi e che pure
all'interno dei vari movimenti che la compongono ha dimostrato
scarsissima coesione nell'individuazione delle figure apicali.
Collega Baccega, lo ricordava poc'anzi Manfrin, credo un pochino di
imbarazzo lo provi anche lei nell'essere votato non dalla
maggioranza del
Conseil fédéral
... congiuntamente a quella
del collega Testolin.
Collega Chatrian, sono state giornate cariche di tensione quelle
trascorse nelle settimane scorse, vero? Ora si appresta a gestire
l'ambiente, le risorse naturali e il Corpo forestale della nostra
regione, le auguriamo fin d'ora maggior fortuna nella nuova veste
di Assessore che in quella di esploratore.
Collega Certan, che dire? Più che a lei faccio gli auguri al
Presidente Fosson, che non gli capiti all'indomani di una delibera
votata all'unanimità dalla sua Giunta, di leggere su un'agenzia che
l'Assessora ha votato a favore, ma non ne condivideva i contenuti,
sappia che potrà succedere, perché è successo.
Poi che dire ancora di colui che, anche giustamente, gliene
diamo atto, in un determinato momento storico si vantava di potere
tutto e ora, ancora con un certo carisma, è confinato a competere
umilmente per un posto minuscolo in un Ufficio di Presidenza? O di
coloro che, quando privati per alcuni mesi del potere di cui
andavano tronfi, si precipitano a riprenderlo quasi come tossici in
preda ad una crisi di astinenza?
Io credo davvero che ciò che potete sperare di meglio è di
ritardare il cambiamento del sistema ancora per un po', cambiamento
che sarà poi magari più severo ancora contro gli intrallazzi e
contro gli sfruttatori della Valle, una Valle che merita di meglio,
molto di meglio. Direi godetevi quest'ultima esperienza finché
potete, perché per molti di voi, magari anche di noi, per carità,
sarà probabilmente l'ultima volta.
Quant à nous, quant à moi, je ne cesserai de chercher à voir
clair, à vouloir vivre, évidemment à collaborer là il y aura les
conditions de le faire. Bon travail!
Presidente -
La parola alla Consigliera Russo.
Russo (M5S) -
A poco più di cinque mesi dall'insediamento
di questo Consiglio regionale ci troviamo di fronte a una mozione
di sfiducia costruttiva chiesta, cercata e voluta da una parte di
Consiglieri che pochi mesi fa hanno creduto in un Governo a
trazione leghista, al fine ovviamente di salvaguardare l'autonomia
della nostra Regione. Dopo il voto di oggi, 10 dicembre, il nuovo
Governo e la nuova maggioranza saranno composti da un Presidente
della Regione e da tre Assessori che cinque mesi fa hanno sostenuto
il Governo precedente e dai restanti Assessori e da Consiglieri che
varie volte nella scorsa legislatura sono passati da maggioranza a
minoranza e viceversa, a volte gli uni contro gli altri e a volte
alleati.
La mozione di sfiducia è uno strumento legittimo per discutere
metodi, forme, tenuta democratica e qualità dell'azione politica
messa in atto fino a questo momento; è un atto lecito a
disposizione dell'opposizione di cui soprattutto una parte
certamente molto in questi cinque mesi si è impegnata nello
sfiduciare il Governo, molto meno nel dibattere su temi e strategie
per far cambiare marcia alla nostra Regione.
Quest'Assemblea è stata votata dai cittadini valdostani, ma dopo
pochi mesi siamo qui a discutere una mozione di sfiducia
costruttiva, che formalmente è effettuata contro la Presidente
della Regione, ma che nella realtà coinvolge e sfiducia l'intero
Consiglio. Le istituzioni, a parere mio, si modificano, si
condizionano, si proteggono, si tutelano e non si sfiduciano così
facilmente e così frequentemente come sta avvenendo in questi
ultimi cinque anni.
Il fallimento del Governo regionale sta anche nel fatto che sin
dall'atto del suo insediamento avrebbe dovuto iniettare una dose di
fiducia, invece così non è stato. Una netta discontinuità dal
passato non si è vista né nei metodi di suddivisione degli
Assessorati, né nel metodo di lavoro e neanche nei temi.
L'instabilità politica che caratterizza la nostra Regione in
questi ultimi anni e che fino a poco tempo fa osservavo solo da
lontano, ma che oggi vivo in prima persona, sta gradualmente
togliendo fiducia non solo ai nostri attuali elettori, ma anche a
quelli futuri: ai giovani. La classe politica, cioè noi 35
Consiglieri - e ricordiamoci che siamo definiti "la casta", e non è
certamente un complimento -, sta gradualmente perdendo la sua
credibilità che si fonda su scelte coerenti, attuali e volte solo
ed esclusivamente a garantire il bene dei cittadini, il rispetto
dei loro diritti e il miglioramento della qualità della vita. Noi
35 Consiglieri siamo chiamati, chi come forza di governo, chi di
maggioranza e chi di opposizione, a creare - ed è un nostro dovere
- una visione di lungo periodo che, attraverso la revisione degli
obiettivi della pubblica amministrazione, della comunità e delle
imprese, consideri i nostri comuni, i nostri territori e la nostra
regione come un luogo in cui realizzare un benessere equo e
sostenibile.
È indispensabile un nuovo assetto strategico basato sulla
sostenibilità e che valuti inscindibili le dimensioni ecologica,
economica e sociale dello sviluppo. Vogliamo ribadire con forza che
l'acqua deve restare pubblica ed essere di qualità; l'economia
circolare e il riciclo sono temi fondamentali; crediamo fortemente
nella connotazione universalistica del diritto alla salute e
chiediamo di organizzare meglio e recuperare le risorse sottratte
alla salute dei cittadini, proponendo anche soluzioni incisive
volte a eliminare sprechi e inefficienze. In tale ottica riteniamo
che rescindere il legame tra politica e sanità rappresenti un primo
importante passo in avanti. Non più rimandabile ci sembra inoltre
un intervento incisivo sull'integrazione socio-sanitaria sulla
medicina del territorio, soprattutto a fronte del moltiplicarsi
delle malattie croniche correlate al progressivo invecchiamento
della popolazione. Le persone fragili e più bisognose richiedono un
impegno efficiente della Regione e la collaborazione con il
no
profit
, nel rispetto del principio di sussidiarietà contemplato
nella nostra Costituzione. Di estrema importanza risultano essere
la cultura, la scuola, l'università e lo sport per valorizzare le
competenze, il merito di ognuno e per costruire una società più
giusta e libera. Il miglioramento della qualità della nostra
offerta scolastica costituisce un investimento a elevato
moltiplicatore in termini di capitale sociale e di competitività
economica. Per anni ci siamo concentrati sul trasporto individuale
con consumo di carburante fossile, ora è il momento di recuperare
il trasporto pubblico che sfrutti l'energia elettrica proveniente
da fonti rinnovabili, di cui la nostra regione è molto ricca. I
tagli ai costi della politica sono infine un nostro dovere.
Concludo con una riflessione. Gli autonomisti, che hanno tutti
la medesima origine e che oggi sono di nuovo insieme al Governo,
non hanno, secondo me, finora avuto il bisogno di una vera
dialettica, di uno scontro politico reale che li obbligasse ad
andare a fondo, a studiare e ad approfondire con serietà e
scrupolosità le scelte politiche da effettuare; la nostra autonomia
è stanca, tiene in piedi vecchi modi di pensare, la sfida che ci
aspetta è di rinnovarla utilizzando le sue immense possibilità nel
bene della nostra comunità. Inoltre - lo dico ed è per me molto
triste - una parte dei cittadini tramite la capillare distribuzione
di contributi sono diventati dipendenti da "mamma Regione" fino a
che la crisi non ha toccato anche la Valle d'Aosta. Questo sistema
è improponibile, la politica non può più essere utilizzata per
mantenere lo
status quo
.
Credo che davanti a noi 35 Consiglieri ci sia la sfida di
ricominciare a utilizzare il Consiglio - questo lo ha ribadito
anche il collega Vesan - come ambito di confronto proficuo e anche
di scontro inevitabile per posizioni diverse con il desiderio di
tutti di svolgere ragionamenti ricchi di argomentazione e di forza
persuasiva. Le linee programmatiche portate avanti dalle varie
forze politiche dovranno essere improntate al bene della comunità e
non alla tutela degli interessi di pochi, diversamente il nostro
sistema imploderà.
Presidente -
La parola alla Consigliera Pulz.
Pulz (IC) -
Con il Governo del cambiamento in questi sei
mesi un cambiamento c'è stato davvero, ma nessuno si era soffermato
a specificare che un cambiamento può anche essere in peggio.
L'ultimo colpo di coda del Governo a trazione leghista sta lì a
dimostrare che la Lega di Salvini Valle d'Aosta non è affatto
migliore rispetto a quella nazionale. La Valle d'Aosta, come Lodi,
vara un regolamento contro gli stranieri. Il "prima gli italiani"
o, meglio, "prima i valdostani" si concretizza in un atto
amministrativo sul bando affitti dietro al quale si nasconde una
volontà pervicace di discriminazione a danno degli ultimi, che
diventano capri espiatori dell'incapacità politica della Lega,
mentre nella realtà dei fatti pesano le recenti indagini relative
al
bon de chauffage
e ai furbetti dell'ISEE: truffe tutte
valdostane, pare. Avremo presto modo di tornare sulla problematica
del bando affitti per fermare con ogni mezzo legale questo degrado
sociale e umano.
Le premesse per il Governo del cambiamento non erano d'altronde
delle migliori; si è trattato di un gruppo eterogeneo di nuovi
entrati, già bellamente pronti a governare, e di
habitués
dell'aula. Quale visione profonda e quale ideale politico
lungimirante li unissero lo si è visto di fronte al primo, peraltro
annunciato, scoglio su cui si sono infrante subito le speranze del
Governo del cambiamento. Abbiamo poi assistito a scene imbarazzanti
e ben pochi
dossier
importanti e leggi urgenti hanno potuto
essere approfonditi e approvati, perché il confronto democratico è
impossibile in un clima di stallo confuso e davvero autunnale.
Oggi assistiamo all'ennesimo ribaltone con il vivo timore che
dal "vecchio" - non tanto il vecchio anagrafico quanto il vecchio
in senso politico - difficilmente potrà sorgere il "nuovo", anche
perché le novità che si prospettano non ci piacciono affatto: una
per tutte il super Assessorato che confonde pericolosamente la
cultura con l'agricoltura e lo dico con il massimo rispetto per
entrambe. Pur con la condivisa preoccupazione di evitare per la
nostra Regione l'esercizio provvisorio in mancanza
dell'approvazione del bilancio e di modificare con grande urgenza
la legge elettorale, quindi il mio voto per il nuovo Governo non
può che essere contrario. Mi ero già personalmente opposta, pagando
anche un alto prezzo, ma non per un "no" di principio, tipico di
quella sinistra identitaria a cui scopro soltanto ora di
appartenere, ma perché sinceramente non vi ho letto nessuna reale
condizione, nessuna volontà di modificare i vecchi giochi della
politica contro cui Impegno Civico era nato; nessuna volontà di
costruire insieme qualcosa di nuovo e di giusto.
Spero vivamente che potrete smentirmi in fretta e voglio anzi
aggiungere quella specificazione che avevo già fatto a giugno al
precedente Governo: appoggerò comunque qualsiasi proposta degna
delle aspettative più vere, più sane e più profonde della comunità
valdostana tutta e a tutti voi e noi comunque porgo i migliori
auguri di buon lavoro, perché credo che davvero ne abbiamo tanto
bisogno.
Dalle ore 11:36 assume la presidenza la Vicepresidente
Rini
.
Rini (Presidente) -
Ci sono altre richieste di
intervento? Invito i colleghi a prenotarsi altrimenti chiudiamo la
discussione generale. La parola al Consigliere Bertin.
Bertin (IC) -
Mi auguravo che ci fosse, come succede nei
dibattiti, un'alternanza tra maggioranza e opposizione, aspettavo
una prenotazione da parte di qualcuno della futura maggioranza,
visto che non c'è, intervengo.
Stiamo assistendo alla restaurazione senza la rivoluzione. Uno
strano Paese la Valle d'Aosta, dove si può assistere a una sorta di
restaurazione - e questo è il sentimento che all'esterno si
percepisce - senza aver prima vissuto una rivoluzione. In effetti,
oggi con l'elezione probabile, perché di certo non c'è mai niente,
della Giunta Fosson cala anche il sipario sulla Giunta Spelgatti.
Un Governo della Lega con il quale si era voluto piantare una
bandierina neanche più verde, blu scuro della Lega di Salvini sulla
nostra Regione. Un Governo debole, nato anch'esso dalla spartizione
di tutti i posti, un Governo a 18, dal programma evanescente, poco
definito e che ha creato i problemi che abbiamo visto. Le
aspettative su quel Governo erano forse eccessive, personalmente ne
avevo ben poche e, nonostante le poche aspettative, però sono
rimasto deluso: un Governo incapace di avere degli obiettivi
chiari, di portare avanti un'azione efficace, tant'è che in pochi
mesi si è fatto veramente poco: una sola legge è stata approvata
(sintomatico della poca efficacia del Governo uscente). Governo del
quale si è molto enfatizzato il rapporto con i Palazzi romani,
rapporto privilegiato con Roma, riabilitando anche addirittura la
politica del rubinetto: la vecchia politica degli anni Settanta con
la quale si legava il Governo regionale, la maggioranza regionale
con quella romana, quando coincidevano... si aprivano i rubinetti,
altrimenti si chiudevano. Questa politica dei rubinetti che è stata
tristemente anche riabilitata da parte delle forze locali,
cosiddette "autonomiste", che, a mio avviso, hanno colpevolmente
appoggiato in modo entusiasta anche questo rapporto con Roma. Poi
abbiamo visto che alla fine, come sempre succede, in realtà questi
rapporti privilegiati, questi rapporti di tipo personale non
portano grandi risultati. Il rubinetto più che altro aveva bisogno
di un tubista più che di grandi rapporti con Roma.
È una cosa che ripeto da tempi non sospetti, pertanto non è una
polemica rivolta essenzialmente al Governo della Lega, morente in
questa giornata, ma - lo ripeto da molto tempo - è necessario che i
rapporti con lo Stato siano impostati in modo diverso, uscendo da
questi rapporti interpersonali, personali, essenzialmente politici,
ma improntati a dei rapporti istituzionali seri, leali con i quali
si possono ottenere gli stessi risultati. L'abbiamo visto con altre
Regioni e altre Province, nelle quali non si è adattata la
maggioranza alla realtà romana e i risultati sono stati gli stessi.
In realtà un Governo e una maggioranza regionale devono rispondere
essenzialmente alle esigenze della nostra Regione e non per forza
omologarsi alle maggioranze e ai Governi romani.
Come dicevo, oggi, senza grandi rimpianti finisce il Governo
della Lega in Valle d'Aosta; a sostituirlo questo Governo Fosson
che, per molti versi, è molto in continuità con il precedente
Governo, non soltanto perché otto diciottesimi sono gli stessi che
si sono semplicemente spostati da una maggioranza all'altra, ma la
continuità è nei numeri (18), nelle modalità con le quali si è
costituita, essenzialmente legate a una spartizione di posti, di
poltrone, com'è successo in precedenza e come succede spesso
purtroppo. Un programma di fatto inesistente, qualche paginetta,
perché è obbligatorio scriverla, senza quegli approfondimenti e
quella tempistica che sarebbe necessaria vista anche la gravità
della situazione. Mi auguro al contrario che, fatte queste
premesse, l'efficacia, l'efficienza non sia la stessa, anche se è
difficile fare peggio di quanto si è fatto in precedenza.
Anche il Governo della Lega poggiava la sua maggioranza su un
perno: la Consigliera Rini. Ci ricordiamo tutti i comunicati stampa
di giubilo quando si è raggiunto il diciottesimo nell'estate
scorsa. In effetti il perno di quella maggioranza, come di questa,
non tanto dal punto di vista politico, perché credo che, dal punto
di vista politico, la Consigliera Rini sia poco significativa, ma
certamente dal punto di vista numerico e per la tempistica è un
elemento centrale. Se quello era il Governo della Lega con una
maggioranza Spelgatti-Rini, quello che nasce è il Governo Fosson-La
Torre, perché l'ispiratore di questa operazione è La Torre, con
come maggioranza a sostegno in questo caso i colleghi Rini e
Viérin. Credo che i due più significativi elementi di questa nuova
maggioranza siano la collega Rini (per ragioni numeriche) e il
collega Viérin che non soltanto avrà un posto preminente nel futuro
Governo regionale, ma certamente, se vi era qualche dubbio,
riafferma il fatto che l'UVP è Viérin.
Questi sono gli elementi di continuità rispetto all'altra
maggioranza, che non lasciano certamente ottimisti sugli sviluppi
di questo nuovo Governo, che ha però delle caratteristiche anche
proprie: innanzitutto quel sapore già visto, un
déjà vu
di
altri tempi, di restaurazione, come dicevo, senza però aver
assistito a nessuna rivoluzione, che ricorda un po' una canzone di
qualche tempo fa del comico Paolo Rossi e di Jannacci: "I soliti
accordi", come diceva la canzone, le solite facce, i soliti
accordi. Una Giunta che nasce con le solite persone, una sorta di
porta girevole, come quelle porte girevoli dei grandi hôtel dalle
quali uno entra e uno esce: entra come Assessore all'istruzione, fa
il giro della porta e rientra come Assessore all'agricoltura,
piuttosto che alla sanità, al turismo, o chi ne ha più ne metta.
Faccio esempi a caso, ma certamente questo è l'effetto. La porta
girevole è uno degli elementi di debolezza di questo nuovo Governo
che danno questo sapore ormai di restaurazione, di
déjà vu
,
un peccato, qualcosa di diverso andava pensato e studiato.
Resta poi un programma inesistente che abbiamo già visto in
precedenza: se non ci si mette d'accordo in modo specifico, poi
succedono i problemi che abbiamo visto nella passata maggioranza,
sul Casinò in particolare, e anche in questo caso, pur avendo fatto
degli errori, la genericità e l'inesistenza di questo programma
sono la caratteristica principale. Un programma generico. A mio
avviso, la priorità, l'emergenza che c'è da affrontare è quella di
una seria riforma istituzionale ed elettorale. Questa Regione negli
ultimi sette anni ha affrontato, tra cambi di maggioranza e cambi
di governo, delle crisi ogni nove mesi, la nostra Regione non può
più permettersi una crisi permanente di questo genere. Lo ripeto
anche questo da tempo, bisogna intervenire anche dal punto di vista
delle regole. Le regole non risolvono tutto, ma sono necessarie per
andare nella direzione di dare maggiore stabilità al Governo di
questa Regione. Mi auguro che questo Governo abbia un percorso più
lungo, ma temo che, al contrario, ce l'avrà pure più breve del
precedente. Questo sarà un ennesimo problema per la nostra Regione,
poiché tutto si ferma e le risposte ai cittadini sono sempre più
distanti. Come dicevo, una riforma delle regole per dare stabilità
e certezza di governo. Personalmente più volte anche in
quest'Assemblea ho esposto la mia idea per risolvere questo
problema, vale a dire un'elezione diretta della Giunta separata in
modo chiaro dall'elezione del Consiglio, con un doppio voto per la
Giunta e per il Consiglio regionale, dando stabilità e non
mortificando allo stesso modo la rappresentanza. Al di là delle
scelte che poi si dovranno fare e che dovranno essere fatte per
ovvie ragioni insieme da tutto il Consiglio regionale, questa è
certamente l'urgenza e una necessità poiché la nostra Regione non
più permettersi queste crisi, questi cambiamenti continui di
governo. C'è un'urgenza e questa va affrontata in modo serio e
risolta.
Questo è anche il Governo di chi poi le elezioni del maggio
scorso le ha perse, che è un altro elemento di debolezza, oltre a
quello di questa idea, di questa percezione che i cittadini hanno
di qualcosa di già visto e di passato.
La Valle d'Aosta si merita qualcosa di meglio, questo è
sicuro.
Dalle ore 11:42 assume la presidenza il Vicepresidente
Bianchi
.
Bianchi (Président) -
La parole à la Conseillère
Nasso.
Nasso (M5S) -
Non pensavo di intervenire o, meglio, sarei
voluta intervenire dopo un eventuale dibattito, che però, come
possiamo notare, non c'è. Mi accodo alle considerazioni dei
colleghi che mi hanno preceduto sulla brevità del programma di
Governo e quant'altro; ho ascoltato con attenzione il discorso del
probabile futuro Presidente della Regione Fosson: dico probabile
perché tutto è possibile fino all'ultimo, e faccio ovviamente i
complimenti per la dialettica. Il futuro Presidente Fosson dice che
tra questi 18 non ci sono politici di professione, ci vuole un bel
coraggio a dirlo! Come ci vuole un bel coraggio a dire: "lasciateci
lavorare". Il problema è che ancora io non ero nata che tanti di
voi già stavano lavorando per la Valle d'Aosta. È da 30 anni quindi
che i valdostani vi fanno lavorare e l'epilogo l'abbiamo visto: la
Valle d'Aosta non è di certo arrivata a essere un'isola felice. Il
Presidente
in pectore
dice anche: "non abbiamo bisogno di
apprendistato". Sicuramente forse alcuni di voi - e lo dico
bonariamente, senza critica - dovrebbero essere quasi vicino alla
pensione, ci mancherebbe, ma un approccio diverso sarebbe
apprezzabile. Come qualcuno ha sottolineato, non è coerente dire ai
cittadini, nella sacralità di quest'aula, che, formando questo
gruppo di 18, non ci sono stati giochini, non ci sono stati giochi
di palazzo, non è semplicemente corretto.
Il mio collega Mossa dice che questo è un minestrone, io invece
provo a dire che forse addirittura è una minestra riscaldata.
Sull'unità di voi a 18 abbiamo già letto tanto, abbiamo anche letto
di un conclave segreto, chissà se avremo ulteriori informazioni nei
prossimi giorni.
Concludo dicendo che ho davvero apprezzato, e lo dico
sinceramente, la definizione che vi siete dati di "Governo aperto
al dialogo": questo è molto bello e - aggiungo - finalmente. Vi
auguro davvero un buon lavoro, avete e abbiamo tutti una
grandissima responsabilità.
Presidente -
Siamo sempre in discussione generale. La
parola alla collega Minelli.
Minelli (IC) -
Provo un certo sconcerto a intervenire e,
anche se è da poco che sono in quest'aula, anche una sensazione di
déjà vu
, perché mi sembra di essere al 26 giugno, quando si
sollecitava il gruppo che avrebbe dovuto diventare maggioranza a
intervenire nel dibattito e nessuno prendeva la parola, per cui è
stato anche allora semplicemente un susseguirsi di interventi della
minoranza.
Nel prendere la parola sento la necessità di fare una piccola
premessa. Nella primavera scorsa la nostra lista si è presentata
agli elettori con una proposta di governo per la Valle d'Aosta con
un programma articolato per risollevare la politica valdostana, che
nella scorsa legislatura pensavamo avesse toccato il fondo con le
sue sei diverse maggioranze, ma mi chiedo ora che cosa succederà in
questa legislatura. Mi pare comunque che si sia iniziato veramente
male. Il nostro programma è stato apprezzato e la lista è stata
premiata dagli elettori anche per la sua concretezza e
credibilità.
In queste settimane, di fronte al ripresentarsi di un'ennesima
crisi di maggioranza dopo pochi mesi dall'inizio della legislatura,
il collega Bertin ed io abbiamo ritenuto doveroso non rinchiuderci
in un atteggiamento di opposizione aprioristica, ma di formulare
una proposta di cui voglio riassumere i contorni essenziali,
perché, benché non sia stata presa in considerazione, è una
proposta che vogliamo lasciare sul tappeto del dibattito politico,
anche perché non è da escludere che ci siano ulteriori crisi in
questa legislatura. Con un Consiglio regionale così frammentato è
difficile, per non dire impossibile, costituire una maggioranza
politica di legislatura; è inutile, a mio avviso, cercare di
incaponirsi di fare un percorso di cinque anni con delle
maggioranze a 18. È qualche cosa che difficilmente può reggere,
l'esperienza pregressa ce lo insegna. Abbiamo quindi proposto agli
altri gruppi consiliari, fermo restando le nostre distanze dalla
Lega e manteniamo sul tavolo della riflessione politica una
proposta molto concreta e, a nostro avviso, anche fattibile, se
emergesse un po' di saggezza, quella che a me pare proprio mancare.
Di fronte all'evidente parcellizzazione politica, l'unica cosa
veramente sensata sarebbe stata puntare a un accordo a termine, di
breve durata (poco più di un anno, 15 mesi), periodo durante il
quale realizzare una serie di interventi e di provvedimenti utili e
necessari per la comunità e, cosa fondamentale a mio avviso, una
serie di riforme in grado di imprimere una svolta alla modalità di
fare politica in Valle d'Aosta. Mi riferisco alla cosiddetta "legge
elettorale": alla disciplina dello spoglio dei voti, al numero
delle preferenze, alla rappresentanza di genere nelle liste, ma non
solo, lo ha già detto poco fa il collega Bertin, mi riferisco anche
e soprattutto alla riforma istituzionale, alle modalità con cui si
decide ina maggioranza e si eleggono Presidente di Regione e
Giunta. L'inadeguatezza del modello istituzionale valdostano è una
delle principali cause di instabilità politica e del malgoverno ed
è una responsabilità della Valle d'Aosta visto che su questo
abbiamo competenza primaria. A differenza di quanto avviene in
tutte le regioni italiane, in Valle d'Aosta non è possibile per gli
elettori scegliere la maggioranza e il Presidente di Regione,
questo produce per forza instabilità, consente ribaltoni e
determina l'ingovernabilità. Un tempo c'era in Valle d'Aosta un
partito che è arrivato ad avere la maggioranza assoluta dei seggi
in Consiglio regionale, quindi il problema della solidità delle
maggioranze non si poneva, ma ora - e io dico: per fortuna - la
situazione è completamente cambiata: l'egemonia unionista non è più
un fatto, ma non possiamo comunque continuare a votare con dei
sistemi, con dei meccanismi che risalgono a 30 anni fa, occorre
trovare delle modalità nuove e poi si potrà andare a nuove
elezioni, perché, fatta la riforma e data alla popolazione, data
agli elettori la possibilità di scegliere, si potrà aprire una
prospettiva di stabilità all'interno di una legislatura.
Noi quindi, in coerenza con questa visione, abbiamo proposto e
proponiamo, se ce ne sarà l'occasione, un accordo a termine per una
stagione profondamente riformatrice, ma a tempo determinato. Nella
proposta che abbiamo elaborato c'è la revisione della legge
elettorale attuale, ma nei 15 mesi necessari per fare una buona
riforma istituzionale si possono, a nostro avviso, realizzare anche
altre cose e le abbiamo proposte in altri 19 punti che riguardano
alcune emergenze sociali che ci sono oggi in Valle d'Aosta, azioni
e scelte che si possono fare anche rapidamente. Abbiamo proposto
per i provvedimenti più importanti un cronoprogramma con gli
interventi divisi mese per mese. Abbiamo infine avanzato un nuovo
approccio per la formazione della Giunta: una Giunta snella, senza
Assessori di lungo corso, con alcune figure esterne; un modo per
evitare l'indegna spartizione
ad personam
delle cariche più
importanti, che è avvenuta checché se ne dica. Questa proposta non
è stata presa in considerazione. In tutta evidenza i possibili
interlocutori hanno preferito seguire il tradizionale rito della
suddivisione dei posti in base a logiche di partito o, peggio
ancora, personalistiche; non hanno ritenuto di poter rinunciare a
delle figure di lungo corso, non hanno considerato accettabile la
presenza di qualificate figure esterne, perché ancora una volta
bisognava risolvere le richieste di posti apicali. Dobbiamo anche
riconoscere che rispetto all'impegno di Impegno Civico... non c'è
stato accordo su questa proposta e i dissensi hanno ovviamente
indebolito la forza e il significato di un progetto di cui noi
sottolineiamo comunque la concretezza e la lungimiranza.
La maggioranza e la Giunta che ci vengono proposte oggi non
vanno certo nella direzione auspicata e non hanno un profilo
convincente. È una maggioranza composta interamente - lo diceva
poco fa il collega Bertin - dalle forze che hanno avuto un
arretramento alle elezioni del 20 maggio. Il messaggio quindi che è
stato lanciato dagli elettori non è stato recepito, la domanda di
cambiamento non trova espressione. Questa maggioranza non è quindi
rispettosa dell'indicazione degli elettori, non manda segnali di
novità: è la riproposizione di vecchi sistemi, puniti solo sei mesi
fa e che sono in gran parte responsabili di un malgoverno che da
tempo ci caratterizza. La composizione della Giunta e dell'Ufficio
di Presidenza del Consiglio vedrà la presenza di molti esponenti
politici di lungo corso, con un ampliamento addirittura del numero
degli Assessorati.
Quanto al programma di questa nuova maggioranza, rilevo, com'è
già stato fatto da altri, che sia veramente scarno: due paginette
con delle affermazioni generiche e superficiali, com'è stato
rilevato anche da alcuni organi di informazione - lo diceva prima
il collega Luboz - che hanno definito questo programma "a lunga
conservazione". È del tutto evidente che non c'è stato uno sforzo
di elaborazione. È vero che stamattina nella sua relazione il
Presidente
in pectore
ha integrato con alcuni elementi il
programma allegato alla mozione di sfiducia - ci sono alcuni
aspetti che non erano stati accennati -, ma, come spesso ci è stato
ricordato in quest'aula, l'Amministrazione e la politica parlano
per atti e un programma allegato a una mozione di sfiducia dovrebbe
essere la base di quegli atti.
Sui temi cruciali dell'economia e del contrasto alla povertà,
che noi abbiamo ritenuto fondamentali, non emergono delle proposte
chiare e incisive, c'è solo una dichiarazione di intenti. È una
materia complessa, è vero, ma si nota che non c'è stato
approfondimento.
Sulla legge elettorale è stupefacente la concisione tacitiana:
"
revisionare la legge elettorale
", stop! Ma come? Ci sono
due proposte di legge all'esame di questo stesso Consiglio in cui
si parla di spoglio centralizzato, di sistema delle preferenze, di
rappresentanza di genere, se n'è discusso in commissione, sembrava
chiaro che ci fossero molti voti a favore delle proposte di legge
depositate; ebbene, nel programma io non ho trovato una sola parola
sui contenuti della nuova legge elettorale, che cosa si vuole fare?
Evidentemente c'è un accordo che vedremo, ma su quali basi e perché
non lo si scrive?
Ci sono poi dei temi totalmente assenti in questo programma, che
eppure non ha delle scadenze, che si propone, sembrerebbe, di
essere un programma per un'intera legislatura. Faccio brevemente
cinque esempi.
Casinò. Il Presidente Fosson stamattina ne ha sottolineato
l'emergenza, ma nel programma non c'è una parola, non c'è un'idea
in una situazione che tutti sappiamo essere esplosiva. Negli anni
passati sono stati spesi 140 milioni di denaro pubblico, fossero
almeno serviti a salvare il Casinò, invece ci troviamo sull'orlo
del fallimento e non si può certo sostenere che la situazione
gravissima di oggi sia figlia della mancata erogazione della terza
tranche
prevista dalla legge n. 7 e della fideiussione.
CVA. Se ne discute da oltre un anno, c'è la necessità di
assumere degli orientamenti chiari. Come abbiamo sentito qualche
giorno fa in IV Commissione dal professor Florenzano, c'è
un'alternativa alla privatizzazione della CVA con la quotazione in
Borsa, ma, per essere perseguita, quest'alternativa richiede una
revisione della fisionomia di CVA e dei tempestivi interventi
normativi. Nulla di questo si dice nel programma.
Trasporti. Ci sono alcune affermazioni del tutto generiche e
ormai consuete sul trasporto pubblico, ma non c'è nulla di
specifico. Abbiamo una legge approvata che attende all'unanimità di
essere applicata per quanto riguarda la ferrovia; c'è un programma
strategico di interventi da varare; c'è da fare la progettazione
dell'elettrificazione della tratta Aosta/Ivrea; bisogna compiere
delle scelte sull'Aosta/Pré-Saint-Didier, tante cose, eppure nel
programma non si dice nulla, si parte con i trasporti, ma non si
dice dove si vuole andare.
Il funzionamento del Consiglio regionale. Avevamo visto nel
documento di PNV, che era stato portato alle trattative, che c'era
un punto specifico sulla revisione del Regolamento del Consiglio,
che è datato e che non consente una buona organizzazione del
lavoro; c'è solo, l'abbiamo depositata noi, una proposta di
modificazione del Regolamento. Non si dice nulla nemmeno di questo.
Il collega Fosson, che con una delegazione di PNV negli incontri di
qualche settimana fa ci aveva parlato anche di questo punto,
transiterà dalla Presidenza del Consiglio a quella della Giunta, ma
questo aspetto della revisione del Regolamento non compare nel
programma.
Infine governabilità, cioè riforma istituzionale. Neppure un
generico riferimento compare nel programma di questa futura
maggioranza, eppure, come ho già detto e come ha sottolineato anche
il collega Bertin, questo è un punto cruciale per migliorare la
qualità della politica valdostana.
C'è ben poco, insomma, in questo programma, ma poiché non voglio
essere distruttiva segnalo che una cosa positiva, a mio avviso,
c'è, una piccola luce: è la previsione della ricostituzione
dell'Agenzia del lavoro. Questa è un'iniziativa su cui abbiamo
molto insistito nel nostro programma, era anche un punto
qualificante del progetto dell'Agenda 2030, a cui io e altre
persone che sono qui hanno collaborato. Ricostituire l'Agenzia del
lavoro quale strumento per coordinare le politiche regionali per
l'occupazione, questa sì è un'emergenza, quindi in definitiva un
programma del tutto insoddisfacente. Da parte nostra non faremo
comunque un'opposizione pregiudiziale, saremo disponibili al
confronto e speriamo che la stessa disponibilità nel merito venga
anche dai banchi della maggioranza.
Quanto al bilancio di quella che era stata definita la Giunta
del cambiamento, sono stati formulati diversi rilievi negativi
sull'obiettiva scarsa incisività dell'Esecutivo a trazione
leghista; non è facile senza un'esperienza pregressa padroneggiare
la macchina regionale, è una cosa di cui mi sono resa perfettamente
conto, ma all'oggettiva scarsa conoscenza del sistema si è
accompagnata, a mio avviso, anche una certa dose di presunzione e
di superficialità e le difficoltà e i limiti acuiti dalla
litigiosità interna alla maggioranza, che oggi chiude la sua
esperienza, sono emersi in modo molto evidente. A ciò si sono
aggiunte alcune scelte, delle decisioni che noi riteniamo
inaccettabili, anche le più recenti: mi riferisco in particolare
all'inaccettabilità dell'ultimo provvedimento propagandistico e
discriminatorio sulle agevolazioni per gli affitti alle persone in
difficoltà: il cosiddetto "bando affitti". In nome di una
teorizzata uguaglianza di trattamento si prevede una disciplina
differenziata per gli stranieri, contrariamente a quanto prevedono
le norme nazionali ed europee. È una scelta ingiusta, una scelta
discriminante che va nella stessa scellerata direzione intrapresa
dal Ministro Salvini e dal Governo nazionale. Ricorre oggi il
settantesimo anniversario della Dichiarazione universale dei
diritti dell'uomo, un provvedimento come questo va esattamente a
cozzare contro questa dichiarazione. È un provvedimento questo del
bando affitti che ci auguriamo la nuova maggioranza riveda al più
presto.
Per altri aspetti, da un punto di vista personale, non ho
difficoltà a riconoscere che su tre punti c'è stato un tentativo di
cambiare rotta e di cercare un risultato: mi riferisco alla vicenda
Casinò e alla scelta di non procedere a un'ulteriore elargizione di
denaro pubblico, che però non ha indicato delle prospettive future,
non le abbiamo mai sentite. In secondo luogo la vicenda del
contenzioso fiscale con lo Stato, dove il risultato raggiunto è
stato, come ho avuto modo di dire in quest'aula nel Consiglio
precedente, a mio avviso, complessivamente positivo. Poi la vicenda
del polo scolastico di Tzamberlet, dove c'è stata un'inversione di
rotta, secondo noi, giusta, che speriamo venga consolidata dal
nuovo Esecutivo, ma questo è uno degli elementi di
preoccupazione.
In conclusione voglio ricordare che nei confronti della Giunta
Spelgatti noi abbiamo fatto un'opposizione costruttiva, cercando di
pronunciarci nel merito dei provvedimenti proposti. La stessa cosa
faremo nei confronti della Giunta Fosson, perché il motivo per cui
siamo in Consiglio è cercare di ottenere dei risultati positivi
nell'interesse della comunità valdostana e non quello di alimentare
delle inutili e sterili polemiche.
Presidente -
Ricordo ai Consiglieri che sono state
depositate delle relazioni e degli emendamenti sulle proposte di
legge n. 2, n. 3 e n. 11, che farò consegnare. Ricordo che siamo in
discussione generale. La parola al Consigliere Gerandin.
Gerandin (MOUV') -
Ringrazio i colleghi che sono
intervenuti prima. Io penso che sia del tutto legittimo quando in
un sistema elettorale come il nostro, che era partito con un
sistema maggioritario e con un premio di coalizione, o comunque
legato al risultato elettorale... è chiaro che, dopo un confronto
di questo genere, quando si è ridotti a un proporzionale secco, ci
sta che ci siano possibilità di rivedere Governi che nascono sulla
base di intese, di programmi, Governi che nascono, come nel nostro
caso, a 18 contro 17. Qualunque mal di pancia, qualunque richiesta
non esaudita, qualunque proposta non accettata pertanto causa
qualche piccolo malumore e, di conseguenza, mette in crisi il
Governo. Come dissi qualche tempo fa, l'esperienza di Governo per
me è stata molto positiva, per cui ringrazio la compagine di
Governo che ha collaborato fino alla fine in maniera leale.
La nostra maggioranza è entrata in crisi fin da subito, per i
motivi che ho detto prima: è bastato un problema serio come quello
del Casinò - oggi sono presenti in tribuna i dipendenti del Casinò
- per fare decollare una crisi, che ci ha portato a non avere più i
numeri in aula. Su questo voglio entrare nello specifico dicendo
che non era nostra intenzione creare nessun tipo di intoppo alla
nascita del nuovo Governo. Qualcuno ha detto che avremmo magari
rassegnato le dimissioni questa mattina per creare ulteriori
problemi alla nuova maggioranza. Non è così proprio per il motivo
che vi ho espresso prima, nel senso che non è per rispetto o per
stima della nuova maggioranza in particolare, ma per rispetto dei
valdostani. Penso che in questo momento sia necessaria la presenza
di un Esecutivo funzionante, ma anche di un Governo nelle piene
funzioni. Io auguro a questo nuovo Esecutivo di avere i numeri per
avere anche un'azione efficace in aula per quello che riguarda
l'aspetto più istituzionale e legislativo.
Mi è piaciuta l'introduzione della collega Morelli, che ha fatto
davvero i salti mortali per provare a giustificare la nascita di
questo Governo. Gliene do atto, perché è una persona di cui
apprezzo e ammiro la lealtà, però le hanno dato un compito un po'
difficile questa volta, perché venirci a dire in quest'aula che non
si è trattato di un'operazione di Palazzo è davvero una prova di
equilibrismo.
Si è detto che questo non è un progetto ma è un accordo, io
invece penso che questo non sia un progetto, ma un accordo tra 18
eletti per conservare un ruolo comodo, prestigioso, ben retribuito
in Consiglio regionale, con l'unico obiettivo di evitare le
elezioni, questo comunque dopo dei risultati elettorali che hanno
di fatto bocciato quel tipo di fare politica che c'è stato negli
anni. È stato bocciato in due occasioni: prima alle politiche e poi
alle regionali. Questa è un po' la percezione che ho da parte dei
valdostani e il nuovo Governo dovrà essere davvero bravo per
riuscire a invertire questa percezione.
Per quello che riguarda il mio intervento, proverò a seguire la
traccia del Presidente incaricato Fosson, dove nella prima parte si
dice che tutto questo si traduce in un progetto di Consiglieri che
si riconoscono in un programma, che non si può governare da soli,
bisogna fidarsi dei compagni di percorso. Io le dico: auguri, si
guardi bene alle spalle, perché purtroppo è successo che a volte
proprio i più fidati sono quelli che magari hanno creato qualche
problema in più. Soprattutto se una crisi così lunga, così
meditata, così trattata all'interno delle segreterie ha visto Papi
che escono Cardinali.
Condivido pertanto il suo passaggio in cui lei dice che questo
deve essere un percorso di concretezza e che c'era l'assoluta
necessità di approvare un bilancio. Era una delle mie
preoccupazioni e, se sarà un bilancio concreto, fatto di quella
concretezza che lei ha citato, perché non dare un voto su un
bilancio? Non mi importa chi lo presenta, mi importano i contenuti
di un bilancio.
Si dice: "uniti per senso di responsabilità, con l'urgenza e la
novità di riunire l'ideale dell'autonomia, degli autonomisti, di
quelli che si riconoscono nel principio dell'autonomia". Non è
un'esclusiva che mi tocca questa, l'ha citato nel secondo
passaggio, ci mancherebbe, però sembra che in questo momento con il
benestare di difendere l'autonomia ogni sorta di aggregazione sia
lecita, permessa, benedetta e da digerire per gli elettori e i
cittadini valdostani. Lei ha detto che non si riconosce in quanti
dicono che è un
déjà vu
: i vecchi si rimettono insieme con
l'obiettivo di superare i personalismi. Io ho provato a fare un
piccolo esame di questa nuova maggioranza: tre Presidenti della
Giunta, due Presidenti del Consiglio, dieci Assessori. Certo,
l'esperienza non manca, però che lei possa smarcarsi da un
déjà
vu
è quanto meno difficile da far capire. Sono gli stessi che
hanno dipinto una Valle d'Aosta che non esiste negli anni, che non
hanno affrontato e risolto problemi molto gravi: immagino il
Casinò, la CVA, l'ospedale, la "scuola polmone", il contenzioso con
lo Stato.
Sto ancora aspettando adesso che in quest'aula qualcuno schiacci
il pulsante - e mi auguro che lo faccia al più presto - per dirci
come mai noi siamo l'unica Regione a Statuto speciale e Provincia
autonoma che, a partire dal 2014, non ha sottoscritto con lo Stato
alcun tipo di accordo e abbiamo continuato a pagare fino all'anno
scorso 240 milioni di contributi allo Stato, gli altri hanno
cessato molto prima. Guardo lei, collega Testolin, non mi si
risponda come l'altra volta che la colpa è del Patto di stabilità,
lei sa che non è così. Il vero problema pertanto è che anche chi in
questo momento probabilmente non si riconosce in questo tipo di
accordo sottoscritto è ben conscio, o quanto meno dovrebbe essere
ben conscio di capire che negli anni probabilmente non ha neanche
avuto la possibilità di sedersi con pari dignità a un tavolo che
trattasse con lo Stato questo benedetto contenzioso, contenzioso
che è una rapina alla Valle d'Aosta, su questo siamo assolutamente
d'accordo. Malgrado anche le visite e i soggiorni dorati, o
comunque gli agganci con la politica dello Stato all'epoca, però
noi non siamo mai riusciti a chiudere questa parte del contenzioso
e abbiamo pagato con milionate che sono andate a discapito dei
cittadini valdostani. Questo accordo pertanto potrà anche non
piacere, però dà certezze o, meglio, non piace perché è difficile a
volte anche ammettere qualche buon accordo, però è un accordo che
dà la possibilità a voi, alla vostra futura maggioranza di poter
scrivere un bilancio, sicuramente un bilancio 2019, ma anche un
triennale, che darà certezze e possibilità di avere sviluppi per il
sistema valdostano.
Dicevo prima che, oltre che un
déjà vu
, è un momento in
cui mi pare ci sia una sorta di sconfitta delle forze politiche,
perché, al di là dei dibattiti interni dov'è difficile, soprattutto
su scelte del genere, avere un'unanimità, è una sconfitta delle
forze politiche perché i due nuovi Presidenti sono due Presidenti
del Gruppo Misto. Forse questo significa qualcosa: o chi ha in mano
le forze politiche, chi determina le componenti maggiori delle
forze politiche davvero ci crede poco in questo progetto, per cui
ha trovato probabilmente chi mandare allo sbaraglio, oppure è una
sconfitta davvero delle forze politiche, perché non mi interessano
i dibattiti interni (chi è Assessore, che è stato scelto con le
percentuali), è una sconfitta di quella parte della politica che ha
preteso di essere forza di maggioranza relativa e di determinare un
percorso politico. Non me ne vogliate, ma, se veramente le promesse
che avete scritto nel vostro programma sono quelle di dipingere una
Valle d'Aosta in grave crisi, io non penso che cinque mesi e poco
più di questo Governo abbiano ridotto, con quei passaggi molto
preoccupanti, che sono la premessa della vostra mozione di
sfiducia, così la Valle d'Aosta. Quando non c'è la benché minima
autocritica nel vostro documento, la percezione e soprattutto la
preoccupazione è che si voglia dare un'azione di continuità al
prossimo Governo: è questa forse la cosa che ci preoccupa di più.
Poteva nascere eventualmente un qualcosa di nuovo, magari in
seguito ad un'autocritica, ma se non c'è un'autocritica, si
segnalano solo tantissime difficoltà, la preoccupazione è che
quest'azione di governo sia un'azione in piena continuità su cui
comunque dovrete, secondo me, rendere conto, perché è vero che
magari in poco più di cinque mesi non si è mica cambiata la Valle
d'Aosta, avremo sicuramente pagato anche l'inesperienza, o comunque
il fatto che sin dall'inizio qualcuno non ci ha creduto in questo
Governo, però dovete probabilmente confrontarvi con alcuni passaggi
molto chiari che hanno dato un significato all'azione politica di
questi mesi.
Dell'accordo con lo Stato ne ho parlato, quando si risolve in
cinque mesi qualcosa che nei cinque anni passati non si è neanche
mai avuta la possibilità di sedersi al tavolo, è un motivo di
preoccupazione su quella che può essere la vostra azione politica
futura.
Sul Casinò non voglio sottrarmi, farò un breve passaggio dopo su
un'azienda molto importante per la Valle d'Aosta, ci mancherebbe!
Io penso che nessuno in quest'aula che abbia un minimo di buon
senso possa immaginare di chiudere un'azienda che comunque fattura
più di 50 milioni all'anno e che dà lavoro a più di 700 dipendenti,
con l'indotto e quant'altro, ma non è questa maggioranza che ha
raccontato bufale fino ad oggi! È qualcun altro che ha ipotizzato
che tutto era salvabile, tutto era recuperabile e soprattutto i
piani aziendali che ci hanno presentato negli anni e che qualcuno
ci ha fatto credere che erano oro colato si sono rivelati
quest'anno qualcosa di non concreto. Io pertanto penso che anche i
dipendenti in questo momento siano vittime di tante bugie, che
hanno creato questa situazione di grave crisi, è così e ne sono
assolutamente convinto. Qualcuno dirà che ho votato quella legge
della 2017. Certo che l'ho votata! Ma l'ho votata perché ero
convinto che qualcuno ci avesse presentato un piano credibile,
attuabile, monitorabile, poi dei percorsi di riqualificazione non
se n'è parlato, di ridiscutere i super minimi erano super minimi
personali, per cui qualcuno non ha portato a casa nessun tipo di
risultato e queste sono le conseguenze. Non è pertanto facendo
finta di non raccontare la verità che si risolvono i problemi.
Oltre al Casinò, ci sono alcuni passaggi importanti, che alcuni
colleghi hanno ricordato, come il discorso di aver preso un
indirizzo sulla "scuola polmone"; ci siamo dati una tempistica per
decidere una volta per tutte quello che volevamo fare del nuovo
ospedale, del futuro dell'Università della Valle d'Aosta, del
discorso della quotazione CVA. Questo lo vedrete nel DEFR, che
potrete stravolgere, sicuramente lo potete stravolgere, avete i
numeri e magari lo farete, però questo sarà comunque un dato di
fatto su un'azione politica, secondo noi, di trasparenza, senza
continuare a raccontare una Valle d'Aosta che non esiste.
Io ricordo - qualcuno l'ha citato prima - nel 2003 un'Union
Valdôtaine che aveva la maggioranza in Consiglio regionale (18
eletti), però era un'altra Union probabilmente: altri principi e
altri progetti. Non potete chiamare questo un progetto per un
discorso di riunificazione o di prospettive politiche per il mondo
autonomista.
Non mi ci vedo, perché è un'operazione esclusivamente legata
all'occupazione di poltrone, avete aumentato anche di un
Assessorato. Se le cose funzionano, non è mica quello che cambia i
fattori: l'importante è che poi le cose funzionino e portino
risultati. Forse è questa la difficoltà che in questo momento il
mondo politico ha nel far passare questo tipo di messaggio. Alle
ultime elezioni quasi 40.000 valdostani non hanno espresso voti,
tra non votanti e voti nulli; due partiti forse tra i più
rappresentativi, l'UV e l'UVP, hanno perso il 50 percento dei
consensi, probabilmente andava fatta un'analisi che tenesse conto
anche di questo.
Entro più nel dettaglio. Sicuramente l'emergenza Casinò rimane
una priorità da risolvere, mi preoccupa che nel suo intervento il
futuro Presidente abbia detto che le possibilità di mettere in
campo nuove azioni sono quasi zero, per cui non lo so, non vorrei
che fosse più molto facile dipingere delle soluzioni quando si è
dall'altra parte, piuttosto che prendere delle decisioni serie. Con
questo, semmai ci sarà la possibilità di avere un percorso che
permetta la salvaguardia dei posti di lavoro, magari con un
intervento legato al discorso della disdetta contrattuale o
eventualmente della riduzione degli stipendi, penso che sia un
percorso giusto e legittimo, perché, quando qualcuno perde un posto
di lavoro, non è mai una soluzione.
Concludo con una piccola diversificazione, perché lei,
Presidente, ci ha parlato di un Governo di emergenza, un Governo
istituzionale; io non ne sono così convinto che sarà un Governo a
breve termine, io sono quasi più convinto che sarà un Governo a
lungo termine. Qualcuno che mi ha preceduto l'ha chiamato "a lunga
conservazione" proprio come se fossero quelle cose in cui bisogna
cercare di evitare il male maggiore, perché il collante di questo
nuovo Governo è il terrore di presentarsi alle urne, per cui non
immagino che questa paura di un confronto elettorale possa scadere
molto presto. Penso che sia una cosa a lunga conservazione e questo
si evince anche dalla nuova articolazione degli Assessorati: una
spartizione di deleghe funzionale al rafforzamento di alcuni bacini
elettorali assolutamente personale, sono preoccupato di questo.
Voglio citare una mia preoccupazione legata al futuro dei fondi
europei, un problema che ci tengo a dire onde evitare di prenderci
delle accuse in futuro, ne eravate a conoscenza a partire dal 2014
che questi fondi europei erano a rischio, per cui probabilmente già
quest'anno e l'anno prossimo ci saranno dei disimpegni. Questi sono
soldi della Comunità europea, tra i pochi che abbiamo e che
dovremmo spendere bene, che purtroppo non siamo stati bravi nel
capitalizzare e spendere.
Concludo con un passaggio in cui mi riconosco; lei ha detto:
"lasciateci lavorare e poi giudicateci", mi pare un atteggiamento
corretto, per cui, come chi mi ha preceduto, posso garantire che
non sarà un'opposizione nata per mettere il bastone tra le ruote o
creare difficoltà, ma sarà un'opposizione in cui solleciterò, ove
possibile, che le cose vadano avanti. Qualcuno ha parlato
dell'agricoltura, di tavoli per il nuovo PSR, ci sono già, andate
avanti, poi modificate quello che pensate legittimo modificare. In
merito alla semplificazione dei pagamenti a favore dei nostri
agricoltori, è una situazione molto delicata che si è ereditata, ma
che ha, purtroppo, un passato remoto, per cui bisogna fare
attenzione.
Concludo proprio con un passaggio riferito alla struttura che ho
avuto l'onore di gestire in questi poco più di cinque mesi. Ho
trovato persone motivate, ho trovato persone assolutamente
preparate. Si è provato a mettere in piedi un sistema un po'
diverso in cui la politica entrasse il meno possibile nelle scelte
e nelle organizzazioni funzionali per risolvere i problemi. Io mi
auguro che si continui così, dove il fulcro, ciò che è importante
per risolvere le problematiche sia costituito davvero dai rapporti:
io parlo in questo momento dei rapporti fra AREA e AGEA, che sono
rapporti direttamente tra funzionari che stanno cercando di porre e
di risolvere una serie di problematiche. Io sono onorato di aver
avuto la possibilità di seguire questo tipo di percorso, mi auguro
che qualche risultato ci sia e sono sicuro che comunque chi verrà,
grazie alla propria professionalità e alle proprie competenze,
saprà sicuramente portare a compimento questo percorso. Anch'io
pertanto mi associo nell'augurarvi un lavoro proficuo, sperando che
saranno i valdostani coloro che ne usciranno vincitori da queste
scelte.
Presidente -
Non ci sono altre richieste di intervento,
chiudo la discussione generale. La parola al Consigliere Fosson per
la replica.
Fosson (GM) -
Potrei dire, com'è stato detto a giugno:
"grazie, faremo tutto il possibile" e poi sedermi, ma vi chiedo
scusa perché non si riuscirà a essere sintetici e a rispondere a
tutto. Soprattutto per il rispetto di coloro che sono intervenuti
però vorrei dire qualche cosa. Lasciateci lavorare, grazie collega
Gerandin... ma io avevo anche lanciato un appello che non è stato
raccolto da molti: "lasciateci lavorare, ma, se potete, dateci
anche una mano". Ferrero, che stimo, ha detto: "io vi faccio pure
lavorare, ma sono lì con il fucile e, se sbagliate, vi sparo". Il
nostro invito era diverso: "se potete darci una mano per non
sbagliare...", e questo penso sia il fatto nuovo, permettetemi,
certamente dovrà essere verificato.
Poi sa, Ferrero, quando lei mi dice che avevo una perizia
medica... e la voglio associare al discorso delle condanne, queste
condanne amministrative non sono semplici da gestire per noi, per
la nostra famiglia, perché, se abbiamo fatto un errore, l'abbiamo
fatto affinché la gente del Casinò non perdesse il lavoro su dei
pareri ben precisi, a casa noi non abbiamo portato i soldi.
Amico Ferrero, se mi permette di chiamarla "amico", io ho sempre
avuto la fortuna di avere dei grandi primari, poi magari non ho
imparato bene, ma ho avuto dei grandi primari e un vecchio primario
mi diceva sempre: "Tonino, se non fai niente di difficile, non
sbagli mai. Se fai le cose naturali e basta, il resto lo mandi via,
non sbagli mai": ecco la responsabilità che chiediamo a tutti. La
collega Minelli ha detto bene, io non vorrei che ci si fermasse a
questo guardare e basta un disimpegno, anche se noi siamo pronti a
dialogare con lei sulle emergenze sociali, ci saremo. È un po'
difficile trovare in Valle d'Aosta delle figure esterne che non
siano stati Assessori o altre cose prima, anche lì si ricicla
qualcuno che in questo momento è esterno, però mi permetta di dire
che le grandi figure di esperti che non hanno avuto esperienze
politiche sono difficili da trovare, poi si possono sempre
fare...
Il suo vicino di banco parlava di restaurazione senza
rivoluzione, io penso anche su quello che diceva il collega
Gerandin di fidarsi, le assicuro che in questo mese abbiamo fatto
una rivoluzione e dobbiamo imparare a fidarci di noi. In questi
giorni sono successe anche delle cose brutte, la stampa: "riunioni
segrete", non è vero! Come ieri "una riunione a 17, mancava 1", non
è vero! Se qualcuno vuole già intervenire sul nostro dialogo in
questo modo, è scorretto! Ieri c'è stata una riunione dei
Capigruppo per organizzare il lavoro di oggi con 7 Capigruppo, non
ce n'erano 17, che poi porta sempre sfortuna, abbiate pazienza, 1
mancava ed erano 7, quindi non è vero che ci sono state riunioni
segrete. Fidarsi comunque è una grande rivoluzione e lo vedremo,
perché poi, amico Gerandin, lei mi dice: "non avete fatto
autocritica". Mi permetta, anche lei non è che ne abbia fatta molta
di autocritica nel suo discorso, ma questo sta nel carattere di
quelli che abitano la nostra Valle, per cui ci può stare. Se lei mi
permette proprio per l'esattezza, io nel discorso ho detto: abbiamo
delle conoscenze, per cui non abbiamo bisogno di apprendimento,
però sappiamo che dobbiamo cambiare. In questa fase tutti ci
rendiamo conto di molte cose che lei ha detto.
Collega Minelli, il Regolamento del Consiglio è un compito del
Consiglio, non della Giunta. Noi ci abbiamo provato con chi c'era,
poi, per difficoltà oggettive, non l'abbiamo fatto, ma questo
sicuramente dovrà essere fatto.
Collega Manfrin, ho già detto delle riunioni segrete che non
sono vere, il manuale Cencelli: pazienza. È una cosa che tutti
contestano, però anche in cinque o sei mesi uno sguardo agli amici
non si nega mai, e questo è un male comune che noi cercheremo di
superare. Lei poi ci ha ricordato, e la ringrazio perché tra i
vecchi qualcuno magari si era dimenticato degli interventi che
aveva fatto, lei ci ha fatto tutto un resoconto degli interventi
fatti. Mi permetta però di dire che la realtà è che 18 sono pochi,
ma 10 sono ancora meno per una questione matematica. Certo che, se
i 18 avranno una collaborazione e un dialogo, sarebbe una grande
rivoluzione in cui speriamo di muoverci. Mi scuso, ma io sono
onorato che il collega Chatrian faccia parte di questo Governo,
perché le sue competenze, soprattutto sull'ambiente e la difesa
della montagna, sono per me caratterizzanti e sono, le assicuro, un
onore. Quello che lei dice dei rubinetti con Roma non è bello, poi
non l'ha detto solo lei, lo ha detto anche Mossa, ma lei ha detto
alla fine: "ci siamo noi a Roma". Le ricordo, collega Manfrin, che
la Lega è nata perché Bossi ha incontrato all'Università di Pavia
Bruno Salvadori, Consigliere regionale, e questo ci ha sempre
permesso di dialogare con la Lega in un certo modo. Poi la Lega,
quando ci fui io, ci bocciò il Parlamentare europeo e, se allora ce
l'avesse dato, tutti gli sforzi e le fatiche che stiamo facendo
adesso ce le saremmo risparmiati.
L'altra cosa che volevo dire al collega Mossa, che mi ha detto:
"voi tenete tutti i posti, però noi a Roma ne abbiamo...", 146 ha
detto? Quindi "i posti a Roma li abbiamo noi, per cui a Roma
decidiamo noi". Vede, su questo lei lo sa, lei è sicuramente una
persona corretta, io anche come Presidente del Consiglio ho voluto
incontrare il vostro Parlamentare, poi non è avvenuto ma bisogna
che si avveri. Quando la collega Tripodi sarà in Valle d'Aosta,
perché ha tante attività giù, le assicuro che il mio ufficio sarà
aperto a qualsiasi ora, perché non collaborare con un Parlamentare
della Valle d'Aosta, comunque eletto dai cittadini, non è corretto.
Le assicuro che su questo c'è tutto il nostro impegno.
Collega Nasso, non sono 30 anni, abbia pazienza: io nel 2003
facevo ancora l'aiuto di chirurgia con delle responsabilità ben
particolari, un lavoro che mi piaceva molto e che forse ho
sbagliato a lasciare.
Sul programma non c'è tutto, ha ragione, collega Minelli, ma
lasciateci lavorare! Tutti i programmi possono dire tutto e non
dire tutto, le assicuro che questa è una bozza di programma. Poi,
come dice giustamente Gerandin: "vediamo quanto durate", se
risolviamo i problemi. Alla collega Russo però vorrei dire una cosa
quando ci dice di studiare e parla di medicina del territorio: a me
piacerebbe stare mezza giornata con lei e parlare di quello che
abbiamo fatto della medicina del territorio, perché le assicuro, io
sono stato ancora recentemente a vari convegni internazionali sui
40 anni del Servizio sanitario nazionale, lo sapeva lei che la
legge del 1978, che istituiva il Servizio sanitario nazionale,
compie 40 anni? Noi abbiamo fatto molto per il servizio sul
territorio, a parte l'emergenza, ma pensi che abbiamo messo in
piedi la medicina di famiglia nei poliambulatori, io con i vari
Assessori. Purtroppo, se non interveniamo sull'accordo nazionale,
non possiamo modificare queste regole. Abbiamo bisogno anche in
questo di una mano. Sull'autonomia tra politica e ASL mi sembra che
l'Assessore Bertschy abbia fatto moltissimo, quando ho sempre detto
che l'ASL ha una sua autonomia anche giuridica e assolutamente non
è influenzabile da nessuno, quindi mi sembra che su questo qualche
passo l'abbiamo fatto.
Consigliere Luboz, quando lei dice: "siete i migliori". Le
assicuro che siamo pieni di umiltà e di paura in questo che stiamo
andando a fare, che non sarà facile. Non ci sentiamo assolutamente
migliori di nessuno, ci proviamo con grande senso di
responsabilità. Quando lei dice: "on n'est pas maîtres du demain",
noi diciamo: "mais nous espérons dans le futur et dans le Bon
Dieu".
Presidente -
Siamo in dichiarazione di voto. La parola al
Consigliere Vesan.
Vesan (M5S) -
Il voto della nostra forza politica è
piuttosto evidente, però vorrei argomentarlo in quest'aula visto
che purtroppo abbiamo accorpato quattro decisioni in una sola,
anche se non era quello che volevamo fare.
Qual è il Governo che sta nascendo con il voto che faremo fra
pochi minuti? Un Governo di emergenza o di legislatura? Neppure
questo siamo riusciti a capire dalla vaghezza del programma di
governo presentato e dall'appoggio dato a questo documento cartaceo
dalle dichiarazioni fatte in aula. In quest'aula nessuno dei nuovi
Assessori ha preso la parola, facendo più o meno la stessa cosa che
molti dei presenti in quest'aula avevano criticato quand'è nato il
Governo Spelgatti, che ci aveva dedicato una paginetta in più di
programma almeno. Questo Governo non sappiamo nemmeno se e quanto
durerà.
Dalle dichiarazioni del futuro Presidente Fosson sappiamo che
non è un Governo di spartizione, che è un Governo istituzionale e
un Governo di dialogo. Sul fatto che si tratti di un Governo
istituzionale abbiamo delle grosse perplessità, non si è nemmeno
riusciti a scindere la discussione fra l'elezione della Presidenza
di quest'aula da quella del Presidente della Regione, dimostrando
ancora una volta che il posto di Presidente del Consiglio non è
altro che un posto di spartizione, un posto in cui la maggioranza
rivendica, visto il suo forte peso di 18 persone, l'assoluto
disinteresse al dialogo che è l'altro punto (il Governo del
dialogo). Questa doveva essere la grande innovazione. Qual è stato
il dialogo? Io non so quale sia stato il confronto con le altre
forze politiche per la creazione di questa maggioranza e nemmeno
quale sia stato il confronto con le altre forze politiche per
l'elezione del Presidente del Consiglio, posso parlare solo a nome
della nostra forza politica: non c'è stato nessun dialogo con noi
da parte di nessuna delle forze che compongono l'attuale
maggioranza. Non c'è stata una richiesta di appoggio esterno, non
c'è stato un tentativo di convergenza né sul programma, né sui
nomi. Il dialogo su che cos'è? Sulla scorta di cosa voi venite qui
e dite: "sottoponiamo a quest'aula un voto di fatto di fiducia di
questa maggioranza", senza nemmeno prendervi la briga di alzarvi
dalle comode poltrone che state lentamente riconquistando per
spiegarci perché dovreste avere questo voto all'interno di
quest'aula. Voi non avete bisogno del voto di quest'aula, voi avete
già il voto concordato nelle vostre riunioni in maggioranza, nelle
vostre trattative fatte solo fra di voi e quest'aula viene trattata
come il teatrino in cui portate avanti i vostri burattini. Noi
siamo contrari a questa visione del Consiglio regionale fatta in
questa maniera. Noi confidavamo in un Governo istituzionale in cui
il rispetto delle istituzioni fosse presente e, purtroppo, non lo
abbiamo assolutamente visto da questa maggioranza, come non lo
avevamo visto peraltro dalla precedente maggioranza.
Noi non siamo stati citati nel discorso di Manfrin, ma
tristemente ribadiamo in questo momento le stesse cose che abbiamo
detto allora: che il programma è vago, che il programma è scarno,
che non si capisce nemmeno se sia di emergenza o di legislatura.
Avreste potuto chiarircelo a voce e non l'avete fatto, questo
quindi torna ad essere, purtroppo, quello che il Presidente Fosson
ha dichiarato che non era, cioè solo un Governo di spartizione
delle poltrone del potere esecutivo e delle poltrone del potere
legislativo, un Governo di spartizione probabilmente delle risorse
regionali, perché è un Governo che nasce solo per mettere mano al
bilancio e tristemente probabilmente un Governo di spartizione
delle poche speranze che hanno ancora i valdostani di realizzare
qualcosa con il loro voto.
Io non farò un pronostico, com'è stato fatto da altri numerosi
rappresentanti della minoranza su quanto potrà durare questo
Governo, perché chi sa quanto dura un Governo è solo la
maggioranza, solo loro sanno se sono 18, se dureranno, se non
dureranno, quanto andranno avanti. Qualcosa però mi sento di dire
come pronostico: questo è un Governo di sparizione. Quando i
valdostani avranno potuto confrontarsi di nuovo con la vostra
vecchia politica, fatta di annunci vaghi come quelli che abbiamo
letto nel vostro programma, ma nemmeno sentito in quest'aula,
probabilmente molte delle persone presenti in quest'aula
spariranno. Rimarrete attaccati alla vostra poltrona per quattro
anni e mezzo oppure meno? Questo è l'unico dilemma in questo
momento. Il nostro voto naturalmente sarà di non appoggio
all'attuale mozione di sfiducia presentata.
Presidente -
La parola al Consigliere Manfrin per
dichiarazione di voto.
Manfrin (LEGA VDA) -
Credo di aver esaurito un po'
l'argomento con gli interventi, dico semplicemente che è stato
particolarmente divertente vedere il futuro Presidente Fosson che
risponde ai suoi stessi membri della maggioranza, perché io ho
citato ovviamente quello che era stato detto in aula e lui ha
risposto alle stesse dichiarazioni che erano state fatte qui da
coloro che oggi si apprestano a sostenerlo. È stato quindi
particolarmente divertente fare un dibattito da solo con sé stesso
e con i suoi membri, mi auguro che il prosieguo sarà diverso.
Mi limito ora a indicare i candidati dell'opposizione per le
cariche dell'Ufficio di Presidenza: proponiamo per la carica di
Vicepresidente il collega Luca Distort e per la carica di
Segretario il collega Luigi Vesan.
Il voto sulla mozione di sfiducia sarà chiaramente contro questa
nuova maggioranza.
