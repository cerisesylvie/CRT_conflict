Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 293 del 31 ottobre 1973 - Resoconto
OGGETTO N. 293/73 - Mozione: "Situazione sanitaria
ospedaliera in Valle d'Aosta". (Approvazione di ordine del
giorno)
Mappelli (DC)
- Mi ribello, protesto un po' per ieri
sera, perché mi avete preso in giro, nel senso che prima si
riteneva di rinviare ad oggi verso le 17,00 e poi invece la cosa fu
rinviata a questa mattina, come era previsto dall'ordine del giorno
i lavori continuavano in mattinata. Capiamo anche questo anche se
non lo giustifichiamo.
Dolchi (Presidente)
- No, mi scusi Consigliere Mappelli,
lei ha già polemizzato ieri, su questo. La convocazione...
Mappelli (DC)
- Non ho polemizzato perché non ne ho avuto
il tempo.
Dolchi (Presidente)
- La convocazione prevede le ore 9,30
di martedì 30 e mercoledì 31 ottobre, quando, dal 1946 che funziona
il Consiglio regionale, quando l'ordine del giorno prevede, la
convocazione prevede due giorni, il secondo giorno ricomincia al
mattino alle ore 9,30 che qualche Consigliere avesse prospettato di
proporre e io ho sentito qualcuno che prospettava addirittura il 5
novembre, questo rientra nelle facoltà di ogni Consigliere, ma non
è un motivo di polemica, il motivo della regolarità dei lavori del
Consiglio è che quando il Consiglio dura più di un giorno le sedute
successive, dei giorni successivi, cominciano alle 9,30, ma...
Mappelli (DC)
- Io chiedo scusa, Signor Presidente, ma
non era il caso di stare a polemizzare, perché io questo lo sapevo
in base all'ordine del giorno ricevuto a suo tempo. Non c'era
niente da dire né da aggiungere e neanche per prendere per il naso
la gente, punto e basta, perché per conto mio l'ho interpretata
così.
Dolchi (Presidente)
- Ora io mi lascio prendere per il
naso da lei, Consigliere Mappelli. È stata applicata la
convocazione che prevedeva per le 9,30 di oggi... la convocazione
del Consiglio nella sua seduta del 31 ottobre...
Mappelli (DC)
- E io questo lo sapevo.
Dolchi (Presidente)
- E allora si attenga a questo e
prosegua l'illustrazione della mozione.
Mappelli (DC)
- Ma dato che io interpreto che questa è
stata invece... è deviata per un certo tipo di... momento
particolare per cui si doveva discutere questo tipo di mozione. Lei
permetta che io possa dire, a un certo momento, non è stato secondo
me corretta questa prassi, cioè nel dire alle sei del pomeriggio
una mozione d'ordine che tutto il Consiglio è d'accordo, rinviamo
alle 16, che poi l'ha detto lei non l'ho mica detto io, e tutti
d'accordo e all'ultimo momento si dice no, alle 9 e mezza, ma credo
ben che le 9 e mezza è in base all'ordine del giorno e credo bene
che sia così.
Dolchi (Presidente)
- Ma guardi che la proposta l'ha
fatta il Consigliere Andrione, comunque non continuiamo questa
polemica per l'avvenire ritengo che il Consiglio debba prendere
atto che quando le convocazioni prevedono più di una giornata le
giornate successive di lavoro hanno inizio alle 9,30, salvo che il
Consiglio nella sua totalità o grande maggioranza stabilisca
diversamente.
Mappelli (DC)
- Dunque, noi abbiamo presentato questa
mozione, e ritenevamo e riteniamo ancora oggi valide le nostre
richieste, nel senso che evidentemente la situazione dell'ospedale
regionale in particolare ci preoccupa non poco, da diverso tempo, e
ci preoccupa perché, evidentemente, io ammetto che, e mi rendo
perfettamente conto che il tutto non si possa creare dal nulla, il
tutto possa essere fatto a breve o breve tempo, però in tutta
questa situazione noi, e io in particolar modo, ho avuto e abbiamo
avuto la sensazione che da parte della Giunta, e in particolar modo
da parte dell'Assessore competente in questa materia, non si sia
fatto il possibile al fine di sollecitare e di trovare quelle
soluzioni più adeguate alle necessità della collettività
valdostana. Evidentemente adesso ci troviamo con una castagna e il
periodo bollente in mano e questo momento, questa situazione
potrebbe da un momento all'altro deteriorarsi con le conseguenze
che ognuno di noi può immaginare. E perché noi ci siamo permessi di
chiedere e di insistere su un incontro anche con la Giunta
regionale. Perché mi sembra, e ci sembra, che in prima persona la
Giunta appunto perché così nel tipo di struttura della nostra
amministrazione regionale autonoma e soprattutto per quanto
riguarda questo settore, come diceva prima, non si è, non ci ha
dato certe, almeno, questa è stata da parte nostra la sensazione
che non si sia fatto quanto si doveva fare, la situazione potrebbe
anche prendere un indirizzo diverso, cioè che a un determinato
momento l'ente stesso, come le organizzazioni sindacali, non
potrebbero trovare certe soluzioni, perché non in condizioni di
poterle prendere, certi impegni, si potrebbe arrivare evidentemente
a delle situazioni di rottura e dopo di che ci sarebbe poi la
famosa mediazione, ma questi sistemi, che possono anche essere
validi in determinate occasioni, e cioè quando i problemi sono
prettamente di natura sindacale, ma quando invece il problema,
secondo noi, investe anche tutto un'impostazione diversa, anche di
struttura di impegni di ristrutturazione dell'ospedale stesso al
fine di evitare perdite di tempo che sono semplicemente inutili,
perché io sono convinto che più si trascinano le cose e peggio è,
in quanto non è che si diluiscano, anzi è vero l'incontrario, l'ho
dimostrato due minuti fa, la reazione così, a un certo momento le
cose bisogna assolutamente affrontarle e allora, onde evitare che a
un determinato momento si deteriori una situazione, quando le
organizzazioni sindacali potrebbero prendere degli indirizzi di
rottura, in quel momento si debba intervenire l'amministrazione,
tenuto conto ad esempio che l'impostazione all'interno e deve
esserci il conforto e questo significa non come qualcuno va
cianciando, come delle serve, nei caffè di Aosta, che si volesse
fare il processo o meno all'ente, questo invece significa
esattamente l'incontrario, questo significa, questa nostra
posizione, una posizione di collaborazione, di collaborazione alla
ricerca di quelle che sono le soluzioni più idonee per questo tipo
di servizio assistenziale.
Il secondo punto, al secondo punto abbiamo chiesto di nominare
una Commissione consiliare per accertare la situazione dell'ente e
la situazione sanitaria in generale, ma questa nostra richiesta non
vuole significare un doppione dell'altra Commissione, dove tutti i
partiti sono rappresentanti, per l'attuazione della riforma
sanitaria in Valle d'Aosta, quella Commissione che giustamente il
Presidente Dolchi ebbe a convocare la settimana scorsa e che studia
un po', diciamo, la programmazione che dovrebbe arrivare a delle
soluzioni concrete di proposta al Consiglio al fine di quello che
devono essere in prospettiva le strutture sanitarie locali in Valle
d'Aosta. Mentre questa, secondo noi, dovrebbe essere una
commissione, chiamiamola, non di inchiesta, così di indagine, di
accertamento, secondo noi ci sono alcune cose che saranno
giustificate, io non ne discuto, lo sapremo soltanto dopo. Ci sono
situazioni al geriatrico che ci sembrano che vadano un po' troppo
per le lunghe, ci sono situazioni, vorremmo vedere, ad esempio,
anche sulla questione che io avevo sollevato sulla 183, l'anno
scorso, sui finanziamenti che erano detti in base ai programmi a
suo tempo emanati dai ministeri, che erano stati depositati presso
il Provveditorato delle Opere Pubbliche del Piemonte, vedere a che
punto stanno questi finanziamenti, a che punto siano con questa
costruzione, nel senso che da tre anni la cosa sta andando un po'
avanti a rilento a volte e diversamente in altri momenti.
Vorremmo... ci permetteremmo di voler vedere, è sempre per quella
collaborazione che ho detto prima, di rivedere quelle che sono, ad
esempio, determinate carenze che purtroppo sono venute fuori anche
all'Ospedale di Aosta. Noi abbiamo visto che certi esami avranno
dovuto aspettare dei mesi, io non ammetto e non è possibile, ci
saranno mille e una difficoltà, ma evidentemente ci sono troppe
cose, a nostro avviso in questo senso, che non vanno.
Sembrerà strano, ma non vorrei essere sempre l'accusatore, non
voglio fare il pubblico ministero in questa sede, perché non
starebbe poi neanche bene, ma evidentemente noi avremmo dovuto, con
la situazione che si è creata, avremmo dovuto avere almeno il
conforto in tutti questi mesi nella Commissione sanità di essere
convocata e di vedere anche se, ad un certo momento, certe
situazioni di scadenze non erano giuridicamente proprio tutte a
posto, ma è mica cresciuta come un fungo, sono anni che oramai
certe situazioni si trascinano, non so io, ad esempio, ecco perché
l'Amministrazione deve intervenire, faccio un piccolo esempio,
non... voi avete già capito che non voglio entrare nel merito
dettagliatamente di tutta una situazione che sappiamo, che abbiamo
sentito dire ecc. ma noi abbiamo il personale nostro,
dell'Amministrazione regionale dell'Istituto Materno, che è del '70
che è lì che non si sa se è pesce oppure non lo è, o carne o quello
che è. Abbiamo... ha fatto la Giunta quello che doveva fare in
questo senso, è questo che noi vorremmo sapere, noi vorremmo sapere
effettivamente certe... tante piccole situazioni che ci aggiungono
sempre, con degli echi a volte forse un po' troppo forti, con una
snaturazione di certe dicerie, e allora noi ci permettevamo sempre
per quel discorso che ho fatto fin dall'inizio, non di rottura, non
di condanna, ma di collaborazione, sereno e franco al fine di una
volta per tutte venir fuori in una situazione che, secondo il
nostro avviso, arrivata a questo punto è semplicemente
insostenibile. Queste cose le dico senza nessuna... di denigrazione
o di polemica o di strumentalizzazione di politica, perché non
ritengo che su un oggetto così delicato e con una funzione così
umanamente importante, socialmente importante ci dovessimo
permettere una cosa del genere. Ecco questi sono i motivi, grosso
modo, che hanno portato a questa, a queste condizioni, a queste
soluzioni, noi speriamo di essere confortati dalla collaborazione
di tutti, perché evidentemente questo non è un problema di
maggioranze, minoranze, della D.C. o di altri partiti, questo è un
problema che riguarda tutta la Valle d'Aosta e non possiamo
permetterci il lusso di lasciare che la situazione si aggravi
ulteriormente, perché evidentemente a farne le spese sono nessun
altro che i valdostani e potrebbe anche capitare a qualcuno di noi.
Pertanto noi, con estrema serietà, abbiamo proposto alla vostra
attenzione questo problema che d'altra parte non abbiamo inventato
l'acqua calda e assieme a voi, tutti assieme riteniamo di poter
dire una parola su quanto sappiamo è necessario in questo
senso.
Siggia (PCI)
- Io do atto al Consigliere Mappelli di
essere stato molto calmo, di aver voluto non mettere accenti
polemici nella discussione della mozione presentata dal gruppo
D.C.
Però, alla sua intenzione di fare qui un dibattito estremamente
serio sulla situazione reale della Valle d'Aosta, sanitaria in
genere e dell'ente ospedaliero in particolare... dico, non
polemico, anche se devo partire nella discussione dell'oggetto che
ho sottomano ed è la mozione sottoscritta dal gruppo della D.C. e,
siccome penso che qualcun altro collega democristiano interverrà in
questo dibattito, vorrei che qualcuno mi cominciasse a dire cosa
significa e a cosa si riferisce la prima frase "tenuto conto che
l'ente regionale non corrisponde alle caratteristiche previste
dalle vigenti norme di legge". Mi intendo un po' di leggi,
purtroppo, e vorrei quindi che qui mi si dicesse a che legge si
intende fare riferimento, perché p solo in base a questo che
potremo poi iniziare una discussione seria, e su questo punto mi
riservo di rispondere dopo.
La seconda frase "tenuto conto delle continue lamentele che
giornalmente pervengono dagli assistiti" ed è a questo proposito
che dico che l'esame nostro di Consiglieri regionali deve essere
serio, perché se esistono lamentele e ne parla la mozione D.C., io
posso d'altra parte dire che ho letto pacchi di corrispondenza,
conosco un mucchio di gente che è uscita dall'ospedale regionale
dicendo che non solo si è trovata benissimo, ha avuto un'ottima
assistenza e gente addirittura che è venuta da fuori o durante il
periodo estivo in occasione di ricoveri o venuta di proposito
all'ospedale di Aosta per farsi curare. Quindi, direi, non possiamo
prendere e non sarebbe serio che prendessimo per buone delle
affermazioni fatte da qualcuno, perché questo ci porta molto
lontano dall'esame serio che il Consigliere Mappelli voleva fare.
Preso atto del documento delle organizzazioni sindacali, l'abbiamo
letto ancor noi, è stato mandato a tutti i gruppi regionali e su
questo tornerò dopo.
La parte deliberativa della mozione, però, propone due punti: di
impegnare la Giunta a voler procedere con urgenza alla convocazione
di un incontro, risponderà la Giunta? A me risulta, e non so se è
vero, che le organizzazioni sindacali con la Giunta si sono già
trovate, che sono già stati fatti degli incontri, che sarà il
Presidente della Giunta che su questo punto risponderà, anche se, a
titolo personale, posso dire che ritengo valido che
l'Amministrazione regionale abbia dei contatti anche con chi opera
in particolari settori soprattutto se sono enti regionali.
Di nominare una commissione consiliare, qui devo dire subito che
non sono d'accordo, il Consigliere Mappelli ha detto che non vuole
fare dei doppioni, ma che intendeva, il gruppo democristiano,
parlare di una questione di indagine di accertamento e non ho
capito bene se si riferiva al solo ente ospedaliero, ma mi pare di
no, perché tra le altre cose ha parlato anche del geriatrico e del
183. A questo proposito, devo dire che non credo che sia utile
all'Amministrazione regionale creare tanti organismi che si
sovrappongo; in materia di riforma ospedaliera, purtroppo, e già
l'altro giorno, nella prima convocazione della Commissione, abbiamo
dovuto esaminare attentamente quali erano i compiti di parecchie
commissioni che già ci sono. Una Commissione consiliare permanente
per la Sanità, una Commissione Riforma Sanitaria, una Commissione
Riforma Ospedaliera. Direi che abbiamo in ogni Commissione
rappresentati tutti i gruppi che siedono in quest'aula e non credo
che una Commissione in più possa essere utile, soprattutto se
questa deve essere una commissione di indagine, concezione che non
condivido, ma una commissione di studio, come ha inteso dire
Mappelli, e in quel caso la Commissione Riforma Sanitaria ha tutti
i compiti e le rappresentanze utili per esaminare il problema
dell'assistenza sanitaria e delle strutture ospedaliere in Valle.
Detto questo, visto che voglio fare un discorso serio e che anche
io non voglio cadere in polemica chiedo scusa al Consiglio e ai
vecchi Consiglieri, che conoscono le mie abitudini di interventi
piuttosto tacitiani e brevi, chiedo scusa, dicevo, perché oggi sarò
particolarmente lunga, ma credo che sia indispensabile, una volta
tanto, mettere il punto sulla situazione attuale dell'ente
ospedaliero. E allora devo partire a monte di questo ente regionale
e ricordare al Consiglio, proprio per evitare che certi discorsi, o
echi, come li ha chiamati il Consigliere Mappelli, lascino i
valdostani perplessi e facciano fare delle affermazioni gratuite e
che non hanno nessun fondamento valido solo a mo' di pettegolezzo,
dicevo, è indispensabile che ricordiamo tutti come era l'Ospedale
Mauriziano. In quest'aula l'argomento ospedale ha intrattenuto il
Consiglio per diverse volte e per diverse volte con interventi
estremamente seri e estremamente documentati e voglio ricordare
qui, come nel '71, il 5 febbraio, c'è stato un dibattito
estremamente importante che partiva dalle premesse e nella
descrizione di quella che era la situazione in quel momento
dell'ospedale regionale e come era stato lasciato l'ospedale dal
Mauriziano che se n'era andato.
Dirò che in tutti gli interventi, in tutti lo sottolineo, s'è
parlato della carenza assoluta di spazio, di posti, di igiene, di
servizi, di... se non ricordo male anche il Consigliere Ramera ha
descritto quell'ospedale come un lazzaretto, gente che veniva
ricoverata nei corridoi, in camere dove vi erano sei letti, ma
quattordici ammalati, gente che stava negli sgabuzzini, nei
sottoscala e via di questo passo. Sempre in quell'occasione, la
Consigliera Personnettaz, che conosceva la situazione dell'ospedale
molto meglio di me, in un intervento caloroso chiedeva
all'Amministrazione regionale un intervento per acquisto di varie
attrezzature che erano indispensabili perché l'ente ospedaliero
svolgesse una normale funzione di assistenza, quindi fossero
potenziati certi laboratori, con attrezzature moderne, rispetto
alle vecchie, direi vecchissime macchine che c'erano nell'Ospedale
Mauriziano e la signora Personnettaz aveva fatto un elenco che ha
letto al Consiglio, che prevedeva una spesa di circa settanta
milioni.
Oltre all'aspetto della inefficienza del servizio ospedaliero,
sotto il profilo proprio di possibilità di assistenza ai malati,
ricordo anche come in quell'epoca avevamo lamentato che, nel
momento in cui gestiva l'ospedale l'Ente Mauriziano,
l'Amministrazione regionale, e quindi tutta la Valle d'Aosta,
mancava di un valido contradditore per poter avanzare richieste,
soluzioni o per poter comunque iniziare un qualsiasi tipo di
discorso. Bè rivediamo questa situazione dopo due anni di gestione
di questo ente da parte dell'Amministrazione regionale e quindi di
un suo Consiglio di amministrazione. Dire che l'Ospedale
Mauriziano, l'ente ospedaliero oggi è perfetto sarebbe secondo me
anche sbagliato, ma non possiamo non dire che l'ospedale attuale
niente più ha a che vedere col vecchio nosocomio, in cui la gente
credo molte volte come unica medicina possibile e come unica
assistenza e intervento aveva solo la preghiera. Era un vero e
proprio deposito per ammalati e devo dire cosa ne è venuto fuori
oggi; anche se ripeto, il tempo non è stato molto, comunque molte
altre cose ci sono da fare e partiamo dal personale. Il Mauriziano
aveva lasciato ad Aosta 29 medici, 405 professionali, 76 generici,
per un totale di 400 occupati. Oggi ne ha 650, ha 59 medici, ha 46
professionali e 160 generiche, direi, un personale che è al livello
della media, quanto meno del Piemonte, ho le statistiche del
Mauriziano attuale di Torino, di Ivrea, di Vercelli, Voghera e
posso dire che, mentre una volta come Ente Mauriziano aveva 5
medici ogni 100 posti letto, oggi ne ha 9 ogni 100 posti, leggo; è
una media alta che è al livello, al di sopra di Voghera e Vercelli,
al livello di Ivrea e dello stesso Mauriziano attuale di Torino. Lo
stesso vale per le persone addette ai servizi sanitari, in cui
anche come media nazionale ne abbiamo 63 ogni 100 ammalati,
situazione, dicevo, che è uguale a quella degli altri ospedali del
Piemonte. Teniamo conto però, che abbiamo la media più alta dei
medici impegnati a pieno tempo, questo significa che nelle ore di
servizio di un singolo sanitario Aosta fruisce di un servizio "24
ore su 24" per parecchi dei medici che sono occupati all'attuale
ente ospedaliero. Per quanto riguarda quelle attrezzature di cui
lamentava la carenza la Personnettaz, che allora avrebbero come
massimo sforzo previsto una spesa per avere il minimo di servizio
idoneo di 70-80 milioni, siamo arrivati ad una spesa effettiva di
400 milioni e voglio ricordare al Consiglio tutto che l'ospedale di
oggi ha dovuto cambiare i letti, i materassi, tutti gli impianti di
ossigeno, non esiste più attualmente un letto che non sia di
ricovero, che non sia fornito del relativo impianto di ossigeno,
quindi non più quelle bombole che camminavano su quegli strani
carrelli traballanti, si è provveduto anche ad un ampliamento e
qui, Consigliere Mappelli, lei dice che ci sono dei ritardi, io non
voglio ricordare che l'ampliamento dell'ospedale era previsto già
come l'ente Mauriziano ed era fermo da tre anni, che solo l'ente
regionale ha provveduto a mandare avanti quei progetti e a iniziare
i lavori che saranno pronti nel novembre, dicembre del '74. Quindi
rivedere le scadenze, sono d'accordo con lei se le rivediamo nello
stato attuale come possono i tempi forse essere ancora dimezzati,
ma teniamo anche conto, e nella discussione dobbiamo ricordarlo,
come quelle scadenze di cui lei si preoccupava oggi, non sono mai
state rispettate in precedenza. Per quanto riguarda poi le
prestazioni che l'ente ospedaliero attualmente è in condizioni di
fornire, direi è stata riorganizzata molta parte dell'ospedale,
perché sono stati riorganizzati, direi, tutti i laboratori che
prima erano solo centri di visita, con medici che andavano un'ora
al giorno e oggi sono diventati ambulatori nel senso vero della
parola, si sono creati dei nuovi servizi, che sono stati messi in
funzione con quelle attrezzature nuove di cui vi parlavo prima, ma
sono stati anche così installate, e prendono vita a poco a poco,
addirittura delle nuove divisioni, che sono quella di
neuropsichiatria che sta entrando in funzione, di odontoiatria e
chirurgia maxi facciale e non dimentichiamo che è stato
ristrutturato e messo in condizioni di funzionare anche tutto il
servizio del pronto soccorso. Perché ricordo che una volta vi era
al pronto soccorso un unico medico, quello di turno, che poteva
essere il generico o il chirurgo, non importa, ma comunque un
medico che faceva un servizio 48 ore di fila, adesso esistono
invece dei veri e propri turni, che prevedono due medici fissi e
sempre quindi un chirurgo e un generico, ma con la reperibilità
entro venti minuti di tutta l'équipe che serve al pronto soccorso,
così come è stata potenziata per il pronto soccorso, la medicina
d'urgenza e la chirurgia d'urgenza che sono proprio nate come
divisione a parte dell'ente ospedaliero. È stato creato un reparto
di pediatria che non esisteva, sia pure dislocato alla maternità,
con 5 medici e con 50 posti letto, così come è stato creato il
settore dei neo-natali con altrettanti posti letto se non di più.
Ma l'ente ospedaliero s'è preso anche il carico di altri servizi
che il Mauriziano non aveva e che hanno importato difficoltà di
organizzazione oltre che a fornire delle prestazioni e delle
previdenze che l'ente Mauriziano, dicevo, non aveva. Il centro
trasfusionale, e non dimentichiamo, che anche per il centro
trasfusionale il Consiglio regionale s'è dovuto occupare in diverse
occasioni, perché era senza medici e viveva solo sulla buona
volontà e la passione dell'A.V.I.S., direi. L'ente ospedaliero
regionale l'ha assorbito e vi devo anche dire, se non lo sapete,
che i flaconi di sangue sono passati da 2000 a 4000, non solo
quindi diventati autosufficienti per la Valle, ma vengono a
prendere sangue in Aosta anche fuori dalla nostra Regione. Tra poco
assorbirà il Centro tumori e metterà in funzione altri servizi tipo
quello dell'urologia, l'endoscopia ecc., ha iniziato, però il
Consiglio regionale di questo è informato, anche una branca di
attività diverse, la medicina del lavoro, perché, che si voglia o
no, tutte le visite che adesso si effettuano sui silicotici
all'ente regionale sono un inizio di medicina del lavoro, che oltre
al vantaggio di consentire agli operai della Cogne di non più
trasferirsi a Torino, prevedono però delle visite globali con delle
cartelle che sono un inizio di quella medicina del lavoro che qui
più volte abbiamo sollecitato che pure in Aosta prendesse l'avvio.
È stato inserito, per esempio, un assistente sociale, cosa che non
s'era mai vista nell'ospedale di Aosta prima di adesso, e si sta
potenziando, mettendo in funzione anche un reparto di geriatria,
con 60 posti letto. Sono stati inseriti degli studenti universitari
con solo dei contributi, ma che durante gli ultimi anni di
università possono dare un loro valido aiuto ai medici ospedalieri
e si è aperta la Scuola Infermiere che ha già licenziato 30
professionali, licenziate nel senso di aver dato la licenza, ma che
in futuro prevede anche, in futuro, sempre un maggiore
potenziamento del settore delle professionali. Direi, la
dimostrazione più valida che questi lavori hanno già subito avuto
un riscontro e una loro validità, ma cosa avrà fatto che la clinica
ha chiuso. Beh, evidentemente, se ha ritenuto di dover chiudere, la
clinica non aveva più capacità concorrenziali con l'ente
ospedaliero, il che significa che l'ente ospedaliero aveva ed ha e
sta raggiungendo certe capacità che la clinica stessa, a cui la
clinica stessa non può arrivare.
Non vi voglio tediare con una montagna di numeri, ma alcuni è
bene forse che siano ricordati: i laboratori di analisi sono
passati da 67.000 analisi del '70 a 176.000 del 30 settembre del
'73; la radiologia è passata da 18.000 radiografie del '71 a
23.670, sempre al 30 settembre del '73; la cardiologia con
apparecchi nuovi anche portatili, è passata da 7.580 del '71 a
10.370 alla data del 30 settembre del '73. Direi che questo quadro
dobbiamo averlo presente anche se vogliamo poi esaminare cosa si
può fare di più, di diverso o di meglio. Mi riservo di sentire
quali sono le leggi su cui, in base alle quali il nostro ente
sarebbe ancora non a posto, proprio perché ritengo che se vogliamo
che l'ente ospedaliero funzioni in maniera valida per la Valle
d'Aosta, dobbiamo anche sapere che cosa vogliamo che in
quell'istituto, in quell'ente si riesca a costituire di nuovo o di
diverso. Detto questo, siccome la mozione mi ha sollecitata a fare
un discorso di questo tipo, proprio perché era il suo testo un po'
polemico e soprattutto era una mozione che partiva dalle continue
lamentele come detto qui, a cui io Consigliere regionale non voglio
dar molto credito, se sono lamentele fatte in questo modo, perché
per esprimere un giudizio voglio anche conoscere la situazione
reale di quell'ente, per poter dire cosa deve essere rivisto, che
cosa può essere meglio fatto. Per quanto riguarda, invece i
rapporti con le organizzazioni sindacali, che direi è il secondo
elemento che ha dettato la stesura di questa mozione, io devo dar
atto che i sindacati, all'interno anche dell'ente ospedaliero come
in tutti i posti di lavoro, hanno da svolgere una loro funzione e
certamente la svolgono in maniera aderente e seguendo le necessità
dei propri dipendenti ed è giusto che i sindacati siano
interpellati o comunque sentiti su decisioni che l'ente ospedaliero
deve assumere per quanto riguarda il personale o anche alcune nuove
impostazioni di lavoro che in quell'istituto si danno. Su questo
credo che siamo d'accordo tutti, nei rapporti poi tra il Consiglio
di amministrazione e sindacati direi a loro il compito di scegliere
il modo di arrivare a degli incontri o a delle trattative quanto
meno a dei colloqui, che se ne occupi anche la Giunta, niente in
contrario se la Giunta vuole anche intervenire in questi eventuali
incontri o se vuole anche esprimere un suo parere su determinate
situazioni dell'ente ospedaliero per quanto riguarda i rapporti con
i dipendenti. Tengo però, ancora, a sottolineare come nella realtà
chi ha sottoscritto questa mozione aveva leggermente l'idea da
sfruttare quel documento delle organizzazioni sindacali per
arrivare alla conclusione che all'ente molte cose non vanno bene e
soprattutto per quanto riguarda i rapporti con i dipendenti
dell'ente stesso. Beh, allora diamo atto, mi pare che sarebbe
onesto che lo dicessimo, diamo atto che con il Mauriziano non
esistevano addirittura possibilità di colloquio, nessuno dei
sindacati mai ha potuto esprimere la propria parola e il proprio
pensiero. Durante il periodo del Commissario, non lo so, ma
comunque è certo che un consiglio di amministrazione democratico,
composto da persone votate dal Consiglio regionale, delegate a
svolgere quel difficile lavoro all'interno dell'ente ospedaliero,
quel consiglio di amministrazione consente, dà le maggiori garanzie
che anche nei rapporti tra Ente, e quindi suo consiglio di
amministrazione, e dipendenti, possono essere i rapporti instaurati
da un utile a volte discussione a volte scontro, ma comunque ad un
principio altamente democratico, valido per la vita intera
dell'ente ospedaliero. Perché, certamente, anche se come
amministrazione regionale potessimo, non so, dare dei contributi
speciali, acquistare nuove attrezzature in più, è certo che il
clima di serenità all'interno dell'ente ospedaliero è quello che
permette ad ognuno, consiglio di amministrazione da una parte e
personale dall'altra, di svolgere il proprio lavoro con quella
serenità che è indispensabile perché il servizio che devono offrire
ai cittadini sia il più valido possibile.
Chanu (DP)
- Colleghi Consiglieri, rimanendo proprio nel
clima di una discussione serena seppure non distaccata dalla
gravità del problema, ritengo che occorra per parte nostra proprio
fare il possibile per sfrondare la discussione da quegli aspetti
facilmente suggestivi a cui molte volte si potrebbe essere
istintivamente portati e valutare le cose, la situazione, con la
maggior serietà e nello stesso tempo con la maggiore serenità
possibile.
Quindi diamo atto che la mozione presentata dai colleghi della
Democrazia Cristiana tende a sottolineare una situazione che non è
certo, lo riconosciamo ancora noi, l'ottimale per quello che
riguarda le strutture, per quello che riguarda la situazione in
generale dell'ente ospedaliero; d'altra parte, per poter trarre
delle conclusioni, non si può prescindere da quell'analisi
obiettiva che è stata fatta dei precedenti... che è stata fatta
della situazione attuale sulla base di quanto, in un periodo di
tempo diciamo di certo non molto ampio rispetto all'ampiezza dei
problemi che esistevano, per poter sopperire e alle necessità
dell'ente e soprattutto al meglio alle esigenze degli
assistiti.
Ebbene io devo quindi concordare che, se la situazione
certamente non è delle migliori, se la situazione certamente deve
essere seguita da noi con la massima attenzione per poter superare
difficoltà contingenti, difficoltà che in un certo senso si
accumulano anche giorno per giorno per le dimensioni che il
problema dell'assistenza ospedaliera sta assumendo, nello stesso
tempo ritengo che sia proprio necessario, prima di trarre delle
conclusioni, tenere conto di quello che è stato l'effettivo
evolversi della situazione dell'ente ospedaliero, soprattutto dal
momento in cui all'Ospedale Mauriziano, questa vecchia struttura
dell'Ospedale Mauriziano, vecchia e criticata unanimemente da
tutti, come è stato detto prima dalla collega Siggia, si è
costituita questa nuova e più democratica struttura dell'ente
ospedaliero regionale.
È vero, ci sono ancora delle carenze, è vero ci sono delle
situazioni di frizione e di attrito all'interno delle strutture
dell'ente consiglio di amministrazione, personale e così via, però
è altrettanto vero che il nocciolo di base, come è stato messo
anche in evidenza dalla collega Siggia, è dipeso per una buona
parte se non per la massima parte proprio dalla inadeguatezza della
struttura dal punto di vista della ricettività, dal punto della
sistemazione, dal punto di vista della dotazione, che è stata
riscontrata allorquando all'Ospedale Mauriziano si è sostituito
l'ente ospedaliero regionale; e mi occorre ricordare a questo
proposito, ricalcando e ribadendo quanto ha già detto la collega
Siggia, che io ebbi, nel 1966, come Sindaco di Aosta, l'occasione
di occuparmi del nuovo progetto di ampliamento presentato
dall'Ospedale Mauriziano e facendo anche violenza, molte volte, su
quelle che potevano essere esigenze di carattere architettonico e
stilistico che portavano le Commissioni, la Commissione edilizia e
i vari competenti a frapporre delle difficoltà, chiedere ulteriore
modificazioni o differenziazioni di strutturazioni di questi
ampliamenti, proprio perché in allora già si sentiva e sentivamo
noi l'esigenza che questo ampliamento dovesse passare dalla fase
dell'impostazione progettuale ai fatti e non si voleva certamente
dare all'Ente Mauriziano ulteriore alibi per poter ritardare questo
che era una necessità doverosa e indispensabile per poter poi
passare alla soluzione degli altri problemi. Ebbene nel 1966 venne
approvato il famoso progetto dell'ampliamento Rigotti, questo
progetto non fu certo messo nei cassetti dell'Amministrazione
regionale o nei cassetti dell'Amministrazione comunale, rimase
certamente nei cassetti o nella cassaforte dell'Ente Mauriziano che
naturalmente, avendo già avuto sentore nei periodi successivi che
la sua funzione e la sua ragion d'essere stava per essere messa in
forse, stava per essere eliminata dalla nuova impostazione
strutturale che il sistema ospedaliero si stava dando e così
passarono tre o cinque anni addirittura prima che dalla fase della
progettazione approvata l'ente ospedaliero regionale potesse
passare ai fatti. Queste sono cose che è bene ricordare, perché è
facile poter dire siamo in ritardo, è facile poter dire non si è
fatto quel che si doveva fare, come si doveva fare e come si
sperava di fare, però evidentemente bisogna sempre tenere conto di
quella che è la situazione.
E, detto questo, non sto certo a ripetere quanto è già stato
detto prima per quello che riguarda il sottolineare la situazione
ancora di carenza e ancora di insoddisfazione su cui noi
concordiamo, messa in luce da Mappelli, per sottolineare quello che
è stato fatto, e non è stato poco come abbiamo potuto sentire, per
poter sopperire a queste situazioni, come ha sottolineato la
Consigliera Siggia. Passando a quello che è, diciamo, la sostanza
del documento che ci è presentato, devo concordare su due punti già
messi in evidenza dalla Consigliera Siggia che mi trovano, che ci
trovano come maggioranza consenzienti. Non riteniamo sia il caso,
diciamo in questo momento, di demandare alla Giunta una potestà di
iniziativa e di, vorrei dire, quasi di controllo di quella che può
essere la situazione interna che si è venuta a maturare tra
struttura amministrativa dell'ente ospedaliero e organizzazione
sindacale, proprio perché riteniamo, per un principio fondamentale
di garanzia, di autonomia di queste due strutture sia necessario e
d'altra parte così sempre si ha da fare, che questi problemi di
carattere vengano naturalmente dibattuti e si cerchi la soluzione
di questi problemi all'interno degli organismi e degli istituti
interessati. Naturalmente questo non vuol dire disinteresse da
parte della Giunta, disinteresse da parte dell'Amministrazione
regionale, disinteresse da parte del Consiglio regionale, no, è
certo, il problema è troppo importante perché non debba essere
seguito con quella particolare attenzione che merita e perché, in
caso veramente fosse necessario, si possa anche intervenire in
maniera più incisiva e più diretta se la situazione dovesse
imporlo.
Così come sono d'accordo con quanto ha detto la Consigliera
Siggia per quel che riguarda la non necessità di istituire ancora
una ulteriore terza Commissione di carattere sanitario per
l'indagine e per lo studio sul problema dell'ente ospedaliero.
Abbiamo attualmente degli istituti di carattere rappresentativo e
consiliare che hanno queste funzioni e alle quali certamente queste
funzioni possono essere demandate e che hanno la rappresentatività
e la dignità di potersi occupare nell'ambito delle loro competenze
della soluzione anche di questi problemi seguendo quindi da vicino
l'evolversi della situazione a livello dell'ente ospedaliero e per
poter dare quegli indirizzi, se necessario, che l'amministrazione
intenderà assumere per poter portare alle soluzioni ottimali nel
campo della situazione dell'ente.
Ed è per questi motivi che, a nome dei gruppi di maggioranza,
sottopongo all'attenzione dei Consiglieri l'ordine del giorno che
vi leggo e vi presento. Se permettete, leggo l'ordine del giorno
poi, dopo, la Presidenza del Consiglio certamente ve ne darà una
copia:
"Il Consiglio regionale
Preso atto della migliorata situazione dell'Ospedale
regionale rispetto alle precedenti gestioni;
pur considerandola ancora inadeguata in relazione alle
necessità della Regione, nonché delle carenze alle quali occorre
urgentemente sopperire nell'interesse degli assistiti;
preso atto del documento delle organizzazioni sindacali sulla
situazione dell'ente;
preso atto ancora delle iniziative sin qui assunte dal
Presidente della Giunta e dalla Giunta e dei colloqui avuti con le
parti interessate;
nella riaffermata consapevolezza che solo attraverso la
gestione democratica dell'ente, sulla base dei principi informatori
che dovranno caratterizzare la riforma sanitaria, l'ente medesimo
potrà risolvere i numerosi problemi di istituto e di assetto ancora
esistenti;
invita
la Giunta regionale a continuare a seguire con il massimo
impegno l'evolversi della situazione dell'ente e le organizzazioni
sindacali, non esclusa la partecipazione diretta della Giunta
stessa se la situazione dovesse imporlo;
demanda alle competenti Commissioni consiliari per la Sanità
attualmente in funzione di prendere contatti con l'amministrazione
dell'ente anche in relazione alla situazione sanitaria in
generale".
Questo è l'ordine del giorno che, a nome della maggioranza,
presente al Consiglio.
Caveri (UV)
- Tra gli anni '30 e gli anni '40 erano
venuti di moda i film che rappresentavano la vita degli ospedali e
delle cliniche in forma rosea e in forma romanzata, quelli che
hanno la mia età non avranno dimenticato il film "Uomini in bianco"
nel quale campeggiava la figura di Clark Gable. En réalité les
choses sont un peu différentes et ici peut être nous devons trouver
le juste milieu entre le pessimisme noir du document des syndicats
et une certaine représentation, un peu trop optimiste et un peu
trop rose, que nous avons entendue dans cette salle.
En réalité, un hôpital est une communauté dans laquelle vivent
continuellement à contact entre eux, entre elles, des centaines et
même des milliers de personnes, et c'est pour cela que dans chaque
hôpital il y a un peu l'atmosphère du sous-marin comme il arrive
dans toutes les communautés où des personnes sont obligées à vivre
toujours dans les mêmes locaux, à travailler, souvent à consommer
les repas, etc.
Or, il y a, comme je disais, l'atmosphère du sous-marin avec des
tensions continuelles entre les différentes catégories parce qu'il
y a souvent des conflits entre les médecins et le personnel, il y a
des conflits entre les religieuses et les infirmières, il y a des
conflits entre les organes administratifs et le personnel et je
pense que la fonction du Conseil régional et de la Junte régionale
est de ne pas exaspérer ces tensions parce que, comme a dit
auparavant un conseiller régional, c'est-à-dire une conseillères
régionale, il est nécessaire qu'il y ait dans l'Hôpital un climat
de sérénité parce que si on aggrave ces tensions entre les
différentes catégories l'Hôpital... si l'Hôpital devient un volcan
et alors qu'est-ce qu'il arrive? Il risque que les meilleurs
chirurgiens et les meilleurs médecins, dans un climat de lutte
continuelle acharnée où on exaspère les tensions, s'en vont et ils
s'en vont envers des plages plus tranquilles et moins
mouvementées.
D'autre part c'est normal que les syndicats interviennent et
nous ne serons pas là à nous scandaliser du fait de l'intervention
des syndicats, naturellement les syndicats voient les choses à
travers une optique particulière, c'est-à-dire à travers l'optique
syndicale des conflits du personnel avec l'administration, mais il
ne faut pas oublier, quand même, que l'Hôpital est fait pour les
malades, pour les malades qui souffrent, pour les malades qui
souvent luttent entre la vie et la mort. Moi j'ai vu comme vous
l'aurez vu vous aussi, un certain document "CISL Notizie" où il y a
un titre qui contient des affirmations très graves parce qu'on dit
"Il consiglio dell'ente ospedaliero, le autorità regionali, i
partiti e movimenti politici dimostrano indifferenza per il
problema". Pour ce qui concerne le Conseil régional, cette
affirmation a été démentie par la conseillère Siggia qui a rappelé
justement combien de fois le Conseil régional s'est déjà occupé du
problème de l'Hôpital.
Je regrette que Madame Siggia n'est pas là. Elle demandait en
base à quelle loi on dit que l'Hôpital d'Aoste n'a pas les
caractéristiques d'un Hôpital régional. Effectivement c'est vrai,
je me suis occupé de cette question de l'Hôpital dans un discours
que j'ai tenu au Théâtre Giacosa en pleine période électorale, et
ce n'était peut-être pas le moment de traitre ce problème, je ne le
sais pas, mais avant de faire certaines affirmations je me suis lu
la loi et j'ai vu que effectivement l'Hôpital d'Aoste n'a pas les
caractéristiques d'un Hôpital régional mais a les caractéristiques
d'un Hôpital provincial. Avec cela on a dit pas rien de mal et si
on lit cela, que l'Hôpital d'Aoste n'a pas les caractéristiques
d'un Hôpital régional, cela ne veut pas dire, comme a dit Madame
Siggia, "che non sia a posto", non, ce n'est pas ça, c'est qu'ils
manquent des éléments qui sont voulus par la loi pour que l'Hôpital
soit considéré comme un Hôpital régional.
D'ailleurs il n'y a pas... ne se scandalisent pas les médecins
de l'Hôpital même qui reconnaissent que leur hôpital, l'Hôpital
d'Aoste, n'a pas les caractéristiques d'un Hôpital régional et
c'est une constatation que l'on fait.
Aujourd'hui, en réalité, la profession du médecin est devenue
une profession très difficile, une profession très difficile parce
qu'il y a des progrès continuels, il y a des changements continuels
dans la science médicale, et c'est pour ça que les médecins font...
ceux plus consciencieux doivent faire des cours de recyclage.
Aujourd'hui il y a toute une technologie médicale et bientôt on
dirait que les médecins, surtout de certains rayons, de certaines
divisions sanitaires, sont en train de devenir je dirais presque
des ingénieurs de cette technologie médicale, mais je crois que il
faut dans le même temps se garder d'être un peu trop optimistes, il
faut se garder du pessimisme des syndicats parce que j'ai lu ce
fameux document des syndicats, je me suis permis de faire des
sondages personnels et j'ai vu que certaines affirmations ne
correspondent pas à la réalité des choses, d'autres affirmations
sont vraies, d'autres affirmations sont exagérées.
Je parlais avant de la technologie médicale, à l'Hôpital d'Aoste
il y a un rein artificiel, ce rein artificiel ne peut pas
fonctionner parce que il n'y a pas l'équipe des médecins sans
laquelle ne fonctionne pas un rein artificiel. On m'a même affirmé
que dans l'Hôpital d'Aoste les reins artificiels devraient être au
nombre de six parce que seulement avec ce nombre il y aurait un bon
fonctionnement de cette division sanitaire, je suis un profane et
je ne sais pas si ces affirmations sont exactes, en tous cas il ne
sait pas si ces affirmations son exactes, en tous cas il est
certain, par exemple, que dans le domaine de la cardiologie
plusieurs appareils indispensables manquent, il y a des médecins à
Aoste, privés, qui s'occupent de cardiologie, ils ont des appareils
technologiques que l'Hôpital d'Aoste n'a pas. Et à propos du
personnel, il y a une vérité qui doit être dite et qui ne peut pas
être démentie et c'est que l'absence, le fameux "assenteismo" à
l'Hôpital, du personnel, est très remarquable, elle est du 28%, or
évidemment si les absences arrivent à un pourcentage du 25, 28% je
me demande si un Hôpital peut fonctionner bien.
Or on cite souvent l'exemple des hôpitaux suisses, mais dans les
hôpitaux suisses il y a une discipline du personnel, de manière que
si les syndicats insistent, et ils ont raison d'insister, sur les
droits du personnel il faudra que quelqu'un rappelle au personnel
qu'il a des droits, mais qu'il a aussi des devoirs.
Je ne partage pas l'affirmation, peut-être je ne l'ai pas bien
comprise, de l'Avocat Chanu à propos de l'intervention de la Junte,
je me réserve de lire mieux, du reste nous n'avons pas encore pris
vision de l'ordre du jour, nous ne sommes pas nous qui avons
présenté la motion, en tout cas on pourra voir s'il y a un terrain
de rencontre entre la motion et l'ordre du jour. Dans la motion on
dit:
"Preso atto del documento unitario delle organizzazioni
sindacali sulla situazione dell'ente ospedaliero regionale"
,
mais si... il faut voir qu'est-ce que cela veut dire, parce que on
peut prendre acte et ne pas approuver totalement, on peut approuver
en partie un document, on peut prendre acte... cela veut dire
prendre vision, cela ne veut pas dire approuver, si on prétend de
nous une approbation totale au cent pour cent du document des
syndicats évidemment nous ne sommes pas d'accord, parce que ce
document des syndicats doit être en tous cas... subir un certains
"ridimensionamento". Cependant, on peut dire de prendre acte de ce
document, pourvu que cela ne veuille pas dire que c'est le seul
document qui soit digne d'approbation de notre part, parce qu'il y
a quand même, il y a eu d'autres documents, il y a eu un communiqué
du Conseil d'administration qui dit:
"Venuto a conoscenza
indirettamente di un documento firmato dai segretari regionali
delle organizzazioni sindacali CISL, CGIL, SAVT, sulla conduzione
dell'Ente ospedaliero regionale, il Consiglio di amministrazione,
ben conscio che nulla si costruisce con inutili e serie polemiche,
ne respinge tutte le accuse superficiali, generiche, demagogiche,
diffamatorie, ribadisce per l'ennesima volta di essere sempre stato
e di essere tuttora disponibile per ogni discorso costruttivo con
le forze operanti all'interno e all'esterno dell'Ente che hanno lo
scopo di collaborare nell'interesse dei ricoverati, della
popolazione, di quanti prestano la loro opera in Ospedale".
Or nous devons bien, si nous prenons acte du document du Conseil
d'administration. Moi je ne me prononce pas pour le moment sur
l'ordre du jour qui a été présenté par l'Avocat Chanu parce que
j'attends avant de pouvoir le lire, nous verrons s'il y a la
possibilité d'un point de rencontre entre l'ordre du jour et la
motion.
Mappelli (DC)
- Alcune cose che... volevo rispondere alla
signora Siggia e devo dire che le ha detto molto bene sia
l'Avvocato Caveri per quanto riguarda la prima premessa della
nostra mozione, allorquando si parla delle caratteristiche
regionaliste del nostro ospedale che non corrispondono alle norme
vigenti. Qui la legge, la legge ospedaliera, all'articolo 23 dove
parla di ospedali generali regionali è chiaro cos'è che deve avere
e dice, giustamente, al primo comma che operano prevalentemente con
caratteristiche di alta specializzazione. Ora, a me pare, e anche
qui l'Avvocato Caveri - la signora Siggia non c'era - parlava
giustamente del rene artificiale, che purtroppo noi abbiamo gente
che sono sparsi un po' in tutto il Piemonte, giù a Casale, a
Torino, ecc... ecc... mi rendo... ci rendiamo perfettamente conto
che il creare questo centro, questa specializzazione per il rene
artificiale, questo reparto, evidentemente ci vuole del personale
specializzato cosa non facile, ma bisognerà pure in qualche modo,
al più presto, venir fuori anche perché mi sembra che i "Lions
club" o non so più...
(Voce)
...oppure non so se è il Banco
San Paolo avrebbe già messo a disposizione un rene cosa che... o
due, spero che da parte dell'Amministrazione regionale per le
attrezzature, cosa che quel famoso elenco, io ce l'ho proprio qui
sotto, l'avevamo già a suo tempo in questa sede denunciato tutte
quelle che erano le necessità. Io ebbi a polemizzare su quel famoso
fondo che non era poi stato utilizzato e cioè la Giunta non aveva
risposto a quelle richieste di attrezzature che da parte
dell'allora Presidente Laurencet prima e Allietti poi avevano
sollecitato per un totale di 70.000.000 e che non ebbero mai avuto
risposta, comunque. Mi sembra che per arrivare alle vere, così,
caratteristiche dell'Ospedale regionale anche se qualcosa, se molto
è stato fatto, io non faccio riferimento al Mauriziano, il
Mauriziano... e sennò non si giustificherebbe la legge Mariotti sul
decentramento e la creazione degli enti ospedalieri se era per fare
le stesse cose. Qui mi riallaccio al discorso dell'ampliamento che,
ha detto bene Chanu, quando giustamente in quel periodo il
Mauriziano non aveva più nessunissima convenienza in base
giustamente a quanto detto prima le sue funzioni di investire
accedere a dei mutui per quel tipo di infrastrutture.
Signora Siggia, io... lei mi mette... io non voglio polemizzare,
però io non ho detto e la mozione non dice e noi, nessuno di noi ha
detto che non c'è qualcuno che non sia contento all'Ospedale di
Aosta, ci mancherebbe! Però delle lamentele ce ne sono e tutti
coloro che anziché venir qui vanno in Svizzera, noi... è qui il
discorso. Vanno a Torino, vanno in Svizzera, vanno in tutte le
parti, per gli occhi io so, ad esempio, ve lo dico francamente,
tanto non faccio mica mistero, ho conosciuto gente che non aveva...
io sono poveretto anch'io, però ho preso la macchina, ho portato il
figlio di questa gente in Svizzera a Ginevra perché non avevano
altre possibilità e o è lì o sarebbe già cieco questo ragazzo, si
sono poi fatti due trapianti e grazie a Dio è andato tutto bene.
Voi mi direte "ma ad Aosta non siamo, non sarà facile arrivare a
quel livello", siamo d'accordo, ma qui c'è molto meno, non siamo
forse ancora in condizioni di altre prestazioni in quel senso lì,
di specializzazione.
Pertanto guardate, io, tutti assieme noi abbiamo ritenuto
opportuno di puntualizzare questa situazione, è evidente, io
concordo e penso che dobbiamo essere tutti d'accordo, che quando
c'è un assenteismo del 28% non può andare avanti un ospedale, come
non potrebbe andare avanti nessun'altra attività e nessuno può
difendere una posizione del genere, è evidente anche un'altra cosa,
che anche in questo senso in Ospedale Mauriziano di Aosta non c'è
neanche più il Direttore Sanitario e purtroppo questa è la realtà
di una situazione.
E quando uno fa il primario o uno fa il membro dell'Ente
ospedaliero non credo che possano andare a tirare per la giacca e
andare a vedere se uno è ammalato o fare la visita fiscale ecc...
perché uno fa il primario, l'altro fa il membro, il Presidente del
Consiglio di amministrazione dell'Ente, non è che faccia il
Direttore sanitario, ma siamo senza direttore sanitario, questa è
la realtà e con tutto il riconoscimento e con tutta la nostra
riconoscenza per chi si preoccupa di queste cose, ma evidentemente
anche lì è una carenza, dobbiamo serenamente prenderne atto.
Pertanto anch'io sto guardando e i nostri amici guarderemo cosa
l'amico Chanu ha proposto in questo senso, ma dire che l'Ospedale
di Aosta "tout va très bien Madame" no, non possiamo, dobbiamo
essere sinceri, lo sforzo sarà grande per tutti, l'impegno sarà
ancora più grande ma dobbiamo, se anche qualcosa è stato fatto,
dobbiamo avere il coraggio di prendere in mano questa situazione
che sennò guardate si deteriorerà e chi ne pagherà e ne farà le
spese tanto sarà poi sempre l'Amministrazione regionale... Dobbiamo
prevenire una situazione che si sta incancrenendo all'interno
dell'Ospedale, sia per quanto riguarda le infrastrutture, sia per
quanto riguarda evidentemente le specializzazioni, sia per quanto
riguarda il personale, perché evidentemente così come stanno
attualmente le cose non si può nel modo più assoluto andare avanti.
D'altra parte chi ha dei soldi evidentemente se ne frega, non dico
se ne frega ma può sentire un po' meno il peso di alcune nostre
manchevolezze, perché prende la macchina, se ne va in Svizzera, se
ne va a Torino, se ne va a Milano, dove ritiene di poter andare
mentre come sempre i poveri diavoli, quelli che effettivamente non
hanno niente e sono ammalati... e qui, anche con tutta la buona
volontà, ma se certe cose non ci sono non si può mica fare di
più.
Dolchi (PCI) -
La parola alla signora Siggia. Secondo
intervento.
Siggia (PCI)
- Che sarà brevissimo. Io ringrazio chi mi
ha detto in base a quale legislazione l'Ente ospedaliero regionale
non ha i requisiti e ritengo che sia valido aver posto l'accento su
questo fatto perché è indispensabile che anche qui facciamo un
esame approfondito di che cosa vogliamo, perché l'articolo 23 che
il Consigliere Mappelli ben conosce bisogna leggerlo tutto. È vero
che la legge del '68 prevede determinati servizi e determinate cose
e fa anche una elencazione di quali sono gli ospedali, per cui
all'articolo 23 dice quali sono gli ospedali generali regionali e
l'ultimo comma precisa anche che ogni Regione deve avere almeno un
ospedale regionale. Però qui dobbiamo fare una scelta, vogliamo
l'Ospedale regionale con questi crismi o riteniamo che la legge del
'68 sia stata fatta per le Regioni che hanno una consistenza di
abitanti ed economica tale da consentire un'opera di questo genere,
quindi noi, seppur lo chiamiamo ospedale regionale, nella pratica
vogliamo un ospedale di diverso tipo e mi pare quello che chiedeva
il Consigliere Caveri. Perché l'Ospedale regionale, che deve
servire una popolazione di almeno un milione di abitanti, sono
quelli che per l'organizzazione tecnica e tutte quelle belle cose
sono in grado di assicurare e operano prevalentemente con
caratteristiche di alta specializzazione. Oh, io sono d'accordo,
con caratteristiche di alta specializzazione per un milione di
abitanti, tanto è vero che poi dice che comunque deve prevedere
almeno tre divisioni di specializzazione medica o chirurgica quali
cardiologia, ematologia, cardiochirurgia, neuro-chirurgia,
chirurgia plastica, chirurgia toracica e altre specializzazioni
riconosciute, ma io non sono contraria, se mi dite che dobbiamo
fare tutta questa roba io sono perfettamente d'accordo, ma ecco qui
dobbiamo andare cauti, lo chiamiamo Ente ospedaliero regionale
perché siamo in Valle d'Aosta e ne abbiamo uno solo, ma non
possiamo dire che vogliamo tre divisioni per tutte queste cose qui,
sennò credo che allora poi la questione di bilancio non so come la
mettiamo. Allora cerchiamo di essere obiettivi: è un ente
regionale, è un ospedale regionale, ma con caratteristiche che
sono, immagino, rapportate alla consistenza della Valle d'Aosta,
allora, sotto questo aspetto, d'accordo con caratteristiche di alta
specializzazione, nel limite delle nostre possibilità. Non torna
l'esempio del rene artificiale, che certamente dovrà essere
previsto, dovrà poter entrare in funzione, dovrà... ma che allo
stato attuale è di costi talmente elevati come così applicazione di
medici esercizio e... beh che allo stato attuale ancora non ci
siamo arrivati, ma direi piccole deficienze da sanare momenti
particolari, è pur vero che manca il direttore sanitario che ha
chiesto una aspettativa anche se è un facente funzione, ma dico,
capita in tutte le amministrazioni, anche in quella regionale di
non aver avuto un Assessore e di dover aspettare la nomina di uno
nuovo. D'accordo, sottolineiamolo, pure diciamolo che in un ente
regionale ospedaliero forse non si possono aspettare tempi lunghi
per avere tutta la macchina dell'Ospedale che funziona. Benissimo,
ma quando lo abbiamo sottolineato pigliamo atto che allo stato
attuale il direttore sanitario è in aspettativa, dico più di questo
credo che non possiamo fare.
Direi, allora, non facciamo il richiamo a questo ente regionale
che non ha tutte le caratteristiche, perché vi assicuro che tutte
le caratteristiche previste dalla legge 68 per un ospedale
regionale non le potremo mai avere, salvo che facciamo una
determinata scelta, d'altra parte, e io l'ho già detto, che si
cerchino di potenziare certi servizi e di fornire l'ente
ospedaliero di certi reparti che sino adesso non c'erano è
altrettanto una realtà che è incontestabile.
Tonino (PCI)
- Penso che alcuni Consiglieri lo hanno già
detto, insomma... quello che è stato migliorato, dopodiché, da
quando l'Ospedale regionale è passato ad una amministrazione
democratica, perché è facile dire che va tutto male senza però
vedere le cose che si fanno nel senso positivo, ma io vorrei
partire da un'altra considerazione, proprio perché, per arrivare a
dare a questo Ospedale regionale quella consistenza che dovrebbe
avere in una Regione dislocata così come la nostra e per dire
questo, dovrei partire da una lunga battaglia portata avanti dalle
popolazioni della 6° e 7° Comunità montana... indirizzo di opere
ospedaliere che riguardano quelle zone onde frenare l'esodo fuori
della Valle d'Aosta, e la constatazione è questa, che
amministratori, cittadini di quelle zone avevano chiesto tanti anni
fa la costruzione di un ospedale, dico questo perché voglio anche
far capire al Consiglio quale è stata la maturazione di questa
gente in questi anni per giungere poi ad altre conclusioni. Si era
partiti allora per richiedere la costruzione di un ospedale in
quelle zone per evitare che la gente dovesse andare fuori Valle per
farsi ricoverare. Ora, dopo una profonda analisi, le popolazioni
stesse si sono accorte che la creazione di un ospedale non avrebbe
assolto a quei compiti che la popolazione stessa credeva di
ottenere con questo ospedale, sappiamo tutti che i medici tendono
ad una carriera e quindi non sceglieranno certamente un ospedale in
quella zona, ma sceglieranno l'ospedale generale anche per
progredire nella loro carriera, quindi avremmo avuto in questo caso
un ospedale senza dei medici e bravi e capaci e quindi un ospedale
non in grado di guarire la gente.
Allora si è ripiegato, naturalmente, su di una astanteria, la
quale astanteria ancora oggi, anche l'astanteria viene non
contestata, ma, direi, la popolazione non capisce bene cosa si vuol
fare e quali sono i rami che si vogliono immettere in questa
astanteria. Noi pensiamo, e questo da tante discussioni che stiamo
portando avanti proprio fra le popolazioni interessate, noi
pensiamo che una configurazione di questa astanteria dovrebbe
essere sulla prevenzione delle malattie e in modo particolare sulla
silicosi. Noi abbiamo lo stabilimento Ilssa Viola la quale... per
l'80% gli operai che vi lavorano dentro escono fuori con la
silicosi, quindi diciamo una branca, una astanteria come una branca
di questa specializzazione sulla silicosi, noi pensiamo che sia
necessario creare in quella zona e naturalmente legata alle unità
sanitarie locali e a un pronto soccorso, a un poliambulatorio, però
tutto questo discorso la popolazione lo ha portato avanti sperando
però che l'Ospedale generale regionale diventi un qualche cosa che
riesca a recepire i bisogni anche di tutte quelle zone. Quindi
occorre l'ampliamento dell'Ospedale perché l'attuale numero dei
posti letto non può certamene ospitare gli ammalati di tutta la
Valle, perché non so quanti posti letto sono, ma, se non si
ingrandisce questo ospedale, sarà impossibile recepire tutta questa
gente che ha bisogno di ricovero e naturalmente attrezzare tutte le
attrezzature necessarie per poter soddisfare queste esigenze.
Ecco, il discorso sul rene artificiale, io volevo soffermarmi un
tantino proprio per dare l'importanza di questo, ci sono degli
ammalati qui, proprio vicino, nei comuni della cintura di Aosta,
colpiti da questa grave malattia che devono recarsi tre volte la
settimana a Torino in quelle condizioni in cui si trovano e mentre
sappiamo che c'è un rene artificiale qui e che non può funzionare,
ecco bisogna dare soluzione a queste cose e allora, ecco che allora
ha... un'opera ospedaliera fatta in bassa Valle, se diamo
all'Ospedale generale certe potenzialità ricettive e certe
potenzialità anche di attrezzature, ha una credibilità un'opera
fatta in bassa Valle a un certo livello, altrimenti il discorso
continuerà ad essere molto confuso. Ci sono dei cittadini della
bassa Valle che andranno anche in altre Regioni per vedere come
hanno organizzato, come si sono... come hanno fatto per
organizzarsi in situazioni analoghe alle nostre e visto che mi
pare... qui, l'ho già detto ieri, non ci muoviamo in questo senso e
forse il nostro peccato è quello di rimanere un po' troppo chiusi
qui, nella Valle d'Aosta, e non uscire fuori a vedere altre Regioni
come hanno risolto determinate cose, quindi lassù ci sarà una
iniziativa fatta da cittadini del posto che andranno in alcune
altre Regioni per vedere come hanno assolto a questi disguidi che
ci sono. Secondo me, qui dobbiamo muoversi per dare un qualche cosa
a questa iniziativa, a questi 100 milioni che abbiamo stanziato e
fare qualche cosa, ma qualcosa di concreto, come dico l'astanteria
vista così con delle branche, con delle diverse branche pare sia
contestata proprio perché pensiamo che non riusciamo a dare una
équipe di medici capaci per poter prevenire poi le malattie e
allora in questo caso bisogna studiare e far delle cose che siano
concrete. Certamente tutto questo, ripeto, comporta un
potenziamento sia di posti letto sia di attrezzature dell'Ospedale
generale.
Benzo (DP)
- Mi pare opportuno, dopo tutti gli interventi
che sono stati fatti e che, seriamente e responsabilmente, hanno
dato una giusta collocazione al problema del... non solo
dell'Ospedale generale, ma dell'Ente ospedaliero regionale e pur
già in una serie di fatti comunicati dai Consiglieri che hanno
preceduto, mi sembra molto opportuna questa prima, cioè ultima,
discussione sull'Ospedale generale regionale, cioè qual è la sua
funzione e quali sono i suoi limiti di intervento. Ora, è ben vero
che l'articolo 23 della legge 168 - legge ospedaliera - prevede
questi ospedali regionali per popolazioni fino ad un milione di
abitanti, ma è altrettanto vero, e bene ha fatto la Regione in quel
momento, e il Presidente che allora presiedeva, a dar corso
all'ultimo comma dell'articolo dove dice: "ogni Regione deve avere
almeno un Ospedale regionale" e noi siamo una Regione autonoma e
quindi abbiamo ritenuto di costituire questo ospedale generale in
un unico ente ospedaliero che conglobava poi l'Ospedale generale e
l'Ospedale specializzato regionale che è l'ex maternità.
Ora, questi ospedali regionali sono individuati dalla legge con
parole precise; operano prevalentemente in questi ospedali, operano
questi ospedali prevalentemente con caratteristiche di alta
specializzazione e devono inoltre possedere oltre alle unità di
ricovero e cura previsti per gli ospedali provinciali, e sono
elencati gli ospedali provinciali, questi servizi, queste tre
divisioni di alta specializzazione che possono essere o quello di
cardiologia o quello di ematologia o cardiochirurgia o
neurochirurgia platica o chirurgia toracica o altre
specializzazioni riconosciute dal Ministero della Sanità.
Ora, io ritengo che nella nostra Regione non è configurabile un
collegamento fra il problema di 1 milione di abitanti o 110 mila.
Si tratta qui di portare avanti il discorso del nostro Ospedale
regionale con tutti i mezzi possibili per metterlo prima di tutto
in condizione di operare prevalentemente con tutti i servizi di un
ottimo ospedale provinciale e in più perseguire il fine di arrivare
anche nella nostra Regione ad una alta specializzazione, perché non
è detto che la nostra Regione non possa avere in questo ospedale
regionale, nei tempi e modi voluti dalla autorità e da chi le
rappresenta nell'Ente ospedaliero, la possibilità di arrivare anche
a questo. Beninteso, si può andare per tempi e per gradi, ma io
ritengo oltremodo anche opportuno dire questo: noi ci troviamo di
fronte ad una serie di documenti che hanno riproposto
all'attenzione del Consiglio regionale questo fondamentale problema
di questo strumento sanitario fondamentale per la popolazione della
Valle d'Aosta. Ora, è vero e hanno fatto bene i Consiglieri che
hanno preceduto a dire che il Consiglio regionale si è più volte
occupato di questo problema sempre, ripeto, seriamente e
responsabilmente, altrettanto ha fatto la Giunta e l'Assessorato
competente. Ma partiamo un attimo da come è nato, da com'era e come
è nato questo ospedale e questo Ente ospedaliero regionale. Nel '70
vi è stata questa costituzione in ente, ha avuto un periodo di
regime commissariale e poi solo nel '71, nel marzo '71, ha avuto un
suo Consiglio di amministrazione dove vi sono rappresentanti che
sono espressi da tutte le forze politiche valdostane, tutti i
partiti sono rappresentati in quel consesso, bè... insomma c'è
anche il Comm. Fiore che è democristiano quindi... bè, d'accordo,
espresso, ho detto, dai partiti politici, insomma, nazionali,
comunque la rappresentatività... no, mi permetto di dire cose
reali...
(Voce: non si sente, non ha microfono)
...ma sta...
io sto tranquillissimo, ripeto, in questo Consiglio sono
rappresentate tutte le forze politiche. Quali erano le condizioni
di questo Ospedale al momento del suo insediamento? Indubbiamente
non erano tra le più felici, operavano in quell'Ospedale ex
Mauriziano 400 persone, di cui allora 29 medici, cinque infermieri
professionali, la retta era di 5.500 lire giornaliere. Questi sono
i fatti di cui questo Consiglio di amministrazione, quindi la
Regione che aveva costituito questo Consiglio, si è trovata ad
affrontare il problema. Quali erano i problemi che questo ente
ospedaliero doveva affrontare? Tre fondamentali: il personale,
innanzitutto, una ristrutturazione generale dei servizi e il
problema anche dello spazio. Cosa è stato fatto? Per il personale
vi è stato un aumento e in quantità e in qualità, possiamo dirlo
anche per tutta la serie di conoscenze che sono venute a noi
personalmente, ricevendo centinaia di persone che ci parlano chi
bene, alcuni dicendo quali sono le carenze che tuttora esistono
all'interno dell'Ospedale. Dicevo, dopo due anni di gestione, due
anni e mezzo, questo perché il Consiglio abbia una conoscenza della
situazione precisa, di fatto il personale è salito a circa 650
unità, di cui 59 medici, una cinquantina tra caposala e infermiere
professionali e tecnici vari e 162 infermieri generici. Questa
cifra potrebbe anche apparire elevata, certamente prima la
Dottoressa Siggia ha già fatto dei confronti molto significativi in
ordine a delle... a dei confronti con altri ospedali che operano in
altre Regioni, ora certamente non siamo ancora all'optimum, né
sotto il profilo del personale medico, né del personale paramedico,
tanto meno se vogliamo poi arrivare a farne un vero ospedale
regionale con tutte quelle caratteristiche di alta specializzazione
di cui si diceva poc'anzi.
Per il motivo di questo personale. Penso che i Consiglieri
regionali, chi più chi meno o per conoscenza indiretta, possano
sapere quali sono i servizi che devono essere erogati in un
ospedale di questo genere e quali sono i rapporti tra il personale
medico e paramedico, numero la quantità e i pazienti. Ora non si
parla di arrivare all'optimum del rapporto uno a uno, ma, come
avete sentito, noi ci troviamo in questo momento in un rapporto per
i medici di uno a nove ogni cento posti letto, ma non è il caso, e
per il personale addetto ai servizi sanitari di 73, quindi vedete
che è già un livello che a un certo momento è quanto meno pari ad
altri ospedali, forse non per i medici ancora, ma l'importante cosa
deve dare questo ospedale medico e paramedico? Un servizio e una
assistenza continua, questo servizio investe sia la parte di cura,
sia la parte anche, diciamo, di susseguente, di convalescenza.
Ora, da un esame fatto con gli altri ospedali, forse mi paiono
cifre abbastanza significative quelle che sono state lette prima.
Noi attualmente abbiamo 625 posti letto con un numero di medici...
59 medici, cioè 9 medici per ogni posto letto, prendiamo ad esempio
l'Ospedale di Ivrea che ha 630 posti letto e ha 14 medici ogni
posto letto. Nove medici ogni posto letto... cento posti letto...
chiedo scusa, va bè, ogni cento posti-letto. Il personale invece
addetto ai servizi sanitari è pari più o meno a quelli delle altre
Regioni, compreso l'Ospedale di Ivrea che ha un riferimento
parametrico più esatto e abbiamo 63 persone addette ogni cento
posti letto.
Quindi il personale medico, in parole povere, è aumentato, ma
non è ancora sufficiente e questo può essere uno degli elementi di
difficoltà di operare all'interno. Comunque, cosa è stato fatto
all'interno di questo Ospedale? Si è potenziato, innanzitutto, il
personale per le divisioni esistenti, si sono scorporati dei
servizi, sono state costituite le divisioni di pediatria e di
neuropsichiatria. Per il personale paramedico è stata istituita,
come voi sapete, e questo la legge 162 in effetti lo richiedeva e
l'Ente ha risposto a questo, la Regione si era preoccupata di
questo fatto e l'Ente per primo ha poi istituito questa scuola per
infermieri professionali. Quindi questa sarà una grave lacuna che
verrà colmata, perché voi pensate che quest'anno sono già usciti 28
allievi, anzi ottimamente usciti, perché dalla Commissione che
comprendeva funzionari del Ministero della Sanitò ecc., sono stati
veramente considerati ottimi infermieri professionali. Il 31
ottobre ne usciranno altri 30 e 30 ne usciranno il prossimo anno.
Come vedete, quindi, c'è una serie, un arco di infermieri
professionali che potranno quindi non solo operare all'interno
dell'ente ma anche presso altri istituti o altri enti.
Personale amministrativo, a sua volta, attualmente ha 48 persone
in servizio, ma bisogna anche raffrontare anche per il personale
amministrativo, e intorno a questo Ospedale - tra il personale
medico e paramedico e il personale e i pazienti - gravitano
all'incirca 1.200 persone. Ci sono stati dei problemi grossi in
questi anni per quanto riguardava il trattamento anche economico
del personale e voi sapete, penso, che il Consiglio conosca che è
ancora in vigore quel famoso premio in deroga per venire incontro
alle necessità delle categorie.
Quali sono stati invece i problemi di ristrutturazione
dell'Ospedale? Allora, prima un potenziamento dei reparti esistenti
che erano veramente stati lasciati in una condizione non certo
idonea ad un Ospedale di questo tipo, quindi, velocemente perché il
Consiglio sia a conoscenza per quanto riguardava pavimenti,
tinteggiature, sostituzione di armadi ecc., e tutto ciò che
necessitava ad un Ospedale. L'abolizione degli scantinati è stata
fatta, perché era un reparto di degenza prima, ogni reparto è stato
dotato di attrezzature nuove, sanitarie e sono stati spesi, dal
marzo '71 ad oggi, circa 270 milioni, voi sapete che il Consiglio
regionale aveva già approvato lo stanziamento di altri 200 milioni
per il 1973. Abbiamo ricevuto dal Consiglio di amministrazione
tutta l'elencazione delle attrezzature acquistate con i rispettivi
giustificativi, quindi anche la Regione in questo settore ha
potentemente contribuito e ancora continuerà, perché continuerà a
mettere a disposizione dell'Ospedale generale proprio per quei fini
che si intendono perseguire, perché senza attrezzature e senza
personale non possiamo pensare a parlare solo di mettere in
condizione l'Ospedale generale di dare quei servizi che poi in
effetti non essendoci vengono richiamati dalla pubblica opinione o
dall'utente, in particolare dal paziente perché deve entrarvi.
Quali sono stati i nuovi reparti istituiti? Voglio elencarli
velocemente: reparto di pediatria, il pronto soccorso con la doppia
guardia e reperibilità per tutte le specialità, ecco questo è
importante da sottolineare perché il nostro ospedale in qualunque
momento della giornata, giorno e notte al pronto soccorso prestano
l'opera due medici di cui uno è un chirurgo e dovrebbe avvalersi
anche della possibilità di reperimento dei medici reperibili e sono
una ventina complessivamente. È stata istituita la divisione di
neuro-psichiatria, come aveva già dichiarato la Dottoressa Siggia,
il servizio di odontoiatria e chirurgia facciale, il centro
trasfusionale, che era della Regione, è stato preso dall'Ente
ospedaliero e continua ad operare a favore di tutti coloro che
donano il sangue e sono stati raccolti quei flaconi che... ha
detto, è stato creato un reparto di medicina d'urgenza e in ogni
branca medica esiste un poliambulatorio.
È stato istituito anche il servizio per i silicotici e un
servizio di assistenza totale. Queste sono le linee fondamentali di
ciò che in effetti l'Ente ospedaliero ha, pur nelle difficoltà di
questi due anni, fatto. E poi verrò a quelli che sono i rapporti
invece interni, ci sono dei servizi e dei reparti di imminente
istituzione perché noi abbiamo continuato a seguire quello che
l'Ente intendeva fare, un reparto di geriatria per acuti e una
sezione perinatale per gli immaturi, un servizio di anatomia e
istologia patologica e ho la comunicazione dell'Ente, che mi è
arrivata stamattina, del reperimento dell'anatomo-patologo e della
costituzione quindi di un centro per i tumori.
Quando ci sarà la possibilità di avere nuovi spazi, e poi
parleremo degli spazi, verrà anche ricercata la possibilità di
istituzione della cosiddetta unità coronarica, unità cardiologica
intensiva.
Anche per quanto riguarda l'emodialisi, il Consiglio di
amministrazione sta cercando di risolvere questo problema, perché
effettivamente adesso hanno a disposizione questo rene artificiale,
ma voi sapete che anche qui si tratta sempre di reperimento di
personale medico. Identicamente, esiste una ricerca nel settore
della diabetologia, nel settore dell'urologia. Per quanto riguarda
le divisioni, invece, di alta specializzazione, ho detto prima che
è un fine a cui si può tendere ma indubbiamente è meglio ed è
necessario prima mettere in condizione l'Ospedale di operare e bene
con gli strumenti che investono queste divisioni di medicina e di
chirurgia normali prima di arrivare a queste alte
specializzazioni.
Lo spazio. Per lo spazio mi pare che il Consiglio regionale sia
stato pronto e attento, in effetti dal 1971 ha dato la sua
fideiussione proprio per permettere l'ampliamento dell'Ospedale
generale che, come voi sapete, attualmente è in atto e permetterà
una sistemazione e qui la si pone, si può porla in termini di
posto-letto mentre non è esatto sotto il profilo di una
ristrutturazione di posti-letto di 160 posti-letto, in questo
ampliamento verrebbero ospitate, secondo quanto è stato previsto
nel progetto, la divisione di chirurgia con le sale operatorie, la
divisione di rianimazione e l'unità coronarica con più moderne
attrezzature.
Qui è bene fare una pausa di riflessione, perché ci troviamo di
fronte, anche sentendo gli interventi dei Consiglieri che hanno
preceduto, ad una volontà, desiderio, diciamo così, di arrivare ad
avere l'optimum come Ospedale generale con alte specializzazioni e
di avere un Ospedale che ha la sua età come struttura, sta facendo
un ampliamento che permetterà già una migliore strutturazione dei
servizi, ma certamente, se si vorrà arrivare a quello, bisognerà
avere il coraggio di prevedere a lunghi tempi un qualcosa di nuovo,
nuovo tipo di ospedale che permetta, appunto, di soddisfare tutte
queste esigenze che invece attualmente, anche con l'ampliamento,
non potranno certamente essere soddisfatte.
Qual è la situazione economica, perché il Consiglio regionale
deve sapere queste cose. La situazione economica è questa: il
deficit di cassa è di 2 miliardi e 200 milioni, i crediti con gli
enti mutualistici sono di 2 miliardi e 500 milioni. Ora, voi
questo, voi comprendete che la situazione è quella che è, ma per
quale motivo, per quale motivo l'Ente ospedaliero si trova in
queste condizioni? Perché esiste una legge nazionale che voi
conoscete che, appunto, fissa determinate rette, no, cioè l'ente è
in deficit non per la gestione in sé, e quindi questo è importante
da sottolineare, ma perché gli enti mutualistici non pagano la
cifra richiesta, quella cosiddetta retta regolarmente approvata
dall'Ente tutorio cioè da noi Regione e che nessuno ha mai
contestato. L'Ente aveva ereditato...
Andrione (UV)
- ...gli enti mutualistici non pagano
perché contestano la retta, perché l'Ospedale ...
Benzo (DP)
- Aspetti, vado avanti e lei sentirà già, se
mi lascia finire, se poi non sono stato esauriente potrò aggiungere
qualcosa. L'Ente ha ereditato dall'ex Mauriziano una retta
bassissima che era di 5.500 lire giornaliere, nel marzo del '70 è
stata elevata a 8.100 poi 8.600 e sotto la gestione commissariale
10.600.
Cosa ha fatto questo Consiglio di amministrazione, ha cercato
logicamente di fare un bilancio preventivo, poi ha sottoposto
all'Ente tutorio la modificazione e l'adeguamento delle rette,
perché non dimentichiamo il grosso problema che erano, sono stati
aboliti i famosi compensi medici e quindi adesso i medici sono a
tempo pieno quindi o a part-time quindi, abolendo quello, il
problema delle rette è unificato. La retta è stata portata da
10.500 a 12.500 nel '71, a 17.200 nel '72 approvato dall'Ente
tutorio e a 18.900 per il '73. Qual è la retta corrisposta dagli
enti mutualistici invece? Sinora l'Ente ospedaliero è riuscito con
grande sforzo, e anche su interessamento e sollecitazione della
Regione, a corrispondere una cifra che varia dalle 5.500 alle
8.500, arrivata alle 8.500 giornaliere. In definitiva, come voi
vedete, circa la metà di quelle richieste, ma bisogna appunto che
noi ci soffermiamo sulla assurdità di questa paradossale situazione
che poi ha messo in crisi non solo il nostro Ente ospedaliero ma
tutti gli ospedali d'Italia, perché il Governo con una legge ha
imposto questa riforma, la 132, da tutti o quasi tutti accolta
abbastanza favorevolmente, poi con una circolare ha invitato gli
enti mutualistici a corrispondere ai nosocomi e agli ospedali le
rette del '69, nel nostro caso erano di 5.500, maggiorata del 35%
nel '70 e di un altro 15% per il '71. Ecco come mai siamo ancora a
8.500 lire.
Andrione (UV)
- Ho sentito molte cifre ma quello che
vorrei sapere è questo, esiste un diritto preciso da parte
dell'Ente ospedaliero a ricuperare delle somme dall'INAM...
(Benzo:
di tutti gli ospedali esiste questo diritto
)
...perché quella circolare ministeriale che cita lei potrebbe
vanificare le pretese dell'Ente ospedaliero, e cioè quei
2.500.000.000 di crediti potrebbero essere semplicemente
teorici.
Benzo (DP)
- No, tutti gli enti ospedalieri sono
creditori dagli enti mutualistici di queste somme. Io vorrei
concludere, per poi riservarmi se del caso ad altre risposte in
questo senso, guardiamo anche la situazione dal punto di vista di
quello che ha operato l'Ospedale per la popolazione, insomma, prima
avevamo un certo numero di ricoveri, questi sono stati aumentati
per la potenzialità che è stata data ai vari servizi, le giornate
di degenza hanno avuto anche loro un loro incremento e soprattutto
si è potuto notare, constatare, e qui non posso non darne atto,
parlo per la conoscenza che ho come Assessore alla Sanità di questo
settore, che effettivamente sono stati effettuati un numero di
interventi di gran lunga superiore, ciò che significa e denota
chiaramente che la popolazione valdostana dà delle credibilità al
nuovo Ente e quindi non si riversa più in maniera così massiccia
fuori della nostra Regione alla ricerca di altri ospedali. Quindi,
questo mi pare già un fatto sintomatico, logicamente io ho preso in
esame anche... abbiamo preso in esame la questione di quanto ci è
stato sottoposto dal personale ospedaliero e dai sindacati e ci
sono dei punti fondamentali che vanno visti, loro chiedono un
problema di rapporti interni, rapporti sindacali, quindi è giusto
ed è bene, come hanno già detto i Consiglieri che mi hanno
preceduto, che questi rapporti avvengano fra Consiglio di
amministrazione dell'Ente e i sindacati e la Regione sarà sempre
pronta quando necessiterà per porre i suoi interventi.
Le rivendicazioni sindacali sono state elencate, penso che il
Consiglio le conosca, ma logicamente investono problemi interni e
quindi concorsi pubblici di rappresentanza, di esperimenti di
personale, visite di controllo, definizione del regolamento
organico, è due anni che lo stanno studiando; bè, noi come Regione
non è che non conosciamo questo problema, sappiamo quanti anni
passano prima di arrivare ad una esatta definizione di regolamenti
organici, trattamenti economici e altre cose.
Per quanto attiene all'organizzazione interna, io trovo che è
molto importante il fatto che i sindacati stessi constatano quello
che noi stiamo dicendo in sede di Consiglio regionale, e cioè sulla
necessità di adeguare e potenziare tutte queste attrezzature
necessarie per dare questi servizi. Il discorso, le attrezzature e
il personale, e quindi Signori mi sembra che effettivamente non ci
sia... e continuare a stimolare, a seguire l'Ente ospedaliero in
questa sua ricerca per questo potenziamento dei servizi in ordine e
al personale e alle attrezzature necessarie, poi i sindacati
richiamano l'indispensabilità di che cosa? Di una maggiore
collaborazione interna. Come ripeto, vedete, è una questione di
rapporti interni, che logicamente devono essere mantenuti su quel
piano come tutte le amministrazioni e gli enti dovrebbero sempre
fare, che non ci siam diciamo, una certa, troppa, spaccata
verticalità di rapporti e ci possa essere, invece, all'interno un
qualche cosa per cui tutti quelli che operano al servizio dei
cittadini, in un servizio sociale di questa importanza, diano il
meglio di loro stessi, pur nelle difficoltà e talvolta nelle
incomprensioni che possono nascere all'interno stesso
dell'Ospedale. Quindi la ricerca, le richieste che i sindacati
hanno fatto sono a mio parere, hanno una loro giustificazione
nel... in quanto nei rapporti interni dell'Ospedale ci sono ancora
delle situazioni da correggere e da rivedere, per quanto attiene ad
una eliminazione delle carenze che sono state lamentate, e io trovo
giusto e doveroso dare anche atto della positività che c'è stata
nelle difficoltà dei due anni passati di portarci ad una certa
situazione.
Ora, mi pare giusto che vuoi per il personale medico che opera
all'interno, e opera come avete potuto constatare in condizioni
ancora di numero, non di qualità certamente, inferiore alla
bisogna, e del personale para-medico che via via si è dovuto anche
riqualificare e stiamo attenti a questo, è solo fra qualche tempo
che noi potremo parlare di un servizio veramente idoneo, perché?
Perché quando il personale sarà qualificato ci siamo trovati di
fronte a del personale che ha operato con tutta la passione, con
tutte le possibilità, le capacità che aveva ma giustamente
l'Ospedale stesso si è preoccupato di riqualificarlo e di dargli
quanto meno una giusta qualificazione. Quindi a me sembra che anche
come Giunta regionale e, per quanto attiene all'ordine del giorno
presentato dal Consigliere a nome dei gruppi di maggioranza, voglia
proprio dire questo: il Consiglio di amministrazione dell'Ente e le
organizzazioni sindacali hanno logicamente da trovare continuamente
e costantemente un rapporto reciproco di collaborazione interna per
tutto ciò che compete a una gestione, a una amministrazione di
questo ente a sé stante. Per quanto attiene, invece, all'organo
politico il Consiglio regionale e la Giunta a un certo momento
prenderà e farà i suoi interventi come dice giustamente la mozione
nel momento in cui sarà necessario un vero intervento della
Regione.
Per quanto attiene a un esame più approfondito di quanto non c'è
stato comunicato dalle varie parti interessate e molto anche dalla
popolazione per chi la riceve giornalmente, io ritengo
effettivamente opportuno che la Commissione consiliare permanente
per la Sanità possa, rappresentando, essendo ivi rappresentati
tutti i gruppi consiliari, andare ad esaminare questa situazione
che viene sollecitata e che indubbiamente esiste in un ente di tale
importanza e di tale complessità all'interno della Regione.
Dolchi (Presidente)
- Sono iscritti a parlare i
Consiglieri Bordon, Monami e Fosson. La parola al Consigliere
Bordon.
Bordon (DC)
- Bè, francamente dopo la relazione che ho
sentito, fatta da Benzo, mi sono quasi afflosciato perché s'è fatto
una relazione che è formidabile, soltanto che mi sembra che sia
quasi in contrasto con quelle situazioni così rosee che abbiamo
sentito fare prima qui dentro, ma su questo non mi voglio
soffermare.
Mi sia consentita solo una cosa, tutte le volte che prendo la
parola in questo campo mi preoccupo perché non è proprio il mio
elemento, quantunque abbia sempre seguito questo problema con
particolare attenzione perché ho avuto il difficilissimo compito di
firmare il decreto per la costituzione dell'Ente regionale
ospedaliero, pertanto mi ricordo quali sono state le difficoltà e
le perplessità che sorsero in allora. Perplessità e difficoltà che
forse permangono ancora in molti di noi, che però, io penso, tutti
noi cerchiamo di diminuire, difficoltà e perplessità di annullare,
perché penso che il desiderio di tutti sia quello di vedere
funzionare molto bene questo Ente regionale ospedaliero.
D'altronde, dicevo, non è proprio il mio settore, ma pensate, dopo
la relazione dell'amico Benzo, se avessimo ancora avuto il piacere
di avere qui dentro oggi il Dr. Chantel che cosa ne sarebbe venuto
fuori, perché effettivamente ne sentiamo la mancanza di Chantel,
perché in fondo era l'unico medico competente che in questo settore
potesse darci un indirizzo più preciso. Perché si capisce che, in
mancanza dei medici, noi facciamo funzionare in questo settore il
nostro tecnico Mappelli, sindacalista o impiegato della Cogne,
facciamo... sentiamo l'altra tecnica, avvocatessa Siggia, sentiamo
l'altro tecnico, ingegner Benzo quindi mi dispiace che non ci sia
almeno un medico qui dentro, perché certamente avrebbero potuto
correggere molte inesattezze che siamo dicendo, come dirò io forse
anche adesso.
Io però vi garantisco che ho sempre seguito questo problema con
la massima attenzione e in questi ultimi giorni sono stato
avvicinato da alcuni membri amici del Consiglio di amministrazione
dell'Ente ospedaliero e non mi rendevo conto allora che cosa avesse
suscitato questa nostra mozione che poi riprenderò. Perché voi
capite che, dopo certi interventi e dopo certe relazioni come
quella di Benzo, anche se uno si era formato una pista per poter
essere il più coordinato possibile, indubbiamente non lo è più
perché, insomma, il campo si è allargato, abbiamo sentito parlare
di tanti dati, di tante date e di tanti dati, di tante cose che
vanno e che non vanno e quindi è una cosa un po' più difficile. Io
cercherò, poi, di seguire la mia mozione, ma indubbiamente adesso
ho capito il perché mi si chiedeva "ma perché avete fatto questa
mozione?". Ma poi oggi, qui, non volevamo tutta questa roba, ve lo
garantiamo noi, noi che cosa volevamo, in sintesi? Volevamo
esaminare con voi questa situazione, brevemente, e dare incarico a
una Commissione che poi venisse qui a correggere certi pettegolezzi
come ci siamo sentiti rimproverare di aver portato avanti, che
venissero qui a farci una relazione per dirci qual era la
situazione. Nient'altro che questo noi volevamo, e allora mi viene
e mi servo di quelle tre classi ginnasiali che ho fatto tanti anni
fa, però rinforzato dal sapere dell'amico Andrione, ma allora mi
viene proprio il dubbio, excusatio non petita, accusatio
manifesta", ma io non sono venuto qui, abbiamo sentito l'intervento
della Signora Siggia, che è venuta fuori giustificando il Consiglio
di amministrazione, ma noi non abbiamo detto niente di tutto
questo. Noi non siamo venuti qui a fare dei nostri pettegolezzi,
come ci siamo sentiti dire prima, ma proprio niente, noi siamo
venuti qui a portare una mozione per un semplicissimo motivo, che
adesso noi sottoponiamo agli amici del Consiglio regionale, perché
ci dicano se abbiamo fatto male, se abbiamo fatto bene. Benzo, da
parte sua, ci ha già detto "avete fatto bene di richiamare questo
problema", ma sulle disfunzionalità dell'Ospedale non ci siamo
permessi di esprimere nessun giudizio, noi a un certo momento...
pardon... noi non ne sappiamo niente perché, e qui mi serva questa
battuta, per rinfrescare a Di Stasi quello che ho detto l'altro
giorno, io non ... noi, meglio, della Democrazia Cristiana, non
recriminiamo per non avere un rappresentante in Consiglio di
amministrazione dell'Ospedale, perché ripetiamo che noi non
l'abbiamo quando voi venite a parlarci del Comm. Fiore, ma il Comm.
Fiore non è nient'altro che il rappresentante del Mauriziano, di
quel Mauriziano che rappresentava la cosiddetta classe padronale
con tutto quello che volete. Noi protestiamo, eventualmente, ma non
lo facciamo, perché, in fondo in fondo, quando abbiamo dovuto
prenderci le nostre responsabilità le abbiamo assunte, abbiamo
firmato il Decreto per l'Ente regionale, lo ripeto per la seconda
volta, perché vi assicuro che in allora siamo stati lapidati da una
parte e pressati dall'altra. La protesta nostra, eventualmente, è
questa, che ci siamo presentati in un Consiglio regionale che
doveva eleggere cinque membri e abbiamo visto eleggere dei
rappresentanti che sono, che rappresentano - perché dobbiamo
nasconderlo - tanti altri partiti, abbiamo visto eleggere il Sig.
Rudda, l'attuale Presidente che si batte bene, io penso che non
rappresenta certamente la Democrazia Cristiana, vero Albaney?
Abbiamo visto eleggere il Sig. Vietti, il Geom. Vietti, attraverso
l'Union Valdôtaine, abbiamo visto eleggere Laurencet attraverso i
D.P., prima, adesso non so più se c'è, ma per non dilungarmi e non
tediarvi oltre, abbiamo visto eleggere Colombo, ma dei nostri, qui,
a noi non è stata data la possibilità di eleggerne nessuno. Ecco
perché noi diciamo che noi non ne sappiamo niente del Consiglio,
tutto al più noi ci serviamo delle nostre amicizie attraverso i
Rudda, i Colombo, i Béthaz, che sono persone che io penso ce la
mettano tutta lì dentro, perché siamo qui per difendere anche
questo lavoro perché se così non fosse saremmo in torto, come siamo
qui per difendere tutto lo staff medico dell'Ospedale, come siamo
qui per difendere tutto il personale dell'Ospedale, perché in base
alle notizie che noi abbiamo, per noi l'Ospedale dovrebbe andare
molto bene. È vero che attraverso mille occasioni ancora ieri a
pranzo avevamo il piacere di avere una graditissima persona noi e
qui presenti ce ne sono altri che erano con noi, che ci hanno detto
all'Ospedale noi non ci siamo trovarsi molto bene, ma io penso che
in tutte le comunità, dappertutto dove ci sono dei servizi pubblici
e sociali come questo, non possono essere tutti contenti.
Naturalmente, non diciamo, come aveva iniziato Mappelli,
giustamente poter dire "tout va bien, tout va très bien Madame la
Marquise", perché questo a noi non risulta, e allora perché noi
siamo venuti qui oggi con questa mozione? Ma scusate Signori, è
compito nostro sì o no di leggere certi giornali e di raccogliere
certe voci e allora, a un certo momento, incominciamo a vedere una
relazione presentata dai Sindacati che voi avete citato ma che
nessuno ha letto in linea di massima, salvo un pezzettino letto da
Benzo, qui abbiamo un documento delle organizzazioni sindacali CIS,
CGIL, SAVT sulla situazione dell'Ente ospedaliero e qui fa giù una
lunga chiacchierata esplicativa e tra le altre cose che io ho
sottolineato dice: rapporti sindacali e li ha citati in parte
l'amico Benzo, dice che attualmente le decisioni riguardanti il
personale vengono assunte direttamente dall'Ente senza alcuna
consultazione delle parti interessate. A questo punto, per questa
parte qui ci siamo detti "ma mi sembra una assurdità" perché
proprio adesso che c'è un Ente regionale ospedaliero democratico
come tutti lo definiamo qui dentro, che ha un Consiglio di
Amministrazione costituito dai rappresentanti di tutti i partiti
salvo quello della D.C. perché l'altro non è nient'altro che una
minoranza che è lì dentro ed è rimasta per Statuto, come è
possibile che questo accada e ci siamo chiesti fra di noi e ci
siamo detti: ma è possibile questo? Adesso forse mi si dirà "ma
questo incontro è già avvenuto" e questo ci fa veramente piacere,
ma quando poi ci si rimprovera di servirci di certi pettegolezzi
che noi abbiamo sentito e li portiamo qui dentro, noi contestiamo
questo. Noi sappiamo che tutte le volte che presentiamo una
mozione, una interpellanza, in via di massima siamo tacciati di
fare solo della demagogia, ma questa è una cosa che noi... che non
ci preoccupa più. Noi riteniamo di venir qui, di portare avanti i
problemi, di volerli discutere e, come è poi accaduto oggi, perché
se noi non portavamo questa mozione non si discuteva neanche,
niente si discuteva, non si stava qui un paio di ore a discutere e
pertanto non siamo mica noi che diciamo che all'Ospedale non tutto
va bene, perché qui quando si parla, e lo legga, voglio che sia a
verbale perché contraddice certe cose che, certe colpe che sono
state fatte a noi, organizzazione interna in merito
all'organizzazione interna dell'Ente le organizzazioni sindacali,
ma noi ci serviamo di questo perché noi riteniamo che i sindacati
siano cosa seria e credo che qui dentro chi non è di questo parere
abbia il coraggio di dirlo. Noi riteniamo che i sindacati dicono
innanzitutto che vi è la mancanza di tempestività nel soccorso agli
ammalai al loro arrivo in Ospedale, lo abbiamo mica detto noi
questo, quando si dice che la necessità di dare il servizio medico
in modo che l'orario sia coperto per 24 ore giornaliere o per dare
agli ammalati l'assistenza necessarie e per evitare che le
infermiere debbano avere il terrore quando devono chiamare i
medici, in caso di necessità, inoltre per dare agli ammalati e ai
loro familiari la possibilità di parlare con i medici e di avere
visite effettive e più frequenti nel corso della giornata. Ma non
l'ho mica inventato io questo, leggo quello che c'è scritto qui
sopra, perché io non sono tenuto a nascondere questo, se
qualcheduno di voi è tenuto a farlo noi no, la necessità di
eliminare le lamentele dei ricoverati che devono rimanere in
Ospedale per tempi lunghi anche quando si tratta di semplici
analisi o radiografie e poi si protesta perché mancano i posti
letto, questo lo dico io, gli esterni che si rivolgono all'Ente per
radiografie devono attendere dei periodi di tempo della durata di
un mese ed oltre andiamo avanti? La necessità di adeguare e
potenziare le attrezzature necessarie in quanto insufficienti a
soddisfare le esigenze di una moderata assistenza, infatti manca un
autonomo servizio di pronto soccorso, mancano centri di reni
artificiali, manca un centro di prevenzione tumori, inoltre è
indispensabile un migliore trattamento per quanto riguarda il vitto
degli ammalati e dei dipendenti, ma allora se lo dicessi io,
questo, sono d'accordo, potrebbe essere pettegolezzo e solo
politica ma io ripeto quello che è scritto qui e allora Signori che
cosa abbiamo noi a un certo momento, a parte certe considerazioni
che voglio ancora puntualizzare, ma noi siamo arrivati qui e
abbiamo creduto bene di dire: ma Signori, se ne sentono di tutti i
colori, ripeto da parte nostra che siamo all'oscuro della
conduzione amministrativa di questo Ente, riteniamo che possano
esserci anche delle esagerazioni, però, detto alle organizzazioni
come quelle dei sindacati, non ci sentiamo di dire che tutto questo
è infondato perché, ripeto affinché non ci siano malintesi, noi
riteniamo che lo staff dei medici attraverso chirurghi e medici
vada bene, che il numero dei medici se potrà essere potenziato
molto meglio, io non discuto, abbiamo sentito le statistiche di
Benzo. Io penso che il personale che è lì e questo assenteismo che
ho appreso stamattina preoccupa, effettivamente, perché è una
percentuale che, accidenti, io non so, un terzo circa dei
dipendenti è assente, però anche quello che è stato detto qui
dentro io penso che corrisponda al vero e allora Signori che cosa
abbiamo fatto? Siamo arrivati qui e vi abbiamo presentato una
mozione che è stata sezionata dall'Avvocatessa Siggia e ha
incominciato a dire: tenuto conto che l'attuale Ospedale regionale
non corrisponde alle caratteristiche ecc... Signora Siggia, io ho
avuto il conforto di sentire Mappelli che le ha detto quello che
pensava, mi ha fatto più piacere ancora di quello che ha detto
l'Avv. Caveri, che dice effettivamente non ha l'aspetto di
regionale; che vorremmo avere in base alla legge. Bè, io qui faccio
un passo indietro, io vi ho sempre detto che non ho la fortuna di
poter parlare di leggi come parlate voi, l'articolo 25 della 875,
dicevamo l'altro giorno, io però vengo qui dentro a dirvi che
l'Ospedale regionale come lo vogliamo noi dovrebbe essere un
Ospedale che invece di far partire quelli di Aosta e vanno a
Ginevra, a Losanna e dico delle baggianate perché credo che non
tutti vadano e ci vanno forse anche quelli che sono molto molto
desiderosi di novità, perché io ritengo che ad Aosta, fino a prova
contraria, voglio sperare che ad Aosta vi sia una possibilità di
cura, ma io vorrei che partissero da Torino e da Ivrea e si
fermassero qui ad Aosta e non andassero né a Losanna, né a Ginevra,
questo intendiamo noi come Ospedale regionale, un qualche cosa che
effettivamente dia quei servizi che molta gente va a cercare in
Svizzera perché qui non trova, questo primo discorso.
Secondo discorso, tenuto conto delle continue lamentele, qui ci
si accusa, ma le lamentele non le abbiamo fatte noi, vi abbiamo
riportato quello che c'era qui perché c'è poi di più che,
ovviamente, dall'altra parte del sindacato viene fuori un
trafiletto sul giornale e dice: "l'ente ospedaliero risponde ai
sindacati "e allora bega fra i sindacati e l'ente ospedaliero, bega
fra medici", come è già stato detto da altri e non era forse
compito nostro di portare questo problema qui, in questo Consiglio?
Io non lo so, ma i pettegolezzi che ci sono stati attribuito noi
non li vogliamo, perché abbiamo ripetuto semplicemente quelle che
sono le carenze e le lacune che i sindacati hanno prospettato.
Preso atto del documento unitario delle organizzazioni sindacali
ecc... di impegnare la Giunta con quello che segue. Naturalmente
che cosa viene fuori, è logico, lo dicevo l'altro giorno, tutte le
volte, ma è da sempre, tutte le volte che c'è una mozione che
scoccia un po', si fa l'ordine del giorno. Abbiamo visto l'altro
giorno, ce n'erano quattro, ci ridevamo su perché è giusto che così
si faccia, è venuto fuori l'ordine del giorno. Benzo dice, come
altri, ma perché volete ancora un'altra Commissione? No, no,
un'altra Commissione! Noi ritenevamo che la nuova Commissione
sarebbe stata un po' sganciata dai problemi soliti della sanità
perché, facendo già parte di questa Commissione sanitaria, forse un
rimprovero potrebbero essere questo, ma come abbiamo ricevuto noi i
documenti dei sindacati, voi che fate parte di questa Commissione,
tu Assessore Benzo avresti potuto portarglielo, no. Queste sono
valutazioni che non voglio neanche portare sul tappeto, però la
verità è questa, quindi una Commissione che indaghi, va bene la
Commissione sanitaria, naturalmente poi adesso qualche volta
abbiate pazienza, viene anche voglia di ridere, perché qui ci si
porta un ordine del giorno che dice: "preso atto della migliorata
situazione dell'Ospedale regionale". Per fortuna!! Perché guai se
non ci fosse, ne prendiamo atto. Quando pensiamo che la Regione ha
speso, ha già dato 200 milioni, più 200 che deve dare per comperare
delle attrezzature, accidenti, io penso che 400 milioni qualche
cosa contino e quindi un certo miglioramento deve avvenire.
D'altronde, io penso e dico perché non se ne parla mai, e io spero
di non venire ammalato in barba a quelli che mi vorrebbero, ma
credo che non ce ne siano, io penso un po' se, a un certo momento,
si porta avanti la retta giornaliera da 5.000 siamo arrivati a
18.000, l'altro giorno io scherzavo con un vostro amministratore
che è uno dei più solerti in questo campo, e che non nomino perché
sennò poi mi deve pagare l'aperitivo perché certamente mi starà
ascoltando, che mi diceva "ma ci sono dei posti dove sono arrivati
a 35.000" e allora non mi stupisco più. Non mi stupisco più che
l'INAM non riesca a pagare, che le mutue non riescano ad andare
avanti e quando, ha detto Benzo, il debito è di 2 miliardi, mi
sembra, a me... altri nomi, ma indubbiamente l'Ospedale era in
attivo per qualche cosa, perché se non riesce a prendere i denari
voi capite che si tratta di miliardi di crediti, i miliardi di
crediti e se io devo pagare il personale e lo scoperto magari in
banca, non lo so, Benzo lo sa perché è il suo settore, quindi
interessi passivi che gravano su questo bilancio con tutto quello
che c'è, con tutto quello che può esistere, quindi miglioramento,
ma lo speriamo che ci sia questo miglioramento, perché sarebbe
pazzesco, d'altronde una battuta che mi viene adesso, ma me ne ha
dato lo spunto l'amico Benzo, prima dell'Ente, della
regionalizzazione, se ben ho capito c'erano 400 persone che erano
dipendenti dell'Ospedale più 29 medici. Io prendo nota della
battuta, perché verrà puntualizzata certamente da Monami dopo, ma
mi fa piacere... la Signora Siggia dice che una volta in questo
Ospedale c'era, come unica cura, c'erano solo le preghiere... io
conosco la Signora Siggia, la Signora Siggia conosce me, io non so
quanto preghi lei, lei non sa quanto prego io e questo non c'entra
niente, però io non sono d'accordo, perché questo è un po' il
denigrare, questo poi non lo so, valutazione che fate voi e che io
magari in separata sede vi confermerò o correggerò, questi sono poi
problemi che ci vediamo noi, d'altronde tu, Dujany, che fai tanti
pranzi in giro, anche se ne pagassi poi uno una volta alla
minoranza per vedere se questo è vero non faresti nessun sforzo,
ma, premesso questo, dicevo, io non sono d'accordo, perché io penso
che all'Ospedale di Aosta anche prima ci siano state delle
gravissime disfunzioni. L'Ordine Mauriziano, certamente,
specialmente per gli ultimi cinque, sei, sette anni, non tirava
fuori tanti milioni, lo ha detto bene Chanu, questo era logico,
anche prima molte cose non andavano, però io protesto perché
sarebbe stato un gravissimo disonore per tutti i valdostani, per
tutti gli amministratori precedente della Regione e della Città di
Aosta, compreso Chanu, qualora ci fossero state proprio tutte
queste lacune gravissime e nessuno di noi avesse mai fatto sentire
la sua voce, perché io non credo che quando c'era il Mauriziano si
diceva tutti "va male, stiamo zitti che lassù si cura solo tutte le
malattie con le preghiere", io protesto perché ritengo che i
medici, almeno una parte di quelli che sono lì dentro oggi vi erano
anche allora, e come fanno il loro dovere oggi lo facevano allora.
Io penso che certi primari, lo dicevo a Ramera, anche se Ramera non
era tutto d'accordo con me, hanno sempre fatto il loro dovere e se
c'erano carenze di materiale motivo di più oggi per andare bene
perché, grazie a Dio, abbiamo dietro alle spalle dell'Ordine
dell'Ospedale Mauriziano la Regione con i suoi bilanci che consente
di dare elargizioni di 200-400-800 milioni. Quindi il risultato
conclusivo è solo questo, io mi sono permesso di contarvela un po'
lunga perché ci si attribuiscono delle colpe che noi non abbiamo,
pettegolezzi, demagogia, soltanto politica, caso mai allora
andatelo a dire a chi ha detto tutte queste cose se sono
inesatte.
Quindi noi, in linea di massima ci concorderemo - perché io ho
firmato la mozione - se la mozione può essere modificata, come
chiedeva l'Avv. Caveri, se certe correzioni si possono apportare,
sono sempre state fatte, siamo ben pronti a farlo anche questa
volta, però io ritenevo, che se non volete un'altra Commissione, ci
sia una Commissione che non indaghi, non c'è niente da indagare per
me, confermi poi al Consiglio o meno se ci sono queste carenze, se
effettivamente il Consiglio regionale può con le sue decisioni
aiutarle a risolverle, è questo che noi chiediamo e pertanto,
ordine del giorno o non ordine del giorno, io ritengo che si possa
cominciare a discutere della mozione con le variazioni che ci
possono essere perché credo che sia interesse di tutti noi
Consiglieri qui dentro a che ci sia una Commissione sanitaria,
permanente o no, che si occupi di questo problema.
Monami (PCI)
- Non dirò certamente quello che vuol farmi
dire Bordon, lui dice già, ecco, sapeva già quello che avrei detto;
ci preoccupa in questo dibattito, per quanto riguarda il mio Gruppo
politico, di mettere in evidenza tre aspetti particolari di questo
importante problema, anche se però prima ruberò qualche minuto per
dimostrare come in fondo, gratta gratta, c'è sempre qualche cosa.
Bordon dice "noi non facciamo le mozioni perché non ci siamo" e poi
recrimina un quarto d'ora perché non c'è un rappresentante
democristiano all'Ospedale, ed ha ragione, io sono d'accordo che
anche lì dovrebbe essere presente l'opposizione, ma se già non
avessimo saputo allora che il Mauriziano avrebbe a larghe mani
concesso quel posto al democratico cristiano Fiore, e dice, e
continua, quindi non per questo motivo presentiamo le mozioni, non
è perché non ci siamo, ma guarda un po', fino al 1971 la Democrazia
Cristiana ha diretto, perché Mauriziano prima, perché Commissario
dopo, l'Ospedale, lo ha sempre diretto come ha voluto, addirittura
con gestione Commissariale. Quindi, al di fuori di ogni critica e
al di fuori di ogni possibilità di intervento, e Bordon non si è
mai accorto che i cittadini valdostani quando erano ammalati
andavano già allora in Svizzera, forse più di adesso, per esempio
non ti dice mai che le Organizzazioni sindacali hanno ragione,
adesso sì hanno ragione, evidentemente, hanno ragione quando dicono
che, alla SADEA, gli operai della SADEA guadagnano meno degli
operai della Cogne, non ci dice che le Organizzazioni sindacali ci
dicono della Cogne che è sempre stata, adesso un po' meno per la
verità, un feudo della Democrazia Cristiana, non ci ha mai detto
che era necessario intervenire perché i sindacati mettevano in
evidenza determinate cose, ma così potrei parlare della RAI, così
potrei parlare dello stesso Governo, quando mai la Democrazia
Cristiana si è fatta promotrice di una azione politica di
chiarimento nei confronti del Governo democristiano che esercita,
nei confronti della Regione valdostana o di tutte le altre Regioni,
quella sua nota politica che è tutt'altro che autonomistica, ecc.
ecc., ecco dico, gratta gratta, ma questo l'ho detto perché l'ha
detto lui, perché per un quarto d'ora è venuto a dirci perché lì
non ci si è, dovremmo esserci, ecc...
Capisco anche questa esigenza di sfogo, ma non veniteci a dire
allora che non eravate sollecitati nel presentare quella mozione da
queste particolari e stimolanti ragioni che sono sempre tutte
proprie della Democrazia Cristiana.
Il 4 ottobre in quest'aula, durante la discussione
dell'argomento della surrogazione del nostro rappresentante
all'Ospedale Mauriziano, già si ebbero le prime avvisaglie, quando
si sono lanciate delle frasi "perché 2 miliardi di debito? ecc...",
facendo già allora prevedere tutta una serie di cose che avremmo
detto contro la gestione democratica dell'Ospedale, ecc... io presi
la parola tranquillamente, dicendo che sarebbe stato opportuno
aprire in aula un dibattito su tutta questa complessa materia e
cercherò di fare questo perché, secondo me, per tutta la complessa
materia, non è soltanto la situazione particolare dell'Ospedale, ma
è tutto quanto a noi può interessare per quanto riguarda la salute
dei cittadini, la prevenzione della salute, la cura, la
riabilitazione, ecc...
Per complessa materia intendiamo non solo la situazione
dell'Ospedale di Aosta o di altri centri medico-sanitari,
assistenziali, che può darsi andrò citando nel mio dire, ma vedere
il problema nelle sue linee fondamentali e generali, perché
commetteremmo sempre l'errore di amministratori molto provinciali,
secondo me, se seguissimo quella impostazione per vedere sempre e
soltanto in modo particolare il campanile e curarne, del campanile,
tutti gli aspetti e non renderci invece conto che la chiesa si sta
sfaldando e che sotto il campanile non c'è nulla di concreto che
possa giustificare l'esistenza di questo campanile.
Quindi il discorso va rivolto al campanile, alla chiesa e a
tutta la situazione che sta attorno a questo campanile che è
l'Ospedale.
Ecco, dicevo, tre aspetti a noi ci interessano in questo
dibattito, e sono la posizione del personale dell'Ospedale, e i
loro specifici problemi, la funzionalità dell'Ente in Valle
d'Aosta, dell'Ente Ospedaliero in Valle d'Aosta - secondo problema
- e terzo problema le funzioni di un Ospedale regionale nel quadro
di una vista più generale, di una veduta più generale per quanto
riguarda la riforma sanitaria in Valle d'Aosta.
Allora se noi cerchiamo di fare lo sforzo di andare al di là del
campanile - e potremmo anche discutere del campanile.
Intanto, per quanto riguarda la questione del personale e dei
loro problemi, io sono disponibile per aprire un dibattito con le
Organizzazioni sindacali e mi pare che la Giunta già lo abbia fatto
o lo stia facendo, perché vi sono, per quanto riguarda il
personale, degli aspetti normativi che vanno risolti e il documento
dei sindacati lo dice molto chiaramente e debbono essere risolti.
Ci sono anche degli aspetti salariali, mi pare solo per una parte
del personale, per quanto riguarda quello della Maternità, e quindi
deve essere risolto, e questo è l'invito pressante che da questi
banchi noi diamo al Consiglio di amministrazione dell'Ospedale - e
quindi all'interno di queste unità lavorative migliorare e curare
un rapporto di natura diversa fra i vari gradi e categorie, livelli
di operatori all'interno dell'Ospedale attraverso tutti quei mezzi
che possiamo avere a disposizione noi, parti politiche, che
controlliamo, come dice Bordon, una parte del Consiglio di
amministrazione e, per quanto ci riguarda, noi questo discorso lo
abbiamo fatto con i dipendenti comunali che sono iscritti al nostro
Partito, quei dipendenti dell'Ospedale che sono iscritti al nostro
Partito. Lo abbiamo fatto con quei dipendenti comunali che sono
venuti a porci tutta una serie di lamentele, lo abbiamo fatto anche
con il nostro rappresentante all'interno dell'Ente. Però, a questo
punto, permettetemi di dire che io sono contrario al fatto che
l'Amministrazione regionale si prenda il patrocinio o del sindacato
o del Consiglio di amministrazione dell'Ospedale e dico perché:
perché ho fatto nella mia vita anche il sindacalista, in ambienti e
in anni molto più duri che farlo adesso, per esempio all'interno
dell'Ospedale gestito democraticamente, quando cioè il Direttore
generale di un certo stabilimento ti pigliava e ti sbatteva senza
giustificazioni a lavorare in miniera semplicemente perché eri un
sindacalista. Dicevo, mi rifiuto di prendere sotto tutela la
funzionalità del sindacato all'interno di quell'organismo, come mi
rifiuto di prendere sotto tutela il Consiglio di amministrazione,
che sono due Enti sufficientemente capaci e sviluppati e adulti per
sapere instaurare o imporre l'uno con l'altro, con quella
dialettica libera che deve esserci del confronto, all'interno di
ogni attività, quindi per non pregiudicare in sostanza la libertà e
l'attività del sindacato all'interno dell'Ospedale, non assunzione
di nessun patrocinio e di nessuna paternità, semmai l'intervento
giusto e doveroso là quando il dibattito e le diatribe sono
insanabili, là quando le vertenze non trovano soluzione sul campo
sindacale è giusto l'intervento superiore, ma non prima per
interrompere questo confronto e perché sarebbe anche un tentativo
per limitare le libertà sindacali nei posti di lavoro.
Questa è la nostra precisa posizione per quanto riguarda il
rapporto tra lavoratori, tra sindacato e amministrazione di un
Ente. Per quanto riguarda la funzionalità dell'Ente stesso, il
precipuo scopo per cui ci siamo riuniti è comprensibile, io sono il
primo a denunciare in quell'Ente delle carenze, dei limiti, delle
deficienze ancora esistenti, né noi certamente saremmo i primi a
dire che lì dentro tutto va bene. Non è vero "que tout va bien
Madame la Marquise", Bordon, noi sappiamo distinguere, però le cose
che si sono state realizzate in un periodo di gestione democratica
dell'Ente contro una ventennale direzione del Mauriziano o di
direzioni commissariali che non hanno neppure in parte, in
vent'anni, risolto quelle sia pure ancora piccoli, modesti
interventi che questa democratica amministrazione dell'Ospedale ha
portato avanti, se non partissimo da questa considerazione, secondo
me partiremmo con un giudizio prefabbricato, sbagliato, che non ci
porterebbe certamente ad operare ed a fare un esame abbastanza
sereno della situazione. Certo, dicevo, molte cose sono da farsi,
molti aspetti della funzionalità dell'Ente ospedaliero sono da
vedersi e da fare in modo che vadano meglio, ci sono molte
lamentele degli assistiti, dei ricoverati, come per contro ci sono
anche delle non lamentele, in tutta la Regione c'è della gente che
dice l'amministrazione Dujany è la migliore delle amministrazioni
che mai abbia avuto la Regione, io ho i miei fondati dubbi, così
come c'è della gente che dice che invece è la peggiore delle
amministrazioni che mai la Regione abbia avuto, siamo nel campo di
un giudizio del tutto personale, è una libertà che gli assistiti
hanno di dire se in quell'Ospedale hanno avuto un trattamento buono
o cattivo, sta di fatto, però, che certi motivi di lamentele che
esistono e vanno ricercati, non vanno tanto ricercati nei mezzi
tecnici di cura, nella scienza, nella quale io non mi addentro
perché sono un profano come l'Avv. Caveri in materia, ma certo
qualche volta è una questione di rapporto personale e ricoverati,
personale e ammalati. L'ammalato è in un particolare momento di
situazioni che ha bisogno non solo di cure mediche, ma qualche
volta ha bisogno anche che là dove è degente deve avere attorno a
sé un rapporto umano che talvolta non esiste né da parte del
personale meno qualificato, e sarebbe giustificata di più la cosa,
e né da parte talvolta neanche del personale più qualificato. Ci
sono amministratori e amministratori, ci sono infermieri e
infermieri e ci sono anche medici e medici, quindi il nostro invito
al Consiglio di amministrazione deve essere quello di risolvere
questi problemi all'interno di questo personale per dei rapporti
più umani, perché all'interno dell'Ospedale si crea una condizione
di convivenza dal massimo al minimo livello come personale, tutto
però inteso e diretto nei confronti del rapporto con colui che
utilizza l'Ospedale in quanto ammalato e ha bisogno di queste cose.
Perché dobbiamo dircelo con una certa chiarezza, e lo dicevo quando
ci sono medici e medici, non tutti i medici sono all'altezza e
hanno la capacità - non parlo di capacità specifica - la capacità
di stabilire questo rapporto con gli ammalati, ebbene debbono
impararlo, così lo deve imparare il personale infermieristico e
tutto il personale che collabora in quella situazione, proprio
perché l'ammalato è la materia prima dell'Ospedale e come materia
prima deve essere trattata direi, se è il caso, ancor meglio di
quanto non sono invece trattati certi medici e lo stesso personale
addetto.
Ecco, la funzionalità, molte cose da correggersi, molte cose da
migliorare e questo è un compito che sta assolvendo piano piano
questo Consiglio di amministrazione che io non difendo, ma che
difendo come istituzione democratica, contro tutti i precedenti
autoritari mezzi di direzione dell'Ospedale, anche se - e qui
aggiungo - noi siamo contrari, Assessore Benzo, non è vero che noi
eravamo favorevoli alla legge Mariotti per la riforma degli
Ospedali, noi siamo contrari per principio all'istituzione
dell'Ente Ospedale regionale, perché riteniamo che questo Ente
debba sciogliersi non appena saranno presi certi provvedimenti che
andranno nella direzione della riforma sanitaria nel nostro paese.
Ecco di che cosa secondo me dovremmo avere anche la capacità di
discutere quando si discute dell'Ospedale Mauriziano.
Dobbiamo avere presente in noi la convinzione che soprattutto il
Consiglio deve abituarsi a discutere di questi problemi e vederli
in senso più generale se non vorremo fra sei mesi discutere di
nuovo dell'Ospedale, se non vorremo di nuovo fra sei mesi discutere
dell'anti-tubercolare, se non vorremo fra sei mesi discutere ancora
se è giusto o non giusto fare l'Istituto psico-medico-pedagogico o
la casa di ricovero dei vecchi sani a Perloz. Il Consiglio
regionale deve essere nelle condizioni di tracciare e di indicare
quali sono le linee di intervento per risolvere questi problemi,
così in grado deve essere di farlo la Giunta, l'Assessorato
competente e direi tutte quelle Commissioni che della Giunta, del
Consiglio ne sono espressione. Perché dico questo? Perché non è
possibile in una moderna società lasciare che il problema
dell'assistenza sanitaria lo risolva l'Ospedale, non è possibile
che la riforma sanitaria la affronti, anche lodevolmente ma secondo
me in modo profondamente sbagliato, il Consorzio anti-tubercolare,
non è giusto che la riforma sia frutto di studio dell'Assessorato
alla Sanità o del Presidente della Giunta, deve essere uno studio e
delle linee politiche con una indicazione che dobbiamo essere
capaci di dare noi attraverso l'apertura di un ampio dibattito con
tutta la gente, in tutte le sedi, in tutti i livelli, in tutti i
Comuni, facendo partecipare a questo dibattito gli operai, i
contadini, i lavoratori, le organizzazioni sindacali. Soltanto così
potremo prefigurare delle linee di sviluppo nella direzione di una
riforma sanitaria. E perché? Leggetevi il documento che ci ha
offerto il Consorzio anti-tubercolare, che si preoccupa, molto
lodevolmente, di molti campi, perché vuol fare il dépistage contro
i tumori, vuol fare una cosa, vuol fare l'altra, sette o otto
argomenti per i quali non vi intrattengo e dice che ringrazia
sentitamente il Presidente della Giunta regionale Dr. Cesare Dujany
che ha posto le premesse perché questo nuovo programma possa
diventare un fatto concreto.
Signor Presidente, è lodevole l'iniziativa, però secondo me va
fuori da ogni quadro di coordinato sviluppo, di coordinato studio
per quanto riguarda la riforma sanitaria della Valle d'Aosta,
quando poi nel fatto specifico questo Istituto ha dei settori di
intervento istituzionali che mi permetto di dire alquanto carenti
se gli stessi dati che ci vengono forniti in questo opuscolo... io
scopro che dal '67 al '69 c'è stata una flessione di T.B.C. in
Valle d'Aosta mentre ci troviamo in una recrudescenza di questa
malattia dal '69 al '72 passando, dicevo, dal 2,8 del '69, al 4,5
in percentuale della popolazione di colpiti di questa malattia,
quando sappiamo che Aosta, per esempio, ha una media di ammalati di
T.B.C. superiore alla media nazionale, allora cominci ad assolvere
fino in fondo quei compiti istituzionali per i quali è stato
creato, perché spetterà a noi, spetterà al Consiglio stabilire
quale sarà il suo compito nella futura riforma sanitaria, non
spetta a questo strumento. Così come non spetta all'Ospedale di
farsi la sua riforma sanitaria, perché noi fra sei mesi, fra un
anno, discuteremo ancora di queste cose proprio perché tutti
vogliono fare tutto e finiranno per farlo male senza un qualche
cosa al di sopra e a monte di queste iniziative che abbia una
funzione di coordinamento e di studio. E vi dicevo che noi siamo
per lo scioglimento degli enti regionali ospedalieri, perché
vogliamo che attorno a questa importante materia che è la salute
dei cittadini non si creino dei centri di potere, che sono poi, in
un'ultima analisi, dei centri che si oppongono ad ogni seria
riforma. Se noi costituiamo all'Ospedale permettiamo di creare un
centro di potere, all'anti-tubercolare un notevole centro di potere
e a tutti quei settori, quegli strumenti che operano nell'ambito
della salute e diventare dei potenti centri di potere, noi avremo
della difficoltà notevole solamente per iniziare una riforma, non
solo per completarla, ecco perché noi siamo per lo scioglimento
anche dell'Ente regionale, vogliamo che l'Ospedale sia uno dei
capisaldi della prevenzione della salute del cittadino, vogliamo
che sia il momento più importante per quanto riguarda la cura della
malattia e vogliamo che diventi un collaboratore per quanto
riguarda la riabilitazione della malattia, ma soltanto se noi
concepiamo in questo modo la funzione dell'Ospedale, soltanto se
noi non permettiamo a questo di diventare un intoccabile, potente,
centro di potere, così a come tutti gli altri potremo prendere
delle iniziative che vanno in quella direzione, così come non è più
possibile che l'Assessorato alla Sanità, di sua iniziativa, ci
ponga la costruzione di strutture sanitarie o assistenziali create
e concepite nel chiuso e nella ristretta segreteria di un
Assessorato così come questo non è possibile neppure alla Giunta,
provvedimenti di questo tipo. Ecco qual è il discorso di fondo, se
lo vogliamo affrontare seriamente, al di là dell'importante, e
ripeto ancora importante, problema della funzionalità
dell'Ospedale, cioè il problema specifico che stiamo studiando.
Quindi noi diciamo, a parte le considerazioni che abbiamo fatto
sull'Ospedale, è necessario che la Commissione alla Sanità, quella
speciale che abbiamo nominato, inizi un serio e preciso studio, le
indagini delle necessità e dei bisogni della cittadinanza
valdostana, partendo cioè dalle esigenze dei cittadini. Soltanto e
soltanto conoscendole, queste esigenze, nei vari settori si può
porre limite e si possono mettere in atto tutti quegli strumenti
necessari per risolvere il problema. È necessario che noi partiamo
subito con la costituzione delle unità locali dei servizi sanitari
e sociali, non possiamo più pensare che la sanità è delegata a un
altro numero di strumenti, è una materia che è corpo unico, che non
può più essere disgiunta perché l'una ha bisogno dell'altra e
viceversa, i medici hanno bisogno dei tecnici e i tecnici
dell'assistenza sociale hanno bisogno dei medici. Ecco, se noi
partiamo e mettiamo un primo mattone, ma in modo serio, impedendo
cioè che ad ognuno faccia la propria riforma sanitaria secondo i
propri tornaconti noi sbaglieremmo e, per non sbagliare un'altra
volta, l'invito che noi facciamo da questi banchi è "colleghi della
Giunta, colleghi delle Commissioni addette, iniziare immediatamente
questo problema, perché questo come altri problemi in Valle d'Aosta
rischiano di diventare esplosivi e rischiano di diventare dei
momenti in cui non riusciremo più a trarne delle... a tenerli in
mano e trarne delle conseguenze logiche".
Ecco, mi pare, se noi facessimo questo sforzo, qualche volta, di
andare oltre al problema specifico che ci viene posto per
inquadrarlo in una situazione più generale, regionale, ritengo che
solo così noi facciamo del bene per la Valle d'Aosta.
Dolchi (Presidente)
- Signori Consiglieri, ci sono ancora
due iscritti a parlare, poi ci sarà il dibattito sull'ordine del
giorno presentato e sulla mozione.
Sono le 12,36. Io chiedo al Consiglio se è opportuno che
continuiamo adesso la discussione o se non è più opportuno
rinviarla alla seduta pomeridiana, tenuto conto che... ecco, vorrei
evitare di fare il rinvio alle 13,15 o alle 13,30. Se il Consiglio
è dell'avviso di fare il rinvio, lo si faccia subito in modo che ci
sia la possibilità di ritrovarci nel pomeriggio.
Fosson (UV)
- Il mio intervento era brevissimo perché
avevo dei chiarimenti da chiedere all'Assessore, tanto per
l'economia dei lavori.
Dolchi (Presidente)
- Ritenete, allora, che si possa
andare ad esaurimento dell'ordine del giorno adesso?
Dujany (DP)
- ...cortesemente al Consiglio se volesse
proseguire i lavori. Altrimenti, di questo passo, non riusciamo più
a fare delle Giunte.
Fosson (UV)
- Io avevo chiesto la parola prima per
chiedere alcuni chiarimenti all'Assessore Benzo. Certo che
l'intervento del Consigliere Monami, se dovessimo seguirlo e
controbatterlo, o entrare negli argomenti che lui ha posto, ci
porterebbe molto lontano. Penso, d'altra parte, che i nuovi
argomenti che sono stati portati e l'allargamento del campo
richieda una discussione più ampia, in un altro momento, forse
prima delle Commissioni e poi di nuovo in aula, perché mi sembra
che c'è molta più carne al fuoco di quello che si portava, o voleva
dire esclusivamente la mozione o l'ordine del giorno. Da quanto è
stato detto dall'Assessore Benzo, volevo chiedere un chiarimento
sulla questione del deficit ... del perché sono state dette diverse
cifre e non ho capito. Vorrei avere le idee chiare. Si è parlato di
un passivo di 2 miliardi e 700 nel bilancio, che è praticamente, 2
miliardi e 700 milioni, che è compensato da un attivo di 2 miliardi
e 100 e tanti milioni. Quindi riducendo il passivo ad alcune
centinaia di milioni.
Si è detto che le rette sono state aumentate. Chiedo quali sono
le ultime rette. E che, praticamente, quell'attivo che dovrebbe
ancora entrare sono le rette che devono essere pagate dagli enti
mutualistici che però hanno delle rette inferiori.
Siccome, da quanto lei ha esposto, io non ho capito con
precisione qual è la situazione, desidererei, attraverso pochissime
cifre precise, avere una illustrazione di questo, cioè quant'è il
passivo, quant'è l'attivo e se l'attivo - che deve essere ancora
incassato, d'accordo - è l'attivo presunto dall'Ospedale o sono in
base alle rette che sono state stabilite dagli Enti.
Parisi (MSI-DN)
- Sarò breve. Signor Presidente, Signori
Consiglieri, ovviamente addentrarsi in una discussione tecnica,
come è stato fatto finora, non è di mia competenza. E penso, e di
questo me ne dovrà esser dato atto, che qualcuno si è addentrato,
ma soltanto per fare della demagogia e per perdere del tempo
inutilmente. Io, invece, voglio discutere su una questione
semplice, elementarissima e discuto su che cosa? Sulla
presentazione della mozione. Sissignore. Il regolamento lo prevede
che a seguito di presentazioni di mozioni si possono presentare
ordini del giorno e altro materiale.
Ma a che fine tutto questo? Al fine di sottrarre quel documento
all'attenzione del Consiglio per svolgere un'altra politica. Quando
si pensi che un ordine del giorno non ha niente a che vedere con
una mozione, ma si cerca soltanto di fuorviare un qualche cosa che
si deve affrontare, è per me - pur ammettendo ciò il regolamento -
non è corretto. Mi sia consentito dirlo.
Nella mozione ho sentito dire che tutto va bene, che qualche
cosa andrebbe anche male. E mi duole dover dire al Consigliere
Bordon sul fatto della richiesta della nomina di una Commissione
che non era tanto per appurare che cosa si faceva in
quell'Ospedale, ecc... ma, Signor Consigliere Bordon, quando si
presentano le mozioni e si chiedono, vero, delle Commissioni,
bisogna dire perché si chiedono queste Commissioni e non posso io
consentire, vero, che dice: ma abbiamo chiesto soltanto perché
volevamo, Nossignore. Vi sono altre Commissioni che possono
fronteggiare altre situazioni.
Ma quando si comincia a parlare, da una parte che va bene,
dall'altra che va male, ovviamente qualche cosa c'è che non va. E
come si può stabilire sino a che punto questo non va? Con la nomina
di una Commissione.
Ora, rivolgendomi ai banchi della maggioranza, che cosa dico? Ma
se tutto va bene, Signori della maggioranza, che male c'è di
nominare una Commissione?
E questa Commissione, vivaddio, verrà qui e dirà "ma noi abbiamo
nominato questa Commissione, ma in effetti, all'Ospedale
Mauriziano, all'Ente Ospedale regionale tutto va bene" e quindi voi
avreste tanta soddisfazione. Ma a questo non si vuol addivenire, e
non lo capisco, non lo capisco.
Ma si portano in campo le questioni sindacali, si portano in
campo un documento sindacale - con tutto il rispetto per i
Sindacati - certo, quando i Sindacati vogliono portare qualche cosa
di costruttivo eh, bisogna accettalo a mani piene.
Ma, Signor Presidente, quando lei ci indirizza una lettera in
data 2 ottobre 1973 e, al quarto capoverso, si legge "pertanto
nel... formale vertenza con l'Amministrazione regionale sugli
argomenti sopra menzionati, fanno presente di aver portato a
conoscenza delle decisioni dei lavoratori valdostani".
Ebbene, mi sia consentito dire: questa, Signor Presidente, è una
minaccia. Perché, o lei addiviene a quelle che sono le conclusioni
o, se no, noi faremo quello che dovremo fare. E non è corretto.
Ora, ritornando alla Commissione, io dico che è necessario
nominarla. Almeno, se qualcuno proprio non la volesse, io, Signor
Presidente, devo dirle, da parte mia, che non ho bisogno di nessuna
Commissione.
L'incarico di Consigliere regionale mi consentirà - e
direttamente ne risponderò di fronte a chi dovrò rispondere - di
accedere in questo Ospedale e non di andare a cercare
l'amministrazione per voler leggere in tutta questa documentazione,
se poi, fra parentesi, non ci comprenderei niente, ma da chi vado?
Al capezzale dell'ammalato, a sentire come è trattato, il perché di
quel trattamento. E così porterò, poi, in Consiglio una
documentazione che, giocoforza, il Consiglio dovrà aprire
un'inchiesta, evidentemente, quando vi sono queste...
Ecco la ragione della Commissione.
Ora, io non capisco perché si deve abbandonare, o si deve
cercare di sottrarre una mozione, che pure è un documento, per
presentare un ordine del giorno e per perdere sempre maggiormente
tempo. Io questo non lo capisco.
Sono favorevole sulla nomina di questa Commissione,
indipendentemente dal fatto che personalmente non ne ho
bisogno.
Grazie.
Bordon (DC)
- Io voglio consumare questo mio secondo ed
ultimo intervento, telegraficamente, perché se no attirerei
giustamente le vostre ire. Però non posso dirvi: io non voglio
polemizzare. No no. Voglio polemizzare perché, fa ridere, quando
veniamo qui, io dico un po' falsamente, non sinceramente "non
vogliamo polemizzare". Dobbiamo polemizzare, perché non possiamo
permetterci il lusso di non puntualizzare certi contorsionismi
dell'amico Monami, che è logico che si trovi in difficoltà e questo
ci fa profondamente piacere.
E, cosa sono questi contorsionismi? Vedete, per tutti quelli che
hanno sentito l'intervento di Monami, la prima preoccupazione sua
quale è stata?
È stata quella di accusare, come al solito, la D.C. di tutte le
pecche che ci possono essere. Naturalmente, risalendo al Governo
centrale dove, anche se ci sono i socialisti insieme al potere, con
i repubblicani, ecc.; gli stessi socialisti che condividono con lui
la maggioranza, la colpa è sempre della Democrazia Cristiana.
Ma io ho detto sempre, con una battuta mia, questo altamente ci
onora e ci fa piacere, e questo altamente ci fa piacere perché come
democristiani valdostani ci distingue da certe parti, da certe
frange politiche che in Valle di Aosta - a Roma specialmente -
vorrebbero essere democristiani e qui sono simpatizzanti dei
comunisti.
Noi non lo siamo simpatizzanti dei comunisti. Non lo saremo mai.
Quindi potremmo qui fare delle lunghe disquisizioni su quello che è
la situazione sindacale, non sindacale. Naturalmente, Monami e il
Partito Comunista attribuiscono sul "Travail", sui loro fogli - c'è
libertà di stampa qui in Italia, lassù non ci sarebbe - ci
attribuiscono tutte quelle colpe che noi non abbiamo, come quella,
per esempio, di essere contrari ai Sindacati.
Qui potremmo fare delle discussioni che non finiscono più, amico
Monami.
Ma cosa mi vuoi parlare e dire "noi siamo contrari ai
Sindacati". Tutte le volte che i Sindacati hanno portato un
problema qui dentro, che noi lo abbiamo condiviso, lo abbiamo
portato avanti, penso come hai fatto tu. Però il problema è un
altro. Tu dovresti essere molto cauto perché, quando parli dei
sindacalisti in Italia, abbiamo possibilità di sciopero. Troppi
scioperi, forse, cosa che là, dove comandi tu, questo non c'è mai.
Questo è pubblico e notorio, è inutile che noi ce lo rivanghiamo
qui dentro.
Ma bisogna ricordarcelo ogni tanto perché, ripeto per l'ennesima
volta, voi siete soltanto democratici là dove comandano gli altri.
Ma là, dove comandate voi, di democrazia non ne fate assolutamente
niente.
E abbiamo tutto un dossier preparato sui Sacharov...
(voce)
...e che voi continuate a fare adesso, perché i
Solzenicyn, i Sacharov...
(voce)
...un momento, lasciatemi
parlare tranquillo, se lui vuol interferire, intervenga pure,
perché generalmente una persona educata quando perde il controllo
così è segno che è toccato sul vivo. Quindi, lasciatelo fare,
lasciatelo andare avanti.
Quindi, quello che noi dicevamo nel '48 voi lo continuate a fare
adesso e noi ne porteremo la documentazione.
Quindi non perdiamo il tempo in questa materia.
Naturalmente che cosa succede? Noi siamo qui e siamo veramente
stupiti che tu abbia avuto questa reazione. Ma noi abbiamo recepito
queste lamentele del sindacato e dei sindacati, perché c'è anche il
tuo. Dei nostri, qui dentro, non c'è nessun sindacato, perché la
CISL non è sindacato della D.C., specialmente in Valle d'Aosta,
l'UIL neanche, la CGIL meno che meno, quindi noi siamo veramente
stupiti che dovevate essere stati i primi della classe a portare
qui dentro questa lamentela dei sindacati. Ma, vi ripeto, e forse
la colpa è mia, Parisi mi ha rimproverato quasi di una mancanza, di
non aver detto chiaramente... no, ho detto chiaramente, Parisi,
quello che volevamo noi con questa mozione. Noi, che cosa abbiamo
voluto dire? Se effettivamente i sindacati attribuiscono tutte
queste carenze alla gestione dell'Ospedale e attribuiscono quei
rapporti umani di cui si riempie sempre la bocca Monami, che poi,
poi non sono applicati in certi posti - e noi lo sappiamo - ebbene,
noi abbiamo voluto pregare il Consiglio regionale di prendere in
esame questo e di nominare questa Commissione.
Naturalmente, a parte quelle cortine fumogene, con tutte quelle
parole infilate una dopo l'altra (che potrebbero anche influire su
qualcheduno che è sprovveduto e che ascolta) che tira fuori Monami
sulla sanità pubblica, su tutte queste storie, su tutte queste
riforme; a parte questo, ci sono delle cose che effettivamente
preoccupano, fanno ridere, dobbiamo naturalmente non patrocinare -
parola sua - questa situazione. Ma noi non abbiamo voluto
patrocinare niente. Noi abbiamo voluto soltanto chiedere una
Commissione che venga qui e ci dica quello che lui vorrebbe dire,
ma non può: il Sindacato ha torto o ragione. Perché ha girato, ha
girato, ha girato e ha finito per dire quasi che i sindacati qui
dicono delle cose inesatte. Ma non può dirlo, perché se dicesse
questo si prende una di quelle sculacciate dalla CGIL formidabili.
Perché qui è venuto fuori un centro di potere, i rapporti
umani.
Ma l'Ospedale può diventare un centro di potere? Ma io questo lo
escludo, non l'ho mai sognato! Io penso che sia giusto che
nell'Ospedale si porti avanti tutti i miglioramenti possibili, in
tutti i settori. Però, io avrei voluto che Monami si alzasse e mi
dicesse, lui che sa tutto "ma qui, questi sindacati, hanno detto
delle cose inesatte, perché lì dentro non ci sono problemi di
rapporti umani nel personale". Perché sarebbe il colmo.
Amministrazione democratica che questo non porta avanti.
Naturalmente, lui torna indietro nella storia, va a vedere il
Mauriziano, va a vedere, non so io, le crociate quando il
Mauriziano è stato formato. Va a vedere la Sadea e la Cogne.
Rimaniamo qui, a questo problema. Quando parleremo di quello
avremo tempo di discutere, di dire quello che pensiamo. Perché, se
no, cerchiamo solo di scappare. E allora io ripeto e dico che, in
fondo in fondo, tutto quello che ha detto Monami, per finire, quasi
quasi dava torto a questi sindacati. Dava torto perché ha parlato
di carenze, ha dato un lisciabbusso all'Assessorato: che è l'ora di
finirla con questo Assessorato, in ambienti chiusi, che ci porti
fuori i problemi. Ma questo è roba tua, non è mica roba mia.
Io ho la fortuna, in questo momento, di essere all'opposizione,
cosa che loro hanno avuto sempre in campo nazionale, dove è facile
fare l'opposizione. Qui è un po' più difficile per loro, perché è
più facile per noi; guarda la combinazione! Però abbiamo sentito la
Giunta, la Giunta deve portare avanti questi problemi al più
presto.
E chi non è d'accordo su questo? Siamo tutti d'accordo. La
Giunta porti avanti tutti questi problemi, però rimaniamo a questo
odierno.
Ha detto una cosa che io ho rilevato da Monami e che condivido e
che mi era sfuggita. Dice: io vorrei questa Commissione
speciale.
È vero, perché in mezzo a tante Commissioni, anzi, non si può
neanche scherzare perché l'ora è tarda. Ma, ad un certo momento,
noi, qui, con l'autonomia nostra regionale ridevamo. A Roma, quando
i problemi andavano avanti, si faceva la Commissione, la
sottocommissione, l'altra sottocommissione.
Noi ci avviamo su questa strada qui. Perché ieri abbiamo sentito
parlare "la sottocommissione alla sanità" mi sembra che tu abbia
detto questo.
Ora, è vero, noi qui abbiamo già due Commissioni, c'è quella che
io chiamo sanitaria permanente, che è chiamata così, poi c'è
l'altra speciale. Mi era sfuggito, pur avendone parlato anche ieri
sera. Forse è bene che si faccia una cosa: vedere se possiamo
ritoccare, tutti d'accordo, all'unanimità, togliendo, aggiungendo
questo nostro ordine del giorno. Se siamo tutti d'accordo noi... se
no io chiederei due minuti di sospensione. Poi, eventualmente, se è
il caso, invece di dire ad una Commissione nuova, di nuova
creazione, affidiamolo pure a questa Commissione sanitaria speciale
che, se non sbaglio, ha come rappresentanti tutte le forze
politiche della Regione e che si occupa già di un po' tutta la
riforma sanitaria, se non sbaglio. E, naturalmente, noi siamo qui
pronti ad adattarci.
Ma non ci attribuiscano delle colpe che noi non abbiamo. E se ce
le vogliono dare, tanto abbiamo le spalle larghe, siamo abituati da
tanti anni a sopportarle e quindi io non avrei altro da aggiungere
se non, forse, chiedere una sospensione di 5 minuti per vedere se
riusciamo a concordare questo, se possiamo fare qualcosa. Io mi
preoccupo di fare questa richiesta perché potrebbe anche essere
rifiutata, ma se vogliamo trovare una quadra proprio per arrivare a
qualche cosa di concreto. Non so, perché poi, voi ci bocciate la
mozione, oggi con la democrazia, col suo numero, lo permette. Noi,
d'altronde, l'ordine del giorno possiamo sempre votarlo. Se non lo
facciamo per ripicca. Perché anche se l'ordine del giorno comporta
forse meno, ma si avvicina molto alla nostra mozione.
Quindi, io dicevo, discutiamola, non c'è Chanu, vedete un po' se
si può avere questo incontro.
Dolchi (Presidente)
- Consigliere Chanu, il Consigliere
Bordon ha chiesto una sospensione di 5 minuti per vedere se può
essere concordato un ordine del giorno unico che, mi sembra,
comporterebbe poi di conseguenza il ritiro della mozione.
Prima di arrivare a questa sospensione vorrei chiedere
all'Assessore Benzo e al Presidente della Giunta se ritengono, a
norma di Regolamento, di concludere la discussione generale.
Mappelli (DC)
- Chiederei, prima di sospendere il
Consiglio, visto che qui, nelle premesse, ci sono delle
dichiarazioni che io non conosco, chiederei solo gentilmente al
Presidente della Giunta di chiudere e di informarci di quelle che
sono state le sue eventuali iniziative, di modo che noi ne teniamo
conto per concordare eventualmente su questo ordine del giorno.
Dolchi (Presidente)
- Ecco, prima ancora, vorrei un
chiarimento dal presentatore dell'ordine del giorno per quanto
riguarda la parte finale "demanda alla competente Commissione
consiliare per la Sanità".
Vorrei, per la precisione dell'Assemblea, sapere se è la
Commissione consiliare permanente per la Sanità o la Commissione
consiliare speciale per la Sanità...
(voci) ...
allora, la
Commissione consiliare speciale per la riforma sanitaria. Con
questa correzione, la parola all'Assessore Benzo e poi al
Presidente della Giunta.
È chiusa la discussione generale.
Benzo (DP)
- Rispondevo velocemente e quindi non faccio
conclusioni perché mi pare che, già dall'intervento precedente,
dopo l'esposizione di una situazione di fatto e la constatazione di
quelli possono essere, in base alle carenze lamentate, gli
interventi che possono essere effettuati, mi pare che la Giunta e
l'Assessorato siano pienamente concordi.
Per quanto riguarda le cifre, a me, da quanto risulta la
comunicazione dell'Ente ospedaliero ben inteso, il deficit di
cassa, a tutt'oggi, sarebbe di due miliardi e 200 milioni. Deficit
di cassa...
(voce)
...i crediti con gli Enti mutualistici 2
miliardi 500 milioni. La retta che lei mi domanda, attuale, è di
18.900 lire, approvata dall'Ente tutorio.
Il Presidente della Giunta preciserà altre cose proprio in
merito a questo particolare con gli interventi che abbiamo fatto e
che ha fatto in modo particolare il Presidente.
Dujany (DP)
- Vorrei sinteticamente concludere questa
discussione ringraziando i presentatori della mozione e tutti
coloro che hanno partecipato alla discussione su questo
importantissimo argomento.
Mi pare che la discussione si è svolta sotto questi due punti di
vista; un primo aspetto il controllo e l'esame da parte del
Consiglio sul funzionamento dell'Ospedale, dell'Ente ospedaliero
con i suoi vari aspetti riguardanti e il personale e naturalmente
tutti gli altri aspetti del funzionamento di questo Ente.
C'è stata una presa di coscienza, naturalmente, dei passi fatti
avanti da questo Ente dal momento della sua istituzione, e sono
state sottolineate numerose carenze e mi pare sia doveroso che
Giunta e Consiglio seguano questo grossissimo Ente che ha una
importanza, direi, particolare per la salute della nostra
popolazione. Iniziative direi di confronto e di contatti con l'Ente
stesso sono state prese anche dalla Giunta regionale, ed era
doveroso che lo facesse, e hanno avuto luogo parecchi incontri con
il Consiglio di amministrazione per verificare queste difficoltà
dinanzi alle quali si trovava, in questo momento comprensibile di
crescita e di sviluppo dell'Ente ospedaliero, difficoltà che sono
state ampliamente elencate, naturalmente, di rapporti sindacali,
difficoltà di organizzazione amministrativa interna, difficoltà di
organizzazione e di reperimento di medici e di specialisti,
difficoltà di reperimento di organizzazione di personale esecutivo
e di personale tecnico e paramedico.
Naturalmente, gli incontri sono avvenuti anche con le
Organizzazioni sindacali e con vari gruppi, anzi, di lavoratori che
hanno fatto presente tutte queste numerose manchevolezze, che però
attengono, si riferiscono sempre, al funzionamento dell'Ente nella
sua realtà odierna che dobbiamo, ripeto, controllare, che dobbiamo
verificare e che dobbiamo naturalmente essere a fianco per far sì
che possa crescere nel miglior modo possibile.
Però, non dimentichiamo quale è la funzione dell'Amministrazione
regionale nei riguardi di questo Ente, non vorrei che la funzione
dell'Amministrazione regionale sia solo quella di controllare il
funzionamento di un Consiglio di amministrazione da lei nominato e
si limitasse ad una azione di critica e ad una azione, direi, anche
di valutazione del lavoro fatto e non adempisse al suo compito.
Cioè, mi pare che il compito dell'Amministrazione regionale sia
soprattutto questo: di verificare quale è la funzione dell'Ospedale
regionale in relazione ai bisogni sanitari della nostra
popolazione, ed è proprio per questa funzione che la Regione ha, di
stabilire determinati indirizzi ai quali deve sopportare, sotto i
quali devono subire le scelte del Consiglio di amministrazione, che
essa deve adempiere a questo compito. E credo che qui siamo tutti,
io compreso, assolutamente impreparati a stabilire quali sono i
bisogni sanitari della nostra popolazione.
Il discorso concreto, che potremmo probabilmente anche
costituire tutte le Commissioni che volete, però, ad un certo
momento, se non abbiamo questi dati chiari dei bisogni sanitari
della nostra popolazione noi non saremo mai in grado di dare degli
indirizzi chiari di orientamento, di sviluppo dell'Ente
ospedaliero.
Si è parlato di finanziamenti per attrezzature, perché l'Ente
ospedaliero non riesce ad assorbire i finanziamenti che la Regione
gli mette a disposizione per acquisto di attrezzature; perché, mi
pare responsabilmente, non è in condizioni di dare una quantità
tale di attrezzature che possano essere veramente utili per
raggiungere le finalità sanitarie nei riguardi della popolazione o
per mancanza di personale medico o paramedico o per mancanza di
locali o perché questo tipo di attrezzature di cui ha ... non sono
valide per il tipo di assistenza che deve dare.
Si è parlato di rene artificiale, io mi chiedo questo: è una
iniziativa valida o non valida il rene artificiale in un Ospedale
alla dimensione della Valle d'Aosta?
Se i ricoverati che hanno bisogno di rene artificiale della
Valle d'Aosta si riducessero a pochissime unità, vale la pena
stabilire un indirizzo di questo genere? Sopportando delle spese
eccessive, attraverso tutta una organizzazione medica di
specializzazione e paramedica per assistere pochissime persone? non
ci converrebbe indirizzare i nostri finanziamenti organizzando
meglio l'attrezzatura e il personale in altri settori dove la
quantità dei ricoverati potrebbe essere di molto superiore e
cercare di indirizzare queste poche unità di altissima
specializzazione verso ospedali di entità maggiore dove
naturalmente si possono raggruppare questi tipi di
specializzazione?
Cioè, dobbiamo fare in modo di dare determinati indirizzi per
cui lo sviluppo dell'Ospedale avvenga nel modo migliore possibile
sul piano dei mezzi, sul piano di uomini e sul piano degli
strumenti, senza avere delle spese eccessivamente onerose, diciamo,
installando dei servizi che potrebbero essere utili ma che
potrebbero essere eccessivamente costosi in rapporto al tipo di
assistenza sanitaria di cui la nostra Regione ha bisogno.
Quindi è proprio per questo motivo che la Giunta ritiene di
dover iniziare, e ha già dato l'incarico di iniziare, proprio
questa analisi veramente metodica delle varie, dei vari bisogni
sanitari esistenti in Valle d'Aosta, perché solo dopo che abbiamo
avuto questa analisi, naturalmente, della quantità e della qualità
dei ricoveri sia della nostra popolazione, sia dei ricoveri di
passaggio nella nostra Regione, noi possiamo avere reale e concreta
per poter stabilire un certo tipo di programmazione e di indirizzo
direi ospedaliero, altrimenti rischieremmo di fare dei bei discorsi
che rischiano di cadere nel vuoto senza riposare su elementi
concreti o su valutazioni di considerazioni e di studi che siano
reali.
E concludo, per non allungare, dando un'informazione al
Consiglio e in modo particolare, mi pare, ad un problema
sottolineato da parecchi Consiglieri, dal Consigliere Fosson, per
quanto riguarda il problema dei finanziamenti e delle rette
ospedaliere.
La Presidenza della Giunta, il 31 luglio del 1973, sollecitava
il Ministro del Lavoro, il Ministro della Sanità e i vari
Presidenti degli Istituti assistenziali perché provvedessero ad
aggiornare le loro tariffe, e nella lettera si diceva che l'Ente
ospedaliero versa in difficoltà finanziarie, che tale situazione ha
avuto inizio fin dal 1970, data di istituzione dell'Ente
ospedaliero. Le somme ancora, direi, a debito degli Istituti
mutualistici, al 30 aprile del 1973, risalivano a 2 miliardi e
sette milioni, l'Assessore Benzo vi ha comunicato le cifre più
recenti, 1.600.000.000 a carico dell'INAM, 122 milioni a carico
dell'ENPAS, 78 milioni a carico dell'INADEL, 23 a carico
dell'ENPALS, 112 milioni a carico dell'INAIL, 22 milioni a carico
dell'INPS.
Quindi, questo mancato pagamento costituiva un credito a favore
dell'Ente ospedaliero che supera i due miliari e si chiedeva,
quindi, a questi Istituti di voler intervenire e al Ministero,
anche, del Lavoro e della Sanità di voler intervenire per adeguare
le loro tariffe in rapporto all'adeguamento delle tariffe stesse
stabilite dall'Ente ospedaliero e approvate dall'Amministrazione
regionale.
Informo che le tariffe nel 1969 erano di questo tipo: 69.550,
nel 1970 8.600, nel 1971 12.950, nel 1972 17.200, nel 1973 18.950.
Questi Istituti rimborsano all'Ente ospedaliero una cifra, se non
vado errato, attorno alle 8.500 lire al giorno ricoverato, contro
le 18.950 giorno ricoverato fissato, e concludevo che per le
considerazioni di cui sopra "si confida nella sollecita definizione
della grave pendenza amministrativa e anche ad evitare gravi
difficoltà finanziarie che potrebbero costringere l'Ente
ospedaliero a vie legali per il recupero coatto di ingenti
crediti".
Da quella data - 31 luglio - non ho ricevuto alcuna risposta; mi
risulta che in questi giorni dovrebbe aver luogo un incontro fra
l'Ente ospedaliero e tutti questi istituti previdenziali affinché
si possa vedere di trovare una soluzione sul piano finanziario.
Questo è estremamente importante perché il comportamento
dell'INAM, naturalmente, comporta anche un certo comportamento da
parte di quegli enti assistenziali che sono finanziati
dall'Amministrazione regionale, e voglio soprattutto alludere agli
enti mutualistici dei commercianti, agli enti mutualistici dei
coltivatori diretti, agli enti mutualistici degli artigiani, i
quali logicamente, malgrado che ricevano contributi dalla Regione,
continuano a pagare queste tariffe di questo importo perché
nessuno, naturalmente, vuole passare avanti al capo fila che è
rappresentato, naturalmente, dall'INAM, quando poi in Valle d'Aosta
l'INAM, fortunatamente, è un istituto che non è passivo, anzi pare
che versi una discreta quantità di denaro alla sede centrale.
Quindi, direi, il problema del finanziamento è un altro problema
che va affrontato e che va analizzato e direi che la Valle d'Aosta
forse, l'Ente ospedaliero della Valle d'Aosta, che ha la tariffa
massima di 18.900 lire, mi pare - come già è stato detto se non
vado errato da Bordon - che è meno alta di tanti altri istituti
ospedalieri, è quella che ha le tariffe più basse, perché l'aumento
delle tariffe ha subìto un certo meccanismo fissato dal Ministero
del Lavoro che scattava in rapporto a determinate percentuali, in
rapporto alle tariffe esistenti nel 1969, già estremamente basse.
Ecco, credo di poter concludere soprattutto prendendo l'impegno di
continuare ad avere questi contatti che, col Consiglio di
amministrazione dell'Ente ospedaliero - per quanto riguarda la
Giunta - e con le organizzazioni sindacali, per verificare questa
crescita e questo comportamento interno e, nello stesso tempo, di
poter portare al Consiglio regionale una relazione precisa relativa
ai bisogni sanitari della popolazione della Valle d'Aosta, affinché
si possa, successivamente, fare delle scelte precise sulla riforma
o sugli orientamenti o sugli indirizzi da dare al Consiglio di
amministrazione dell'Ente ospedaliero.
Fosson (UV)
- Solo un chiarimento. Ringrazio il
Presidente.
Volevo solo chiedere, l'ammontare dei due miliardi e rotti al 30
aprile 1973 di credito e attualmente 2 miliardi 500 milioni sono
conteggiati in base alla tariffa di 8.500 giornaliere dei vari
enti, o in base ai vari scaglioni di tariffe aggiornate per i vari
anni e quindi che l'Ospedale dice "io ho avuto queste varie
tariffe, quindi il mio credito è questo", mentre i vari istituti
pensano in questo momento solo di dare le 8.500. solo questo
chiarimento, se è possibile, altrimenti me lo darete un altro
momento.
Dujany (DP)
- ...se ho capito bene. È dovuto alla
differenza scaglionata nei vari anni. Cioè è il globale, diciamo,
della differenza di quello che hanno pagato e di quello che
avrebbero dovuto pagare.
Quest'anno 8.500. L'anno scorso, mi pare, 7 mila e 800.
Differenza.
Dolchi (Presidente)
- Consigliere Mappelli, non è che
riapriamo la discussione.
Mappelli (DC)
- No, adesso siamo alla conclusione.
Voglio fare una domanda al Presidente per poter valutare la
questione di quest'ordine del giorno e, di conseguenza...
(Dolchi:
Ah, sull'ordine del giorno, benissimo)
...eventualmente ritirare la mozione. Se non si ritira la mozione,
va in votazione.
Dolchi (Presidente)
- È aperta la discussione sull'ordine
del giorno.
Mappelli (DC)
- Qui vedo che è scritto "preso atto delle
iniziative sin qui assunte dal Presidente (3° capoverso, 3° comma,
pardon) della Giunta regionale, dei colloqui avuti con le parti
interessate".
Ecco, qui nelle premesse, io chiedevo al Presidente se aveva
avuto dei colloqui - quando si dice "con le parti interessate" - se
aveva avuto modo di incontrare sia le Organizzazioni sindacali, sia
l'Ente ospedaliero, o viceversa. Questo è avvenuto? Anche i
sindacati?...
(voce) ...
ho capito. Allora, per quanto
riguarda "demanda" noi proporremmo "alla competente Commissione
consiliare", si tolga "per la sanità attualmente in funzione"
perché secondo me non ha nessuna importanza, "speciale per la
riforma sanitaria, di prendere contatti con l'Amministrazione
dell'ente anche in relazione alla situazione sanitaria in generale,
riferendo (è da aggiungere) al Consiglio circa la reale situazione
riscontrata". Punto e basta.
Andrione (UV)
- Probabilmente non ha bisogno di risposta,
ma la mia domanda è questa: se oggi, 31 ottobre, alle 1 e un quarto
del pomeriggio, il Presidente della Giunta annuncia che si sta
preparando un'inchiesta documentata per sapere quali sono i bisogni
sanitari della popolazione valdostana, a che cosa sono serviti
tanti anni di programmazione e tanti studi...
Io, francamente, sono letteralmente caduto dalle nuvole, ma ci
riserviamo di riparlarne in una prossima riunione.
Mappelli (DC)
- D'accordo con te, Mario. E questo è
valido per tutti i settori della programmazione valdostana.
Di Stasi (PSI)
- Anch'io non ho parlato prima
quindi...
Dolchi (Presidente)
- Parliamo sull'ordine del giorno,
quindi tutti possono parlare, anche quelli hanno parlato prima.
Di Stasi (PSI)
- D'accordo. Io proponevo, per quanto
riguarda l'ordine del giorno presentato dal Capogruppo Chanu dei
Democratici Popolari, al secondo capoverso, quando diciamo "preso
atto del documento delle Organizzazioni sindacali", non è esatto
dire "preso atto" perché se no, in questo modo, accettiamo tutto
quanto le Organizzazioni sindacali hanno fatto rilevare. Quindi, io
- e credo che anche il Consigliere Caveri avesse espresso dei dubbi
su questo secondo capoverso - perché, dicendo "prendo atto", io non
sono d'accordo.
Riserve le aveva fatte il Consigliere Caveri. Riserve ne avrei
da fare anch'io. Quindi direi "presa visione del documento delle
Organizzazioni sindacali". A me pare la dizione più esatta.
Perché se no, noi diciamo che accettiamo tutto quanto le
Organizzazioni sindacali hanno detto nel loro documento.
Andrione (UV)
-
(in lontananza)
...se no andiamo
avanti per un'ora. Scusi, ma perché non sospende per 5 minuti.
Perché se ognuno apporta delle variazioni non si capisce più
niente.
Dolchi (Presidente)
- Allora, c'è qualcuno che chiede
ancora la parola? La seduta è sospesa per 5 minuti.
La seduta è sospesa dalle ore 13,18 alle ore 13,28.
Dolchi (Presidente)
- I proponenti dell'ordine del giorno
e i presentatori della mozione vogliono chiarire, o il testo che mi
è stato dato, concordato, può essere messo direttamente ai voti
senza ulteriori commenti?...
(voce: ...leggere il testo che è
già stato concordato) ...
allora do lettura.
Mappelli (DC)
- Volevo dire che, per agevolare il compito
su questo problema, abbiamo ritenuto di ritirare la mozione.
Dolchi (Presidente)
- Do lettura dell'ordine del giorno,
che risulterebbe il seguente:
"Il Consiglio regionale
Preso atto della migliorata situazione dell'Ospedale
regionale rispetto alle precedenti gestioni, pur considerandola
ancora inadeguata in relazione alle necessità della Regione, nonché
delle carenze alle quali occorre urgentemente sopperire
nell'interesse degli assistiti;
presa visione del documento delle Organizzazioni sindacali
sulla situazione dell'Ente;
preso atto ancora dei contatti avuti dal Presidente della
Giunta e dalla Giunta regionale con le parti interessate;
nella riaffermata consapevolezza che solo attraverso la
gestione democratica dell'Ente, sulla base dei principi informatori
che dovranno caratterizzare la riforma sanitaria, l'Ente medesimo
potrà risolvere i numerosi problemi di istituto e di assetto ancora
esistenti;
Invita
la Giunta regionale a seguire, con il massimo impegno,
l'evolversi della situazione dell'Ente, sollecitando la promozione
di incontri chiarificatori tra il Consiglio di amministrazione
dell'Ente e le Organizzazioni sindacali, non esclusa la
partecipazione della Giunta stessa, se la situazione dovesse
imporlo;
Demanda
alla competente Commissione consiliare speciale per la
riforma sanitaria, attualmente in funzione, di prendere contatti
con l'Amministrazione dell'Ente, anche in relazione alla situazione
sanitaria in generale, riferendo al Consiglio stesso circa la reale
situazione riscontrata."
Caveri (UV)
- Io vorrei sapere sino a quando siamo in
tempo di fare la dichiarazione di voto. Perché mi riservo di fare
una dichiarazione di voto su questo ordine del giorno.
Dolchi (Presidente)
- Se non ci sono chiarimenti,
passeremo poi alle dichiarazioni di voto. Se non ci sono ulteriori
chiarimenti.
Caveri (UV)
- Allora sarò in tempo successivamente...
(Senz'altro, risponde Dolchi)
Dolchi (Presidente)
- Sull'ordine del giorno, sulle
proposte di emendamento che sono state concordate, ci sono altri
che chiedono la parola? Possiamo considerare quindi definitivo
questo testo che sarà messo in votazione e sul quale darò la parola
per dichiarazioni di voto?
Iniziamo quindi le dichiarazioni di voto, sempre sull'ordine del
giorno, premesso che i presentatori della mozione hanno poi
chiarito la loro intenzione di ritirare la mozione stessa. La
parola al Consigliere Caveri.
Caveri (UV)
- Io voto a favore di questo testo
concordato, però intendo anche spiegare perché ho insistito a che,
nel 2° comma, ci fosse l'espressione "presa visione del documento
delle Organizzazioni sindacali sulla situazione dell'Ente".
Ho insistito per questa modifica perché non voglio ingoiare
certe contraddizioni e certe dichiarazioni equivoche che abbiamo
sentito durante la discussione.
E ciò io affermo in base a questa dichiarazione, che se è vero
quanto dice il rapporto sindacale, secondo il quale tutto va male,
allora non è vero quanto hanno detto certi Consiglieri, secondo i
quali tutta va bene.
Questo io lo affermo per la serietà del dibattito.
Insomma, o è vero quello che dice il rapporto dei sindacati e,
allora, 4 in profitto, oppure è vero quanto hanno detto certi
Consiglieri, e allora dobbiamo dare 30 e lode. Ma, evidentemente,
si tratta di affermazioni patentemente, visibilmente contradditorie
e si fanno le dichiarazioni contradditorie quando si vuole salvare
la capra e i cavoli nello stesso tempo.
Dolchi (Presidente)
- Altri Consiglieri per dichiarazioni
di voto? Se non ci sono altri Consiglieri per dichiarazioni di
voto, metto ai voti l'ordine del giorno concordato e testé letto
dal Presidente del Consiglio.
Chi è d'accordo è pregato di alzare la mano. Grazie. Chi non è
d'accordo? Chi si astiene? Il Consiglio approva.
