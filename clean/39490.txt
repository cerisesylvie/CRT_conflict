Classificazione
CONSIGLIO REGIONALE
Costituzione e funzionamento degli organi consiliari



Oggetto del Consiglio n. 2654 del 21 marzo 2017 - Resoconto
OGGETTO N. 2654/XIV - Accettazione delle dimissioni
rassegnate dal Consigliere Joël Farcoz dalla carica di
Vicepresidente del Consiglio regionale e elezione dei Consiglieri
Antonio Fosson e Joël Farcoz alla carica di Vicepresidenti del
Consiglio regionale.
Rosset (Presidente) -
Punto n. 2 dell'ordine del giorno.
In data 17 febbraio 2017 il Consigliere Marco Viérin ha rassegnato
le dimissioni dalla carica di Vicepresidente del Consiglio
regionale; in data 10 marzo 2017, con provvedimento n. 2649/2017,
il Consiglio regionale ha preso atto della sospensione temporanea
dalla carica del Consigliere regionale Marco Viérin, come accertata
dal decreto del Presidente del Consiglio dei ministri in data 7
marzo 2017. Ai sensi dell'articolo 117bis del Regolamento interno
del Consiglio, i Consiglieri e gli Assessori regionali sospesi
dalla carica ai sensi di legge decadono automaticamente dalle
cariche di Presidente della Regione, Assessore, Presidente e
Vicepresidente, Segretario del Consiglio e delle Commissioni
consiliari e da componenti delle Commissioni consiliari e di tutti
gli altri organi collegiali di nomina consiliare. In data 16 marzo
2017 il Consigliere Joël Farcoz ha rassegnato le dimissioni dalla
carica di Vicepresidente del Consiglio regionale. Il Consiglio è
pertanto chiamato a procedere all'accettazione delle dimissioni
rassegnate dal Consigliere Joël Farcoz dalla carica di
Vicepresidente e ad eleggere due nuovi Vicepresidenti del Consiglio
regionale.
Pongo intanto in votazione l'accettazione delle dimissioni del
Vicepresidente Joël Farcoz. Dichiaro aperta la votazione. La
votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Possiamo passare all'elezione dei Vicepresidenti? Ha chiesto la
parola il collega Perron, ne ha facoltà.
Perron (UV) -
Il nostro gruppo porge il benvenuto al
nuovo collega: le auguriamo un ottimo lavoro in quest'aula.
Presidente, io mi permetto di porre una sorta di pregiudiziale
politica perché mi sarei aspettato, ci saremmo aspettati che lei ci
dicesse qualcosa in più che una semplice comunicazione notarile di
quello che è avvenuto. Non credo che, a fronte di questo
bouleversement
che c'è stato, oggi sia sufficiente venire
qui a dire: "il Capogruppo "X" è stato sostituito dal Capogruppo
"Y", c'è una nuova formulazione e tout va bien Madame la Marquise".
Il punto che lei sta per mettere in votazione è: "Nomina di nuovi
Vicepresidenti e Segretari del Consiglio" e detto così sembra quasi
una normalissima ricomposizione che in qualche modo le cose debbano
essere rifatte come se nulla fosse successo e credo che chi ha
l'intelligenza di capire capisce benissimo che le cose non sono in
questi termini. Gli assetti di quest'aula si sono radicalmente
diversificati, si sono quasi contrapposti: chi era in opposizione,
salvo il collega Cognetta, è passato in maggioranza, alcuni
totalmente in Giunta; chi rappresentava la Giunta è passato
all'opposizione...una parte di esso lo sosteneva.
Ora, al di là delle dinamiche di com'è avvenuto questo passaggio
- sul quale, Presidente Rosset, le assicuro che torneremo -, è
evidente che l'Ufficio di Presidenza nella sua globalità, secondo
noi, dovrebbe anche rappresentare un momento di sintesi tra gli
schieramenti che ci sono in aula. È un po' singolare che lei non
senta o non abbia sentito in queste settimane neanche l'esigenza di
chiamarci e di dirci come ci si rapporta in questo nuovo quadro
politico. I nostri due colleghi hanno dato prova anche di
sensibilità politica nel dimettersi - ed è la votazione che abbiamo
appena fatto -, nel rassegnare le dimissioni per azzerare gli
organi e per giungere, per quanto possibile - e questo sarebbe
auspicato -, magari ad una ricomposizione quanto meno "condivisa",
quel termine che ci siamo sentiti ripetere per tutta la
legislatura. Credo che oggi trovarci qui e dirci: "provvediamo alla
sostituzione
tout court
come se niente fosse"...Presidente
Rosset, le chiediamo qual è la sua posizione. Per lei è normale
presentarsi così senza che lei ci esprima una sua opinione su
questo passaggio? Qual è il suo avviso, qual è la sua posizione?
Per lei va bene così, Presidente Rosset?
Tout va bien?
Lei è
stato eletto da una maggioranza, noi abbiamo contribuito...a fronte
di un nuovo progetto politico, lei oggi viene qui, fa finta di
niente: "è tutto perfetto, procediamo alla nomina dei Vice e io me
ne rimango Presidente". Considerandola un uomo di esperienza
politica, avremmo gradito che lei avesse fatto un passaggio con i
nostri gruppi e ci avesse detto come ci poniamo, o se non lei, il
Capo della maggioranza Marquis.
Quando ha detto che questo nuovo progetto è un progetto aperto -
poi magari ci spiegherà il senso di questo -, Presidente Marquis,
avremmo gradito che da parte di qualcuno ci fosse un tentativo di
dialogo per capire come arrivavamo... Io mi permetto di porre in
premessa questo, Presidente Rosset, prima di arrivare alle
elezioni, prima delle nomine: noi ci aspettiamo che lei chiarisca
un po' l'atteggiamento, l'approccio, cosa pensa di rappresentare,
qual è il suo atteggiamento e la sua opinione di fronte a questo
quadro che è radicalmente mutato.
Presidente -
Ci sono altri interventi? I passaggi dovuti
sono stati fatti, cosa devo fare? Nella Conferenza dei Capigruppo
se n'è parlato, non c'è null'altro da rispondere. Capisco la
situazione, lo scoramento da parte della composizione che oggi è in
minoranza, non è che posso fare diversamente, seguo l'iter della
procedura.
Stamattina in Capigruppo è stata proposta la sostituzione dei
candidati all'interno dell'Ufficio di Presidenza. L'Ufficio di
Presidenza prevede un componente di maggioranza e uno di minoranza
sia per il Vicepresidente che per il Segretario, non è che ci sono
altre formulazioni da attivare. Chiedo quindi se ci sono altri
interventi. Se non ci sono altri interventi, possiamo procedere? Ha
chiesto la parola il collega Perron, ne ha facoltà.
Perron (UV) -
Insisto, io sento la possibilità di
chiederglielo perché lei è eletto ed è Presidente anche grazie ai
nostri voti. Io chiederei di poter portare queste considerazioni in
una Conferenza dei Capigruppo per capire se è il caso di inserire
un nuovo punto per fare un ragionamento, perché la risposta che ci
ha dato è una risposta da notabile, da notaio che non ci soddisfa,
evidentemente non ci soddisfa e quindi, da questo punto di vista,
chiedo una riunione dei Capigruppo per poter discutere di questo
argomento.
Presidente -
La riunione della Conferenza dei Capigruppo
è concessa.
La seduta è sospesa dalle ore 15:49 alle ore 16:10
.
Rosset (Presidente) -
Possiamo riprendere i lavori. Ha
chiesto la parola il collega Perron, ne ha facoltà.
Perron (UV) -
Solo per esprimere pubblicamente all'aula e
anche pubblicamente una sorta di delusione perché avremmo
apprezzato da parte sua, Presidente Rosset, un gesto di buon gusto
istituzionale, di garbo non politico ma istituzionale, che ci fosse
stata da parte sua una disponibilità, che le abbiamo chiesto, a
fare un passo indietro per ragionare ad una composizione
dell'Ufficio di Presidenza nella sua globalità che fosse una
composizione condivisa e voglio essere molto chiaro: sulla
Presidenza del Consiglio l'opposizione non intendeva avanzare
nessuna candidatura. A noi sarebbe andata bene anche una persona
proposta dalla maggioranza che non fosse lei - e le spiegherò
perché - ma che noi avremmo anche votato proprio per partire sulla
Presidenza del Consiglio con un ragionamento condiviso, dopo si
sarebbe formato a seguire l'Ufficio di Presidenza. Lei di là, un
po' anche sbeffeggiando, ha detto che lei non dà le dimissioni, noi
ne prendiamo atto.
Le ricordo con dispiacere che, a seguito di un percorso
politico, altri si sono dimessi per fare posto a lei, quindi per
raccogliere una nuova geografia politica che si andava costruendo
all'interno di quest'aula. Noi ci permettiamo di chiederle un passo
indietro perché in questa fase per come l'ha gestita - ma ci
torneremo - lei non ha garantito l'imparzialità e l'equidistanza
nell'aula. Lei non è stata quella figura
super partes
che
credo tutti ci aspettavamo. Attenzione, l'essere super partes non
presuppone il fatto che una persona all'interno di quest'aula non
abbia una sua convinzione politica o una sua appartenenza partitica
o di movimento nel modo più assoluto: significa che nel momento in
cui si esercitano le funzioni dell'aula, soprattutto quando è
composta da una minoranza che raccoglie all'incirca il 50 percento
dei seggi, perlomeno anche sulle procedure regolamentari ci sia
l'esigenza, la sensibilità, il garbo e il buon gusto, ecco, un
Presidente super partes che sente le esigenze dell'aula di tenere
conto anche delle esigenze che vengono avanzate dalla minoranza.
Questo abbiamo obiettato di questa fase, questo condanniamo di
questa fase politica del suo operato che, secondo noi, non ha
rappresentato una Presidenza equidistante, non ha rappresentato una
Presidenza super partes. Ancora oggi, e ci torneremo ancora, non ci
ha convinto assolutamente come lei ha gestito questa fase molto
difficile, anche da un punto di vista dei rapporti con le
opposizioni: il mettere tutti i Consiglieri nella condizione di
poter lavorare serenamente e di essere informati dei passaggi. Non
è avvenuto con i nostri membri dell'Ufficio di Presidenza, non è
avvenuto nel momento in cui si sono convocate le Commissioni e i
Capigruppo. Le abbiamo chiesto un passo indietro, se poi la
maggioranza convergeva nuovamente sul suo nominativo, benissimo, ve
lo votavate, noi non avremmo votato, ma perlomeno era espressione
di un'altra maggioranza. Non sedeva a quel posto grazie al nostro
voto determinante che abbiamo contribuito a dare per eleggerla
Presidente. Abbiamo chiesto chiarimenti, non ci sono arrivati.
Presidente Marquis, a me stupisce il suo silenzio perché, come
capo della maggioranza, batta un colpo o in aula o in Capigruppo,
dica qualcosa. Ci dica qualcosa, cosa pensa, cosa vuole dire, cos'è
questa proposta aperta che ci ha decantato e sulla quale chiediamo
lumi anche relativamente alla composizione dell'aula per quanto
riguarda gli uffici istituzionali. Noi prendiamo atto, Presidente,
di questo suo rifiuto, le esprimo e le esprimeremo tutto il nostro
disappunto per un inizio non condiviso, soprattutto quando
l'opposizione rappresenta all'incirca il 50 percento dei seggi in
questo Consiglio, sono 16 componenti. Credo che buon gusto e garbo
istituzionale obbligava a tenere conto delle sensibilità diverse:
17, c'è anche Ferrero. Chiedo scusa, collega Cognetta, con Ferrero
siamo 17. Detto questo, prendiamo atto e seguiremo l'evolversi del
dibattito.
Presidente -
Ci sono altri interventi? Se non ci sono
altri interventi, procediamo alla votazione. Ha chiesto la parola
il collega Guichardaz, ne ha facoltà.
Guichardaz (PD-SIN.VDA) -
Ha fretta di chiudere la
discussione? Credo sia un'occasione importante per aprire invece
una discussione, perché quanto meno comincia a mettere in chiaro
alcune posizioni. Oggi siamo qui a parlare in un Consiglio
regionale convocato in fretta e furia senza che abbiate ascoltato
le ragioni e le richieste della minoranza che credo tutti possono
ammettere non fossero poi così irragionevoli. Vi chiedevamo,
colleghi, Signor Presidente Rosset, semplicemente di non forzare i
tempi come avevate fatto in occasione dei due precedenti Consigli:
di rinviare di un giorno e mezzo la convocazione di questo
Consiglio per lasciare al collega Cretier, ma anche ai movimenti,
ai partiti di fare dei ragionamenti, di capire come muoversi, come
procedere in occasione di questa sostituzione e della
ricostituzione degli organi consiliari.
La ricostruzione delle commissioni non è cosa da prendere così
alla leggera, i colleghi Consiglieri hanno delle aspettative, delle
esigenze in ordine alla loro partecipazione a questi
importantissimi organismi. Per chi ascolta tale attività rientra
nelle normali funzioni del Consigliere e non è retribuita in
aggiunta, solo il presidente di commissione prende un'indennità
integrativa. Essere titolare di una commissione significa poter
espletare una fondamentale funzione istituzionale con
consapevolezza, con competenza possibilmente e anche con un senso
di responsabilità che è diverso rispetto a chi vi partecipa
facoltativamente. Il titolare di una commissione consiliare - lo
ricordo a chi ci segue - è tenuto a votare un certo numero di
provvedimenti, mentre gli altri Consiglieri che possono partecipare
ai lavori, se lo desiderano, non hanno diritto di voto. Lo stesso
vale per l'Ufficio di Presidenza: un organismo molto importante, la
cui costituzione presuppone ragionamenti che non possono essere
fatti dall'oggi al domani. Ogni passaggio imposto con
accelerazioni, a mio modesto parere, Presidente, ingiustificate
soprattutto questa volta, di certo non mette il Consiglio nella
condizione di funzionare al meglio. Non mette il massimo organismo
rappresentativo della nostra Regione nella condizione di operare
serenamente. Lo dico non per fare polemica, mi sono imposto di
evitarla per quanto possibile quando si parla di assetti
istituzionali, ma per esperienza diretta perché so quanto è
difficile operare gli opportuni confronti dentro i movimenti, la
coalizione e nei vari gruppi in tempi così compressi e
ristretti.
Non voglio rivangare i passaggi che ci hanno portato a
quest'ennesimo Consiglio straordinario, non voglio soffermarmi
troppo sulle forzature e sulla mancanza di rispetto che avete
manifestato per le esigenze della minoranza, ma una cosa la voglio
dire anche per chiarire la mia personale posizione: quello che lei,
Presidente Rosset, ha denunciato come un attacco ai dirigenti del
Consiglio, ergendosi un po' a paladino della categoria, a mio
modesto parere, non è nient'altro che un effetto atteso di
quest'accelerazione. Lei sapeva benissimo, Presidente, che portarci
un parere scritto in fretta e furia - mi riferisco al primo: quello
firmato dai tre dirigenti del Consiglio, il parere sulla decorrenza
delle sospensioni dei colleghi condannati in appello - con quelle
modalità, con quei tempi, con quella spocchia per nulla
istituzionale, mi permetta di farglielo rilevare...quanto meno
avrebbe potuto prevedere che portare quel parere in Capigruppo
senza lasciarci il tempo per un'opportuna analisi avrebbe scatenato
delle reazioni certamente nei suoi confronti, ma anche nei
confronti dei dirigenti del Consiglio che lo avevano redatto. Lei,
Presidente, non ha tutelato gli uffici; in questo modo, Presidente
Rosset, lei ha fatto nascere il dubbio - secondo me, più che atteso
- sulla terzietà del loro operare. In più non ci ha messo nella
condizione, a noi della minoranza, di confutare e anche solo di
approfondire quel parere che, per la cronaca, è arrivato un quarto
d'ora dopo l'inizio della Conferenza dei Capigruppo a causa -
almeno così ci fu detto - del fatto che era appena stato
ultimato.
Lei parve alterarsi quando le fu fatto notare che gli uffici non
sono proprietà del Presidente del Consiglio e che trovavamo strano
che lei conoscesse preventivamente il contenuto di quel parere,
avendo i dirigenti finito di scriverlo solo cinque minuti prima,
ammetterà che la cosa è un po' strana. Ci indusse a mettere in
dubbio l'imparzialità dell'ufficio, con tutte le conseguenze, anche
in termini di rapporti e di relazioni umane. Lei, Presidente, non
ha protetto una struttura della quale dovrebbe essere il custode
imparziale e soprattutto non ha tutelato l'opposizione. Ha
semplicemente agito da uomo di parte, non si è fatto alcun problema
a forzare i tempi, con ciò andando dietro alle richieste di una
sola parte, neppure tanto maggioritaria a dire la verità, e se
facessimo un'attenta ricerca delle sue dichiarazioni di quand'era
all'opposizione, Presidente Rosset, verrebbe sicuramente fuori che
svariate volte lei si è rammaricato del mancato rispetto della
minoranza. Ricordo molto bene le sue prediche sull'imparzialità del
ruolo di garanzia e sul ruolo di garanzia del Presidente del
Consiglio che lei rivolgeva alla collega Rini e al collega Viérin
quando erano lì al suo posto.
Ancora: se vogliamo rilevare la partigianeria della sua
Presidenza, collega Rosset, le ricordo la recente forzatura fatta a
suon di pareri
pro veritate
che lei ha detto di essersi
fatto fare a titolo personale e addirittura di esserseli pagati.
Colleghi, il Presidente Rosset si è preoccupato di farsi fare due
pareri pro veritate che l'hanno convinto in quattro e quattr'otto
della liceità della nuova interpretazione della legge Severino:
quella che ha permesso di riparametrare la maggioranza a 16 invece
che a 18, con ciò aprendo all'elezione della nuova Giunta, che, tra
l'altro, oggi conta 16 o 17
supporter
, di cui mi pare di
aver capito uno di nuova acquisizione.
Io l'ho votata, Signor Presidente del Consiglio Rosset, con la
convinzione che lei avrebbe tutelato gli interessi dell'istituzione
tutta e che lei avrebbe evitato di prendere così smaccatamente le
parti di qualcuno a danno di altri. L'altro giorno devo dire di
essermi pentito di averle dato la mia fiducia. Lei si è comportato
in maniera iniqua quando non ci ha concesso neppure il diritto ad
un approfondimento, che aveva come unico scopo di confermare quei
dubbi che le avevamo esposto durante la Conferenza dei Capigruppo e
che poi si sono rivelati fondati. Lei, Presidente del Consiglio
Rosset, non ha tenuto in alcun conto neppure la prassi che prevede
che la Conferenza dei Capigruppo si esprima a 21. Ha invocato il
suo diritto di decidere in autonomia sapendo benissimo di
esercitare quell'autonomia ad esclusivo beneficio della nuova
maggioranza.
Mi perdoni la veemenza, so che lei ha le spalle larghe, quindi
so di non offenderla, ma questa partita lei, Presidente Rosset,
l'ha giocata non da arbitro, ma da giocatore di una squadra. Quante
volte lei si è scaldato parlando di metodo, quante volte ha
criticato la mancanza del metodo altrui? Quello stesso metodo,
colleghi, che invocate ad ogni piè sospinto come un mantra e che
poi siete i primi a derogare quando vi fa vantaggio. Credo per
questo di poterle richiedere, a nome del gruppo che rappresento, un
passo indietro, collega Rosset, un atto finalmente di
responsabilità: lei dovrebbe dimettersi dalla sua carica e lasciare
che sia qualcuno più propenso a rappresentare gli interessi e le
sensibilità di tutti a dirigere quest'aula.
Non pretendiamo, almeno noi del PD-Sinistra VdA - e in
Capigruppo è stato detto anche dal collega Perron -, che sia
qualcuno della minoranza a sostituirla, ma lei ha fatto il suo
tempo, crediamo abbia dato sufficienti esempi di partigianeria da
non poter più garantire una conduzione equa di quest'aula. Credo di
poterglielo richiedere essendo io uno di quelli che l'ha votata, al
contrario di tanti di quelli di cui oggi lei fa gli interessi.
Presidente Rosset, lei è lì per i nostri voti, per il mio voto e
oggi lei tiene le parti di tanti che le hanno votato contro. Credo
che questo sia un atteggiamento di sovvertimento, non va bene
quando dico di "sovversione" o "sovversivo", che richiede un atto
di responsabilità: un passo indietro necessario a normalizzare i
rapporti personali che lei ha contribuito ad incrinare.
Colleghi della nuova maggioranza, nello scorso Consiglio avete
trovato i numeri per andare al governo della Regione, avete
raccolto 18 voti per appoggiare la mozione di sfiducia costruttiva,
alcuni di questi sono stati dati dai colleghi che oggi si
dichiarano all'opposizione o che preferiscono tenersi le mani
libere e quindi pronti a sfiduciarvi, o quanto meno a non
sostenervi se non risponderete ai loro
desiderata
. Vi
chiedo, colleghi: perché non avete negoziato prima le priorità, i
punti programmatici con costoro, al posto di affidarvi ad un loro
sostegno
una tantum
" e poi si vedrà? Avete messo in piedi un
programma e un progetto politico raccogliticci, che - si vede
chiaramente - è stato costruito in antitesi a qualcuno e non a
qualcosa.
Assessore Bertschy, solo per fare un esempio delle incongruenze
del vostro programma, alla voce "salute e
welfare
" dite:
"proseguire nella costruzione del nuovo modello di welfare
valdostano e dare impulso ai servizi sanitari territoriali".
Nient'altro, colleghi, che questa frasetta sul tema complesso della
sanità e del sociale. Dopo neanche una settimana dal vostro
insediamento lei, Assessore, rilascia un'improvvida intervista
nella quale dichiara che la priorità delle priorità è definire la
costruzione della nuova ala dell'ospedale. Direi che avete poche
idee e ben confuse, colleghi, forse lei non si rende conto
dell'enormità di ciò che ha dichiarato. A pochi mesi dalla fine
della legislatura, in perfetta contraddizione con quanto previsto
nel vostro programmino, lei dichiara alla stampa che la priorità
delle priorità è fare la nuova ala dell'ospedale. Un'operazione che
richiede un processo di concertazione con la città di Aosta, con i
cittadini, con gli utenti, con gli operatori, che richiede un piano
di finanziamento dettagliato, una progettazione ragionata e
lungimirante che tenga conto dell'impatto sul territorio, sulla
viabilità che si mette in relazione con i servizi territoriali che
avete citato nel vostro programma. Le consiglio, Assessore, di
farsi un giro in ospedale, quello esistente, e di chiedere agli
operatori se la priorità di questo scorcio di legislatura è la
nuova ala dell'ospedale. Le dico già che cosa le risponderanno:
cominci a riorganizzare quello che c'è; cominci a porre rimedio
alla fuga dei professionisti; cerchi di salvare il salvabile,
perché qui ci vuole, dopo anni di malgoverno della sanità, un
salvagente abbastanza grande e possibilmente inaffondabile, altro
che la nuova ala!
Cosa dire del Casinò? Nel vostro programmino scrivete:
"affrontare la situazione della Casino S.p.A., immediato piano di
riequilibrio economico-finanziario da concertare con le parti
interessate e conseguente piano di rilancio da mettere in atto a
breve termine". Collega Chatrian, mi pare che le dichiarazioni che
lei ha rilasciato in questi giorni a tutto fanno pensare tranne che
ad un immediato piano di riequilibrio economico-finanziario e
soprattutto ad una concertazione con le parti interessate, a meno
che abbandonare a sé stessi 260 lavoratori non sia la sua soluzione
per risolvere lo squilibrio economico-finanziario. Lasciamo perdere
poi il "piano di rilancio a breve termine" perché si vede di tutto
all'orizzonte, tranne una reale volontà di rilanciare la Casa da
gioco. Mi dicono, Assessore - spero che sia solo una
vox
populi
-, che lei sta cercando di modificare i dettami della
nostra legge regionale che pone dei limiti ai compensi dei
manager
, ma per vie traverse. Non so se corrisponde al vero
che lei si sarebbe fatto fare un parere da qualche ufficio, perché,
Assessore Chatrian, lei lo fa perché sa di non avere i numeri per
farlo in aula, neanche nella sua stessa maggioranza. Se questo è il
metodo nuovo, auguri colleghi. Se questo è il nuovo corso della
politica valdostana, il cambiamento atteso dai valdostani - come lo
ha definito il Presidente Marquis -, auguri due volte. La fretta
con cui vi siete lanciati in questo progetto, l'approssimazione, la
mancanza di idee, l'inesperienza rischia di mandare al macero i
dossier più importanti sui quali avevamo stretto un'alleanza
programmatica con i colleghi dell'UVP e della Stella Alpina e lo
ribadisco: programmatica, perché in politica si fanno gli accordi
sui contenuti e sugli obiettivi e non sulle persone e soprattutto
non contro le persone.
Mi verrebbe voglia di dire qualcosa anche sulla partita dei
trasporti, sul percorso intrapreso dalla precedente Giunta sulla
ferrovia e sulla mobilità che oggi non mi pare sia proprio tra le
vostre preoccupazioni più impellenti, o sbaglio? Se volessi
infierire, vi chiederei come intendete fare per ridurre
nell'immediato i costi dell'autostrada. Leggo addirittura che la
società Autostrade ha fatto ricorso contro il mancato aumento delle
tariffe, figuriamoci un po'. Se volessi turbare questo primo
periodo di armoniosa convivenza tra di voi, vi inviterei, colleghi,
a mettere immediatamente in atto il piano di acquisto delle quote
della tratta valdostana, come improvvidamente chiedevate al
precedente Governo, Presidente Marquis, e vi stupivate pure quando
l'ex Assessore Marguerettaz faceva i suoi richiami alla prudenza e
al realismo. Avremo modo comunque di mettervi di fronte alle vostre
responsabilità, di sollecitare il rispetto del vostro programma e
anche del programma con cui vi siete proposti ai valdostani nel
2013 e nei vari passaggi successivi.
Colleghi, non è un colpo di mano a 18 o a 17 che fa uscire
dall'
impasse
istituzionale e non è con un colpo di mano che
si possono risolvere le urgenze che attanagliano la nostra Regione.
Questo colpo di mano, colleghi, rischia di prolungare un'agonia
nella quale sembra essere entrata la nostra Regione a dispetto dei
richiami al buon senso e al confronto del Presidente Marquis. A tal
proposito invito tutti a leggere dell'ormai famoso messaggino
WhatsApp
che l'Assessore Certan avrebbe inviato ad un
Dirigente del SAVT: quello che minaccia querele se non cambia la
linea sindacale sul Casinò, almeno così è riportato. Una cosa che
personalmente non mi allarma, allo stesso modo del giornalista
Minuzzo: quello che ha svelato i retroscena, non mi spingerei ad
evocare Silla e le liste di proscrizione. Certamente però dice di
una Giunta poco propensa ad accettare le critiche.
Presidente Marquis, non è lei che ha detto che bisogna ascoltare
tutti con umiltà e buona disposizione d'animo? Certamente dice di
un Esecutivo già profondamente stressato perché consapevole di aver
fatto il passo più lungo della gamba, un Esecutivo che si è accorto
che tra il dire e il fare c'è di mezzo, oltre al mare, anche la
politica, la responsabilità delle proprie scelte, l'umiltà nel
riconoscere i propri limiti.
Avete spesso parlato di un Governo di scopo: lo scopo è quello
di traghettare la Valle d'Aosta alle elezioni, ma mettendo in
sicurezza alcuni dossier importanti, dando certezza ad alcune
partite aperte che non possono di certo aspettare i comodi di
Consiglieri regionali che si guardano in cagnesco per antichi
rancori. Credo che il primo passaggio che dovete fare, colleghi
della maggioranza, sia quello della consapevolezza dei vostri
limiti, delle vostre capacità e dei reali bisogni della nostra
comunità.
Presidente -
Ha chiesto la parola la collega Péaquin, ne
ha facoltà.
Péaquin (UV) -
Che dire? Dopo gli sviluppi degli ultimi
giorni, credo sia necessario dare anche una mia visione delle cose
su quello che sta succedendo in questo Consiglio. In questi anni da
Consigliera poche volte sono intervenuta in quest'aula, ma non
perché "serva scema". Le poche volte che l'ho fatto è stato per
chiedere coerenza e rispetto del popolo valdostano, che ci ha
legittimati ad entrare a far parte del massimo organismo
amministrativo della nostra Regione. Una richiesta che è caduta nel
vuoto per lasciare spazio alla sete di poltrone e alle ambizioni
arriviste di qualcuno. Nella mia vita sono sempre stata abituata a
far parlare i fatti piuttosto che le parole, cosa che invece in
quest'aula ho sentito spesso: parole. Grandi discussioni, grandi
critiche e grandi accuse nei confronti di chi lavorava per portare
un contributo a questa Regione. Dal canto mio ho sempre trovato più
intelligente un confronto dietro le quinte o nelle commissioni,
dando le mie impressioni e le mie idee ad ogni Assessore, piuttosto
che discutere ore e ore davanti a uno
streaming
o alle
telecamere. Ora chi fino a ieri ha fatto grandi concitazioni, modi
di dire e filippiche di ogni genere è chiamato a rapporto per
lavorare e rispondere alle necessità dei valdostani, "da domani
mattina l'agricoltura ritroverà stabilità, l'ospedale nuovo sarà
costruito in poco tempo, il turismo vedrà un incremento del 100
percento nella bassa stagione e l'industria ripartirà, magari con
un bel referendum". Tutto bello, peccato però che, per entrare
nelle stanze del potere, si sia fatta piazza pulita di qualsivoglia
legittimazione popolare e democratica e grazie a giochi di palazzo,
mossi
in primis
da un Presidente del Consiglio tutt'altro
che
super partes
, si è attuato un vero e proprio
golpe
a partire dal partito di maggioranza relativa, con più
di 24000 voti, relegato all'opposizione grazie ad una grande
accozzaglia formata da rossi, bianchi, blu, a stelle, a triangolo,
a strisce, uniti però con un solo obiettivo: voler distruggere
qualcosa, ma specialmente qualcuno. In tutto questo i voti dei
valdostani che cosa valgono? La libertà, la trasparenza e la
democrazia, cavalli di battaglia durante questi quattro anni di
legislatura di tutte le forze politiche che ora sono al governo,
dove sono finite? Ma poi alcuni gruppi che adesso siedono nei
banchi della Giunta chi li ha legittimati nel 2013? Esisteva una
scheda elettorale a parte, o semplicemente qualcuno ha tradito per
l'ennesima volta l'elettorato?
Mettiamoci una mano sul cuore: la gente fuori è stufa di vedere
certi teatrini. Se hanno voglia di farsi qualche risata,
sicuramente preferiscono il "Beufet" o lo "Charaban". Il nostro
spettacolo indecoroso invece non fa che farli rabbrividire e
allontanare dalle istituzioni e dalla politica. Questa legislatura
non rappresenta più la volontà del popolo e per questo quello che
chiedo a tutti voi è un gesto di responsabilità: torniamo alle urne
e lasciamo la decisione al popolo. Facciamolo perlomeno nel
rispetto dei valdostani affinché possano decidere cos'è meglio per
questa Regione, non siamo noi a decidere per loro. Ci dispiace
vedere un neo Presidente della Giunta da 1400 voti dire: "un
cambiamento atteso dai valdostani", questo lasciamolo decidere a
loro con il loro voto.
Presidente -
Ha chiesto la parola il collega Baccega, ne
ha facoltà.
Baccega (EPAV) -
Eccoci nuovamente tutti in aula, un
nuovo assetto politico, quindi tante novità. Un nuovo assetto
politico, un nuovo ruolo di opposizione, vedremo se saremo capaci,
un nuovo gruppo: Lanièce e il sottoscritto con Edelweiss Popolare
Autonomista Valdostano, un nuovo Ufficio di Presidenza che si dovrà
comporre, ma alla fine solo la Presidenza del Consiglio non
cambia.
Presidente Rosset, anch'io l'ho votata, l'ho votata con
convinzione, l'ho votata perché avevo sempre apprezzato la sua
tranquillità, anche quand'era all'opposizione, talvolta
accompagnata dalla sua determinazione. Ora però dopo le altalenanze
del percorso intrapreso nella vicenda della crisi che ci occupa
sono costretto a ricredermi. Il suo autoritarismo è preoccupante,
Presidente Rosset. Mi era giunta l'eco di una sua affermazione: "se
pensano che io sarò il diciottesimo, si sbagliano". Infatti lei non
è stato solo il protagonista del nuovo cambio di maggioranza, ma
con i suoi atteggiamenti di "uomo al comando" che interpreta le
norme a suo piacimento ha avallato la più sconcertante operazione
di potere che mai si sia perpetrata in Valle d'Aosta. Lei si è
chiaramente schierato - e lo ha dimostrato anche nella recente
riunione dei Capigruppo - dalla parte di chi ha rovesciato il
Governo votato dai valdostani e ha abbandonato quello che dovrebbe
essere il suo ruolo
super partes
all'interno di questo
Consiglio, mai nemmeno una mediazione alle nostre richieste. Mai!
Sempre quello che diceva lei. Lei ha voluto mettere fretta a tutti
e non accettare una richiesta legittima di una parte importante del
Consiglio regionale: di stare nelle tre settimane pianificate per i
lavori di ristrutturazione primo lotto, un confronto e un
approfondimento e una più attenta riflessione politica, ma lo
avevamo chiesto anche da un venerdì all'altro, una settimana
soltanto e nemmeno quello poteva spostare il Consiglio regionale.
Lei ha messo fretta ai subentranti, alcuni dei quali avevano altri
incarichi pubblici nei Consigli comunali, persone che in meno di 24
ore hanno dovuto decidere se accettare o meno un anno di Consiglio
regionale, oppure proseguire il loro mandato all'interno del
Consiglio comunale che li aveva eletti senza potersi confrontare
con i loro movimenti politici. Presidente Rosset, lei mi ha deluso,
ma soprattutto ha deluso gran parte dei valdostani. Lei ha aperto
la seduta del Consiglio regionale con 17 presenti e per questo
ovviamente verrà richiamato alle sue responsabilità. Queste sono le
ragioni per le quali oggi le chiediamo un passo indietro.
Dopo ben cinque mesi di atteggiamenti ambigui, dove si
succedevano con cadenza programmata comunicati che andavano ad
annunciare la costruzione di un nuovo asse all'interno dell'allora
maggioranza e la proposizione di risoluzioni presentate
dall'opposizione, ma avallate e sostenute anche dai gruppi
appartenenti all'allora maggioranza, ci troviamo in questi giorni a
gestire la peggiore crisi della Valle d'Aosta. Noi sappiamo che
oggi l'
audience
è piuttosto alta, i valdostani ci seguono,
ma cosa andiamo a dire ai valdostani? Assessore Chatrian, cosa
andiamo a dire ai valdostani, quei valdostani che lei ha
sistematicamente richiamato all'attenzione in quest'aula più di una
volta? Cosa andiamo a dire a quei raccomandati della CVA, del
Casinò, di altre società partecipate che lei ha sempre richiamato
all'interno di quest'aula? Cosa andiamo a dire? Ce lo dica lei cosa
andiamo a dire, caro Assessore. Noi diciamo che avete fatto un
golpe
, una vera operazione di potere senza avere le carte in
regola. Presidente Rosset, lo so che a lei la parola "golpe" non
piace, ma è niente di più appropriato perché "golpe" significa
"sovvertire il governo e fare la scalata al potere", e questo è
stato fatto.
Mi rivolgo ancora a lei, Assessore Chatrian, e le chiedo se lei
ha le carte in regola per partecipare a questo ribaltone, e
soprattutto se ha le carte in regola per sedere nei banchi della
Giunta. Io dico di "no" malgrado l'accorata difesa del Consiglio
scorso della sua Capogruppo. La fame di potere e la voglia di
sedere su quelle sedie ha confuso le vostre menti e accecato la
vostra vista. Per questo dico ai valdostani che ci ascoltano che
anche noi non capiamo per quale motivo tutto questo ha avuto luogo.
Ognuno di noi che siede sui banchi di questo Consiglio ha una
storia. Non è un mistero che la mia passione per la politica trova
radici nel pensiero repubblicano: europeismo, federalismo,
autonomia sono sempre stati gli obiettivi principali che si sono
ben amalgamati con la storia della Valle d'Aosta, laddove proprio
l'allora Senatore della Valle d'Aosta Chabod trovava all'interno
del Senato della Repubblica in Ugo La Malfa un valido sostenitore
dello Statuto speciale della Valle d'Aosta, ma questa è storia e
quindi un motivo in più perché l'alleanza con l'Union Valdôtaine
diventi per noi un fatto naturale.
Da sempre con l'Union Valdôtaine abbiamo costruito percorsi
insieme e anche con il PD, soprattutto al Comune di Aosta, e quando
questi percorsi si sono interrotti come nel ribaltone del 1990, gli
anni a venire furono dolorosi dal punto di vista politico, la
storia spesso insegna. Poi ricordo con grande piacere quella
campagna elettorale del 1987, dove Union Valdôtaine, ADP e Partito
Repubblicano insieme vinsero le elezioni politiche in Valle d'Aosta
contro tutto l'arco costituzionale: dal Movimento Sociale a Nuova
Sinistra. Una campagna elettorale che parlava al cuore dei
valdostani ed è parlando ai cuori dei valdostani che abbiamo vinto
quella campagna elettorale e da oggi in avanti parleremo al cuore
dei valdostani per andare a vincere la prossima campagna
elettorale!
Mentre voi ovviamente avete pianificato la vostra azione di
ribaltamento c'era un programma di 27 punti che era stato approvato
soltanto nel mese di luglio 2016, un programma serio, un programma
che aveva portato all'approvazione di un bilancio che finalmente
faceva intravvedere qualche squarcio di azzurro dopo l'abolizione
del Patto di stabilità, un bilancio che affidava risorse a tutti i
comparti che per la prima volta dopo anni di pesanti crisi faceva
presupporre una ripresa dell'economia, ma sul programma ci torniamo
alla prossima riunione del Consiglio, dove avremo anche delle cose
da dire.
È vero che alcune problematiche sono evidenti: Casinò, CVA,
problemi che voi volevate risolvere a suon di richieste di
dimissioni: dimissioni all'uno, dimissioni all'altro, come un tiro
al piccione. E questo non era accettabile dal nostro punto di
vista, ma poi le commissioni consiliari spesso trasformate in vere
e proprie tribune inquisitorie, tanto che molte persone audite in
questa lunga stagione di audizioni avevano il terrore ad
intervenire in determinate commissioni. L'obiettivo era demolire un
sistema, ma così si va nella direzione di demolire la Valle
d'Aosta.
Non posso, colleghi, non fare un passaggio sulla Stella Alpina.
Devo la verità alle oltre 1900 persone che mi hanno votato: forse
questa non è la sede, ma qui è nato il fattaccio. È qui che il
movimento si è diviso, è qui che la voglia di potere dei miei
colleghi ha preso vita e si è consumata. Quando ero Assessore alle
opere pubbliche, ormai da diversi mesi vivevo in un clima di
opposizione interna da parte dei miei stessi compagni di movimento,
con i quali ho cercato quotidianamente e faticosamente di trovare
una linea condivisa, ma, per andare d'accordo, bisogna essere in
due.
Qualcuno suggeriva che la mia attività era portata avanti con
coscienza, con abnegazione, con tanto lavoro, con fatica in mezzo a
tante difficoltà. È vero, ma quelli dall'altra parte della Stella
Alpina dicevano: "lui è un'altra cosa, lui è un repubblicano, lui
non è un democristiano, lui non c'entra niente". È con questo clima
che io ho lavorato in questi ultimi mesi. In verità devo dire che
il Presidente Marquis, correttamente, apprezzando quel lavoro che
io avevo fatto mi aveva chiesto di sedere al tavolo di questa
Presidenza, anche il Coordinamento del movimento della Stella
Alpina me l'aveva chiesto. Mi aveva proposto l'Assessorato, anzi di
mantenere l'Assessorato se avessi aderito al nuovo asse o alla
nuova maggioranza. Ho rifiutato perché ritenevo il passaggio
antistorico e non coerente con gli impegni presi con gli elettori,
non con il movimento, con gli elettori, con loro noi vogliamo
essere leali.
Per mesi abbiamo chiesto il perché di certi comportamenti,
comportamenti così lontani da una sinergia che doveva essere una
sinergia di maggioranza. Le risposte? "Il territorio non capisce",
"siamo in difficoltà", quindi abbiamo dovuto prendere atto che era
iniziato un percorso per distruggere. È vero che in molti Comuni
abbiamo dovuto abdicare: abbiamo perso a Saint-Vincent, a Pollein,
ad Aosta abbiamo perso mille voti, sono segnali pesanti di una
Segreteria perdente che ha gravi responsabilità e che, pur
mantenendo l'Assessorato delle finanze al Comune di Aosta, invoca i
niveaux différents
, le solidarietà del Sindaco, l'appello
alle forze di maggioranza, ma è molto chiaro che quell'alleanza è
nata con la sinergia regionale fra Union Valdôtaine, Stella Alpina
e PD-Sinistra VdA. La Stella Alpina si è spaccata, lo hanno scritto
i giornali da cinque mesi a questa parte, adesso si è spaccata, è
passata da cinque Consiglieri a due Consiglieri: uno è Presidente
della Giunta, l'altro è Assessore alle opere pubbliche. Si dice che
altri movimenti si sono spaccati, ma a me interessa guardare a casa
mia. Stella Alpina ha perso un folto gruppo di aderenti e
sostenitori: ha perso Cossard, Caminiti, Contoz, un numero
indescrivibile di ragazzi e ragazze che avevano messo a
disposizione le loro capacità e le loro conoscenze per sostenere il
movimento. Nei comunicati ci deridono, dicono che sono andati via
soltanto 15, ma non è questo il problema, lo vedremo alle prossime
elezioni regionali. Il fatto politico è che con la fuoriuscita di
Lanièce, del sottoscritto e di due Consiglieri comunali di Aosta
(Dosio e Girasole) Stella Alpina dovrà inevitabilmente rivedere le
sue posizioni, per cui posso tranquillamente affermare che si è
completato il disastro di un Segretario politico mal guidato dai
suoi mentori.
Due parole sul nuovo gruppo istituito da Lanièce e dal
sottoscritto: EPAV. In realtà, non si doveva chiamare così, ma poi
alcuni amici che avevano deciso di lasciare una finestra aperta,
una porta aperta agli amici della Stella Alpina per, in una logica
futura federale, poter anche valutare qualche opportunità...in meno
di 24 ore ci hanno mandato la lettera dell'avvocato con diffida da
parte del loro legale e abbiamo dovuto provvedere immediatamente a
cambiare il nome del movimento.
Con tutto questo passaggio non si è risolto il fattore chiave,
amici: il "fattore Rollandin". Si è rotto il rapporto con l'Union
Valdôtaine e si è rotto il rapporto con il Partito Democratico,
complimenti. Le alleanze future come le andrete a fare? Le avete
già pianificate? Avete già concordato politicamente chi sarà il
candidato al Parlamento? Lo sapete che la Stella Alpina ha un
Onorevole che siede al Parlamento?
(interruzione di un Consigliere, fuori microfono)
...insieme, certo, ma ne avete parlato suppongo. Sono certo che
la strategia futura dovrà avere il mantenimento del nostro
Deputato. Io vedo una strategia politica senza prospettiva.
Presidente Marquis, lei oggi è Presidente, io le faccio gli auguri,
sarò attento ai suoi provvedimenti, le farò un'opposizione seria,
concreta sulle questioni, ma lei è il Presidente del futuro? È
certo di essere il Presidente del futuro o farà l'apripista
designato per le candidature di altri? Questo sarebbe molto grave.
Sarebbe molto grave per tutto quello che è successo a tutti quegli
elettori che insieme ci hanno votati quattro anni fa. Lo scopriremo
solo vivendo.
Presidente -
Ha chiesto la parola il collega
Marguerettaz, ne ha facoltà.
Marguerettaz (UV) -
Solo per una mozione perché credo che
molte volte i colleghi Bertschy e Chatrian ci hanno invitato
all'alternanza e questa è giustamente un'aula dove credo sia bene
in qualche modo...vedo tutta una serie di interventi che sono
andati in una direzione, abbiamo dato degli elementi di
valutazione, vedo con piacere che la collega Morelli, i colleghi
Nogara e Grosjean ridono, sono allegri, quindi credo che esultino e
abbiano voglia di dirci delle cose, per cui, Presidente, chiederei
un'alternanza per sentire la sedicente maggioranza cosa ci
racconta.
Presidente -
È lecito chiedere. Ha chiesto la parola la
Consigliera Morelli, ne ha facoltà.
Morelli (ALPE) -
Visto l'appello del collega
Marguerettaz, il quale vedo quanto a gioia non è da meno...io ho
ascoltato i colleghi che hanno preso la parola fino a qui, e devo
dire che non sono stupita dei toni forti, sono toni ben
comprensibili. È chiaro che quello che viene chiamato un
"sovvertimento" dal collega Guichardaz non è indolore, non lo è per
nessuno e ancor meno lo è per chi da maggioranza diventa minoranza,
sono quindi toni forti che si capiscono. Sono toni forti che
riportano però in quest'aula anche un dibattito politico a cui non
eravamo abituati, perché - e questa era forse una caratteristica
dell'ormai ex maggioranza -difficilmente le singole persone
prendevano la parola. In particolare, all'interno del gruppo
dell'Union Valdôtaine abbiamo sentito oggi interventi assolutamente
nuovi, inediti, interessanti perché è giusto ascoltare con
attenzione tutti quanti. Io francamente ho percepito quasi un
accento liberatorio, come se fino ad ora certi colleghi non
avessero potuto esprimere fino in fondo le loro sensibilità
politiche e le loro istanze, quindi questo è assolutamente
positivo. Vi invito però a misurare i termini, perché, quando si
parla di "spettacolo indecoroso" o di "sgarbo istituzionale",
giustamente il collega Baccega ha detto che i valdostani ci
guardano: i valdostani hanno preso la buona abitudine di seguire il
Consiglio regionale, forse perché hanno capito che è bene essere
informati e farsi un'opinione in modo diretto. I valdostani ci
guardano e nella scorsa seduta del Consiglio regionale io credo che
lo sgarbo istituzionale e l'indecorosità dello spettacolo siano
stati palesi, perché non intervenendo, non partecipando alla seduta
voi avete fatto uno sgarbo non a noi, che facevamo semplicemente il
nostro lavoro, avete fatto uno sgarbo alla comunità valdostana e a
chi vi ha eletto. In questo senso io credo che noi ci sentiamo
nella condizione di respingere queste vostre accuse di "sgarbo
istituzionale" e di "spettacolo indecoroso".
Fa piacere, Assessore - scusi, un
lapsus
-, collega
Perron, che raggiungiate oggi, con quattro anni di ritardo, delle
posizioni diciamo più democratiche, di condivisione, di appello
alla partecipazione riguardo ad una Presidenza
super partes
,
condivisa. Io credo che in quest'aula all'inizio legislatura, ed
era all'inizio della legislatura, quindi un momento in cui era
tutto da costruire; non era un momento come quello attuale dove già
c'erano cariche votate e funzionanti, era momento in cui tutto era
da costruire, è un po' antipatico che sia io a parlarne anche
perché ero parte in causa, ma mi pare che un appello alla
condivisione su una possibile Presidenza del Consiglio sia stata
fatta e sia stata da voi lasciata cadere bellamente. Questo non
vale per il collega Guichardaz, perché il collega Guichardaz quanto
meno ha mantenuto una sua coerenza di posizione su questo
argomento.
Si è parlato di "punti raccogliticci". Sono stata per nove anni
all'opposizione, conosco un po' il lessico di quando ci si trova
all'opposizione e come si cerchi di sminuire ciò che invece la
maggioranza cerca di portare avanti con convinzione. È evidente che
questo non è un programma di legislatura, siamo ormai ad un anno
dalle elezioni, sempre che la legislatura arrivi alla sua
conclusione naturale, questo è un piano urgente, che va ad
affrontare alcuni temi che palesemente non siete stati in grado di
affrontare fino in fondo, per cui palesemente non siete riusciti a
trovare delle soluzioni.
Quanto agli accordi programmatici, mi pare che in quest'aula ci
sia ormai una confusione tale per cui gli accordi programmatici,
collega Guichardaz, sono stati smentiti da più parti. Ho apprezzato
però l'appello alla consapevolezza, lei ha concluso facendo un
appello alla consapevolezza e io credo che veramente dobbiamo
essere tutti consapevoli della partita che stiamo giocando e mi
auguro che, una volta passata questa prima fase di scontro diretto,
o anche provocatorio, anche duro, si arrivi, si giunga ad una
consapevolezza per la quale si cerchi...come - e credo che nessuno
non possa riconoscercelo - ALPE ha sempre cercato di fare.
La collega Bertolin ha fatto un appello alle urne. Credo che
l'appello alle urne giunga un pochino tardivo, adesso è un po'
comodo da fare. Non si è trattato di un
golpe
, io ho già
avuto modo di dirlo nella scorsa seduta, nella quale nessuno di voi
era presente; non si è trattato di un golpe, ma si è trattato
veramente di un'assunzione di responsabilità e alle urne ci si
arriverà sicuramente e saranno a quel punto i valdostani a
valutare, quindi prenderemo atto di quello che sarà il risultato.
Ripeto: non si è trattato di un golpe, non è un ribaltone, è una
misura di emergenza. Le forze che siedono adesso in minoranza
avrebbero potuto sicuramente evitare tutto questo, ma questo non
sta ad ALPE dirlo, io credo che ALPE sia nella posizione più
lineare e più coerente possibile: noi nasciamo con la voglia di
provare a cambiare metodi, modi nella politica e nel momento in cui
abbiamo avuto la possibilità di farci carico di responsabilità
anche molto pesanti, anche responsabilità che qualcuno non è
riuscito a portare avanti, non ci siamo sottratti proprio perché a
noi sta a cuore in particolare questa Regione.
Presidente -
Ha chiesto la parola il collega Bianchi, ne
ha facoltà.
Bianchi (UV) -
Signor Presidente del Consiglio Andrea
Rosset, mi rivolgo a lei in quanto carica più alta all'interno di
quest'Assemblea, che, tra l'altro, conosco da parecchi anni e che
ho apprezzato come amministratore locale, tanto da darle anche una
mano come sezione dell'UV nelle elezioni regionali del 2008 e già
allora ci avete ingannato senza neanche chiedere, o perlomeno
portandoci a conoscenza della decisione di lasciare l'Union
Valdôtaine se non a cose già fatte, per lei evidentemente è
un'abitudine. Forse già allora, se fosse stato seduto nei banchi di
Governo o magari lì dove è adesso, questo non sarebbe successo.
Molta gente che la conosce bene, anche meglio di me, dice che lei
non è una persona di parola,
l'é pa eugn ommo de paolla
[traduzione letterale dal patois: non è un uomo di parola], ben
sapendo che per lei comunque non è mai una questione di poltrone,
l'abbiamo appena visto...non parliamo poi del periodo precedente
alla sua nomina di Presidente del Consiglio in questa legislatura:
quanti discorsi, quante belle parole. Forse questo è un capitolo
che per oggi lasciamo stare, ma ci torneremo, tutto sempre
accompagnato dal fatto che lei non è una persona di parola.
Credo che durante la seduta del 10 marzo lei, Presidente, abbia
veramente dimostrato tutta la sua carenza, limitatezza rispetto al
profilo di un Presidente del Consiglio
super partes
. In un
momento difficile, nel quale lei avrebbe dovuto garantire il
rispetto delle regole, a garanzia di tutti - e dico a garanzia di
tutti - non l'ha fatto, questo è molto grave, gravissimo. Ci siamo
resi conto tutti che l'interpretazione delle norme non è sempre
facile, neanche per gli addetti ai lavori. Questo avrebbe dovuto
farle pensare che un po' di prudenza era necessaria, ripeto: sempre
a garanzia di tutti. Lei invece non ha pensato al Consiglio fatto
di 35 Consiglieri eletti in movimenti, in partiti diversi, comunque
tutti in rappresentanza dei valdostani. Lei ha pensato solo ed
esclusivamente a come agire per far votare la mozione di sfiducia
al Presidente Rollandin con fretta e spregio a quella prudenza che
le avevamo chiesto. Un atto importante, un atto che ribalta il
risultato elettorale, il voto dei valdostani, quindi avrebbe dovuto
essere fondamentale avere certezza della regolarità della
seduta.
Non voglio entrare in merito agli atti, lo farà qualcun altro,
ma proprio perché era un momento molto delicato, le avevamo chiesto
di fissare la data del Consiglio verso la metà della settimana
successiva, quindi in data comunque utile per discutere e votare la
mozione di sfiducia. Per chi volesse verificare basta leggere anche
il comunicato stampa dell'Union Valdôtaine, del PD e dell'EPAV del
10 marzo, laddove informavamo che quel pomeriggio non avremmo
partecipato alla seduta del Consiglio, facendo quindi evidentemente
mancare il numero legale. Lei sa, o comunque dovrebbe sapere, che
il fatto di non partecipare ad una seduta del Consiglio per far
mancare il numero legale è una condotta perfettamente legittima -
sicuramente posta in essere per fare ostruzionismo - ma ripeto,
come lei sa, o dovrebbe sapere, legittima visto che anche lei
quando sedeva all'opposizione, l'ha usata, eccome l'ha usata! E
questo lo ricordo, anche se non è presente in aula, alla collega
Morelli. La forzatura che lei ha fatto è stata gravissima e
vergognosa, me lo permetta. Abbiamo capito tutti perché l'ha fatto,
l'hanno capito anche i valdostani, non si preoccupi, lei si è
dimostrato di parte, vergognosamente di parte. Il parere che lei ha
letto, sul quale non voglio assolutamente entrare, come le ho già
detto, non è stato acquisito dall'Ufficio di Presidenza, lo
sapevamo visto che non l'ha mai convocato. Infatti le dimissioni
annunciate in aula dall'allora Vicepresidente Marco Viérin, che
oggi ha ricordato, non sono state mai accettate e quindi è rimasto
in carica fino alla sospensione, ma comunque tutti hanno potuto
leggere le sue dichiarazioni orgogliose sul fatto che il parere
l'ha pagato lei a sue spese, e anche qui verificheremo. Cosa vuol
dire questo, Presidente super partes? Un Presidente del Consiglio
interpella e sceglie da cittadino un legale, magari un amico o un
amico degli amici per acquisire un parere che poi utilizza per
poter aprire una seduta di un Consiglio. Magari lo protocolla,
forse senza "magari", o no. Non si usa più, basta la parola? La
sua, sempre la sua? E ne va fiero. Ma è una questione di Andrea
Rosset o è una questione generale che riguarda tutto il Consiglio,
e intendo "tutto il Consiglio". Oggi siamo qui a rivotare un
Ufficio di Presidenza che fino a qualche giorno fa era ancora in
carica e quindi l'Ufficio che avrebbe potuto adempiere agli
approfondimenti per tranquillità di tutti, ed era ancora in carica,
Presidente. Sono gli organi del Consiglio che lavorano per i
Consiglieri, tutti. È l'Ufficio di Presidenza che deve dare un
incarico e acquisire agli atti quanto serve. Sono state calpestate
tutte le regole poste a garanzia di tutti: del Consiglio, ma anche
dei cittadini, che con il loro voto eleggono il Consiglio che
dovrebbe funzionare nel rispetto e a garanzia dei ruoli di tutti,
tutto questo - dice lei - per garantire il funzionamento del
Consiglio, o chissà per quale motivo. Lo sappiamo già e lo sanno
già anche i valdostani qual è il motivo. Funzionamento del
Consiglio che lei ha gestito per la stessa identica situazione in
modo completamente contrapposto. Nel giro di qualche giorno, forse
confuso, troppo di parte, assetato di vendetta, ha perso di vista
il suo ruolo, tant'è che nella prima occasione per la verifica del
numero legale ha preso a riferimento i Consiglieri assegnati (35),
la seconda volta 31. Meno male che risulterà tutto dai verbali,
verbali che rimangono agli atti. Lei ha citato un precedente che, a
suo dire, le è stato molto utile. Chissà, tra qualche anno, quando
verranno consultati i verbali sotto la Presidenza Rosset, ci si
domanderà da che cosa sono state guidate le sue scelte, peraltro
sbandierate come assunte in totale autonomia e responsabilità, o
per qualche altro motivo, vergogna, ancora una volta, me lo
permetta.
Se è giusto che ognuno svolga il suo ruolo, assumendosene le
responsabilità, è anche vero che le regole istituzionali devono
però essere rispettate e sottolineo ancora una volta la gravità di
aver escluso da tutto questo l'Ufficio di Presidenza che era in
carica. Signor Presidente, per una volta, visto anche quello che
diceva del suo predecessore, abbia l'amor proprio di lasciare il
posto da Presidente a qualcuno che sappia ricoprire questo ruolo
istituzionale in modo credibile, e soprattutto a garanzia di tutto
e di tutti. È un invito, ma ci pensi perché se non lo farà,
avvalorerà sempre quel dubbio ormai per molte persone, compreso il
sottoscritto, visto che siede lì anche con il mio voto, e quindi
non è più un dubbio, che lei non è una persona di parola,
l'é pa
eugn ommo de paolla
!
Presidente -
Ha chiesto la parola il collega Testolin, ne
ha facoltà.
Testolin (UV) -
C'est avec une émotion renouvelée que je
prends la parole dans ce Conseil de la Vallée après les événements
qui ont caractérisé le changement de ces dernières semaines après
quatre années de législature, pendant lesquelles le Gouvernement
sortant a travaillé au sérieux, dans une situation pas facile et
fortement pénalisée par un cadre économique et financier très
délicat. Il a travaillé dans un climat politique qui, au-delà des
déclarations de façade des mouvements et des partis qui étaient
assis à l'opposition, a toujours été caractérisé par le plaisir de
créer de la confusion par rapport à n'importe quel argument ou
dossier plutôt que de chercher à proposer et à partager des
parcours en faveur du Val d'Aoste et des valdôtains. Dans un moment
si complexe, dans un contexte politique international, national et
local très délicat, où les citoyens ont toujours moins de confiance
dans les institutions, même la politique régionale a voulu créer
les conditions pour s'aligner sur les standards négatifs de la
politique nationale, en remplaçant la polémique au processus
politique et en préférant le populisme à l'analyse des différentes
thématiques.
Vede, Presidente Rosset, questo particolare momento storico
avrebbe bisogno più che di atteggiamenti pretestuosi e poco
condivisi, di particolare attenzione a quelle regole di buon senso
e di prudenza che dovrebbero caratterizzare l'operato di ogni buon
padre di famiglia. È soprattutto nei momenti difficili, quando ci
sono situazioni poco chiare che ci sono delle risposte importanti e
urgenti da dare, che bisognerebbe avere la lucidità e l'umiltà del
confronto, invece no, ognuno pensa di avere in tasca la propria
versione della realtà e la propria verità e che quella e solo
quella sia corretta. Questo potrebbe anche andare bene in un
contesto da bar, o quando si discute insieme in piazza con gli
amici, ma non va bene quando si è il Presidente del Consiglio
regionale e si deve garantire la massima trasparenza e affidabilità
nel gestire una situazione unica e socialmente delicata come quella
del 10 marzo scorso. Non mi permetto di definirla "delicata e
unica" perché le ha permesso di scalzare dal Governo una
maggioranza regolarmente eletta dai valdostani in libere elezioni a
favore di qualcos'altro, che non mi dilungo a definire, ma
piuttosto è delicata e unica perché è una decisione che tocca e
toccherà in futuro tutti i valdostani, siano essi cittadini,
aziende, associazioni, imprese o amministrazioni locali.
Presidente, penso che lei abbia disatteso non le aspettative ma -
cosa ben più grave - i diritti dei valdostani, i diritti di avere
delle azioni amministrative conseguenti a regole certe, chiare e
condivise da tutti, che garantiscano non solo l'Assemblea
legislativa ma tutta la comunità. La necessità di trasparenza,
chiarezza e condivisione sono concetti ampiamente espressi e che ho
avuto modo di rileggere negli interventi dei Consiglieri del gruppo
consiliare a cui lei appartiene e da loro richiamati con enfasi in
occasione di precedenti elezioni in questa stessa aula e in questa
stessa legislatura al momento di eleggere i Presidenti del
Consiglio regionale che l'hanno preceduta su quello scranno. Frasi
che si sono alzate periodicamente con toni anche forti, ad invocare
la propria presa di distanza da - e lo cito testualmente -
"atteggiamenti di regime". Atteggiamenti che però assomigliano
molto a quelli da lei assunti nell'ultima seduta del Consiglio, in
spregio al suo ruolo istituzionale e atteggiamenti che confermano
purtroppo il suo poco scrupolo nel presiedere quest'Assemblea. Mi
permetto di chiederle, Presidente, se la sua interpretazione non
dovesse essere corretta, cosa potrà succedere alla Valle d'Aosta,
ai valdostani, alle nostre associazioni, ai nostri Comuni, alle
nostre aziende? Se gli atti assunti in conseguenza della sua
interpretazione e la sua presa di posizione non dovessero essere
legittimi, se fossero viziati da un eventuale errore, cosa potrà
succedere? Mi chiedo anche con quale serenità questo Consiglio
regionale, i Consiglieri tutti possano operare con la certezza di
lavorare nel rispetto delle regole. Lo chiedo per me
in
primis
con quale sicurezza di agire nel lecito potrei mai
votare a favore di una proposta o di un atto, che magari condivido,
avendo in mente il dubbio che ogni decisione di ogni singolo atto
possa essere viziato alla fonte da una scelta interpretativa non
corretta.
Vede, Presidente, nei mesi scorsi il suo gruppo è stato fautore
- e lo ha espresso più di una volta in questo Consiglio - della
teoria del "timore": timore nell'assumersi la responsabilità di
votare dei provvedimenti in merito agli interventi a favore, ad
esempio, del Casinò, adducendo la poca sicurezza che quei
provvedimenti potessero essere assunti senza rischi personali per i
Consiglieri. Oggi io le esprimo lo stesso timore non per
l'assunzione di un singolo provvedimento, ma per l'intera attività
amministrativa e politica portata avanti in seguito ad una sua
interpretazione frettolosa e che potrebbe anche non essere
corretta.
Caro Presidente Rosset, la conosco da molto tempo e l'ho sempre
stimata come persona, ma oggi devo purtroppo dirle che, in seguito
al suo operato in ambito istituzionale, non mi è più politicamente
possibile confermarle la fiducia a suo tempo accordatale per
ricoprire l'importante ruolo del Presidente del Consiglio. Il
momento politico e amministrativo particolarmente complesso di
questi anni aveva portato i movimenti di maggioranza e l'Union
Valdôtaine
in primis
e, nonostante tutto, a ragionare in
prospettiva e a mettere in campo nei mesi scorsi un allargamento
della maggioranza, che ha visto tra gli altri anche la sua persona
tra i protagonisti coinvolti personalmente in questo progetto.
Progetto che aveva l'obiettivo di ridare credibilità al sistema
Valle d'Aosta, permettere l'elaborazione condivisa di una nuova
legge elettorale e di approvare la riduzione dei Consiglieri
regionali, risolvere con un lavoro comune le questioni più urgenti
e delicate della nostra Regione. Il passaggio invece si è risolto
con l'essere un espediente per il regolamento di situazioni e asti
verso una persona con il
placet
convinto di un Presidente
del Consiglio, che, mi sembra di aver capito non ha oggi la
sensibilità di rinunciare al suo posto.
Presidente -
Ha chiesto la parola il collega Fabbri, ne
ha facoltà.
Fabbri (UVP) -
Credo sia più che lecito e naturale che ci
sia l'inversione del gioco delle parti in questo Consiglio e che
qualcuno si risvegli dal letargo che avevamo visto tanto tempo fa e
che finalmente si scuota, scuota il Consiglio, scuota una
discussione lecita e che deve servire a noi stessi come nuova
maggioranza a riuscire a portare avanti quelle operazioni, quelle
cose che ci siamo proposti e che sicuramente - io sono convinto -
riusciremo a portare avanti. È anche comprensibile che qui ci sia
del rimpianto, un rimpianto abbastanza profondo per le posizioni
occupate da 15, da 20, da 30 anni e che quindi la situazione sia
piuttosto bruciante.
A chi rimpiange il Governo precedente e il fatto che avremmo
potuto andare avanti con il programma dei 27 punti della vecchia
maggioranza vorrei ricordare brevemente come si sono svolti gli
ultimi mesi di questa maggioranza in cui 12 persone, 12 Consiglieri
si sono schierati contro un modo di continuare a condurre il
Governo senza minimamente riuscire ad invertire la rotta che in
questi anni ha portato la Valle d'Aosta allo stato attuale. Questi
12 Consiglieri hanno preso coscienza di questo modo di governare,
hanno preso coscienza che non c'era purtroppo la possibilità di
invertire la rotta e di lì è nato tutto quello che sappiamo e che
in questi ultimi mesi ha portato a questa nuova maggioranza, ma io
direi che tutto questo fa parte del passato, la discussione che ora
stiamo affrontando qua in Consiglio è una discussione che verte
sull'operato della Presidenza. Più di un'accusa abbiamo sentito
rivolgere al nostro Presidente: di non essere
super partes
,
di essere rappresentativo solo di una parte del Consiglio. Io
vorrei porre l'attenzione su questo aspetto particolare. Io direi
che il Presidente è stato veramente il Presidente del Consiglio,
perché ha guardato al suo funzionamento perché in uno stallo di
questo genere il Consiglio doveva essere tolto da quella
impasse
in cui era stato portato dal precedente Governo.
Ricordiamo come l'azione di governo era stata bloccata dalle
dimissioni
in toto
dei Consiglieri, che portava a 60 giorni
di governo solo ed esclusivamente del Presidente. Un'operazione del
resto già fatta qualche anno fa e che veramente era un insulto al
Governo, un insulto al Consiglio perché non gli avrebbe permesso di
svolgere la sua funzione.
Il Presidente Rosset, forte dell'interpretazione del suo
ufficio, ha dovuto sbloccare questa situazione e ci è riuscito.
Sbloccare questa situazione vuol dire sbloccare anche il Governo,
sbloccare anche la funzionalità e la possibilità di governare la
nostra Valle in questo momento così difficile in cui certi dossier
non possono essere assolutamente tralasciati, c'era bisogno di
quest'accelerazione. A mio avviso e ad avviso credo del mio gruppo,
ma non solo, quindi l'azione del Presidente è stata un'azione di
responsabilità proprio perché verteva a sbloccare l'azione del
Consiglio, quindi del Governo. Ricostituire le commissioni,
ricostituire il corretto funzionamento del Consiglio è una
priorità, una cosa che era necessaria per il governo della Valle
d'Aosta. Lui ha guardato soprattutto questo, garantendo alla Valle
d'Aosta di poter avere un Governo, di poter affrontare questi
dossier così importanti e così impellenti che ci stanno
sovrastando.
Presidente -
Ha chiesto la parola il collega Follien, ne
ha facoltà.
Follien (UV) -
Intervengo nel dibattito per dare il mio
apporto alla discussione, dopo aver riflettuto molto a bocce ferme
negli ultimi giorni su cosa dire, su quali considerazioni politiche
proporre all'aula alla luce degli ultimi avvenimenti, delle
polemiche e anche degli scontri politici che si sono susseguiti,
giungendo alla conclusione che era doveroso per me porre l'accento
su alcune questioni, su altre questioni politiche riguardanti la
nuova maggioranza. Avremo tempo, ci ritorneremo anche quando sarò
in un altro ruolo e non sarò più nell'Ufficio di Presidenza.
Permettetemi per un'ultima volta, quale membro dell'Ufficio di
Presidenza, nel ruolo di Consigliere Segretario, di intervenire, a
seguito delle mie dimissioni - con questa fanno quattro all'interno
di questa legislatura -, per chiarire la mia posizione e per dirle,
Presidente, in modo diretto e franco ciò che penso di un certo
percorso fatto alla luce degli ultimi fatti e del suo
comportamento, non senza, se me lo concede, però fare un po' di
storia recente del nostro percorso. Come lei ben sa, noi due
abbiamo fatto parte da inizio legislatura, con differenti ruoli,
dell'Ufficio di Presidenza, un percorso che ci ha visto, a seconda
delle elezioni, avversari o alleati. Il 5 luglio 2013: elezione
della Presidente Rini. Dopo una votazione con esito negativo per la
necessità di un
quorum
qualificato e l'abbandono dell'aula
da parte della minoranza - lei vi partecipò con entusiasmo - e
un'altra andata a vuoto, iniziarono i franchi tiratori, venne
eletta a maggioranza assoluta la Consigliera Emily Rini a
Presidente del Consiglio, io fui eletto Consigliere Segretario, lei
Vicepresidente di minoranza. Da quel giorno - credo che se lo
ricordi - iniziò una sua personale battaglia interna all'Ufficio di
Presidenza, opponendosi sempre con veemenza a molte nostre
iniziative, facendo opposizione dura. Diversi furono sempre i toni
del collega Roscio, più pacato e ragionevole nei vari passaggi, ma
lei nei toni e nei contenuti ci rinfacciò sempre quello che per lei
era un peccato originale: la pericolosità e la debolezza di essere
Presidente del Consiglio senza avere una maggioranza qualificata e
speculando sul fatto che il Presidente del Consiglio, organo che,
da quello che lei diceva e che ripeteva come un mantra, deve essere
super partes
, non deve essere il diciottesimo di nessuna
maggioranza e soprattutto che il ruolo politico, in questo caso
quando si ricopre quella carica, che è la più alta, deve essere
naturalmente secondario a quello istituzionale e su questo picchiò
duro per mesi dicendo che era normale, che era poco etico,
chiedendo spesso, anzi quasi sempre, le dimissioni della Presidente
Rini con decisione e fermezza non essendo quasi mai collaborativo e
costruttivo, ma forse erano altri tempi: era il tempo del 17 a 17 e
1 e non erano i tempi della moderazione e neanche dei toni bassi e
credo che noi eravamo tra quelli che li utilizzavamo più
pacati.
Altra Presidenza, viene eletto Viérin Marco. Sia io che lei
siamo Vicepresidenti: uno di maggioranza, l'altro di minoranza. Una
Presidenza nuovamente votata a 18, e lei di nuovo si erge a novello
moralizzatore, a inquisitore invocando il rispetto delle regole - e
ci siamo di nuovo -, atteggiamenti super partes, invocando e
ottenendo - complici i franchi tiratori - tramite una risoluzione,
la caduta del Presidente Marco Viérin, poi suo alleato fedele in
altri passaggi politici. Durante quel periodo - devo ammetterlo -
ci scontrammo alcune volte e alcune volte fummo anche d'accordo nel
criticare quella Presidenza. Io le riconoscevo lealtà e coerenza
politica e cominciavo a convincermi - glielo devo dire - che un
Presidente votato a 18 era un Presidente forse debole, poco
rappresentativo, molto spesso affetto da una sindrome di
partigianeria politica. Venne poi il tempo delle nuove
destabilizzazioni, dei franchi tiratori, della nuova e promettente
stagione politica e venne il suo momento: la tanto agognata e
sognata elezione a Presidente del Consiglio per inseguire una
réunion
tra il mio movimento e il suo. Un passaggio politico
in cui credevo e mi sono sbagliato, un passaggio per il quale ho
lavorato, per il quale ho fatto anche un piccolo passo indietro e
per il quale mi sono sentito anche criticare all'interno del mio
movimento, probabilmente con ragione da parte di chi mi criticava.
Ripeto: come dicevo, arrivò il suo momento, le dissi: "bene, un
Presidente di esperienza, votato a 27, non da ALPE e dal Movimento
Cinque Stelle", e finalmente dissi un ruolo totalmente legittimato,
un Presidente che sarà garante delle regole, sarà equidistante e
super partes, e soprattutto non sarà diciottesimo di nessuno, ha
sempre detto di non volerlo essere e poi dopo qualche mese, pochi,
il cambiamento, la mutazione, il brusco cambio di direzione di
rotta e di condotta. In un Ufficio di Presidenza che - lo ammetto -
di per sé forse fu costruito male, lo dico con autocritica e a
babbo morto, ma fu un errore probabilmente non consentire da subito
alla minoranza di farne parte, ma lei fu tra gli artefici di
quell'operazione.
Torniamo al punto, alla votazione. Cosa le è successo,
Presidente Rosset? Che cos'è cambiato in lei, a cosa si deve questa
perdita di coerenza e di rispetto per il suo ruolo? Sempre di
politica si parla, non di aspetti personali. Il suo essere
Presidente a 27, essere rappresentativo di tutti? Dimenticanza,
finzione? Non lo so se avrò mai delle risposte chiare. Ho ancora
fiducia, forse un giorno ci chiariremo. Di certo c'è ad oggi che
lei è stato votato a 27, anche e soprattutto grazie ai nostri voti,
del Partito Democratico e dell'EPAV. Di certo tutto è stato in
queste ultime settimane, dal mio punto di vista, meno che un
Presidente imparziale ed equidistante, ma soprattutto lei è stato
il diciottesimo di questa maggioranza. È lecito, è il contrario di
quello che diceva prima, ma è lecito probabilmente ed è colui che
più di tutti ha usato il Regolamento con alcune storture e lo
sappiamo benissimo che il Regolamento ha le sue storture, lo
sappiamo, per una chiara strategia politica, che non era quella
sicuramente della réunion e di un certo tipo di ragionamento che si
era fatto in tante aule e in tanti consessi.
Tutto lecito o, meglio, concesso, ma se ha ancora un po' del
coraggio politico che le riconoscevo e della correttezza verso il
proprio percorso politico, glielo chiedo come un invito - credo già
di conoscere la risposta - ma si faccia rivotare dalla sua nuova
maggioranza, ammesso che troverà 18 voti. Credo, avrei dei dubbi,
forse sono gli stessi dubbi che ha lei, è per quello che non dà le
dimissioni. Lo faccia per il rispetto a quest'aula. Glielo chiedo
con lo stesso rispetto che io e il collega Vicepresidente Farcoz le
abbiamo sempre dimostrato dall'inizio. Non le abbiamo mai fatto
mancare né la collaborazione, né lo spirito costruttivo. Si
dimetta, rispetti gli impegni presi perché la parola tra persone
serie e mature - e ritengo che lo siamo, lei ha l'età di mio padre,
quindi è maturo più di me - ha ancora un valore, se per lei ne ha,
rifletta e valuti di dare le dimissioni.
Presidente -
Ha chiesto la parola il collega Nogara, ne
ha facoltà.
Nogara (UVP) -
Consigliere Marguerettaz, mi scuso con lei
e con i colleghi del Consiglio se ho sorriso, ma non avevo certo
intenzione di schernire nessuno. Qualche sorriso l'ho fatto per le
cose che ho sentito, questo sì, ad iniziare - ho preso un po' di
appunti qui - dai vari colleghi che sono intervenuti in questa
seduta. Subito mi riferirei alla Consigliera Péaquin, che con
enfasi: "bisogna lavorare per i valdostani, bisogna essere
presenti"! Io forse, Consigliera Péaquin, in quattro anni non l'ho
mai vista nell'ufficio lavorare, ho visto dei mucchi di documenti
sul suo tavolo, probabilmente ogni tanto devono portarglieli
via...probabilmente lei ha tanto da fare nella sua azienda da
dedicare del tempo qui a questo Consiglio, però dire a noi che
dobbiamo lavorare di più mi sembra un filo esagerato.
A parte questa considerazione, un sorriso mi viene anche quando
sento dal Consigliere Perron, che mi parla di passi indietro, che
ci fa la morale per come ci dobbiamo comportare...con una certa
enfasi, ma quando si parlava di franchi tiratori, oppure di firme
per far cadere la sua maggioranza, queste cose forse non ce le
ricordiamo più. Noi ce le ricordiamo benissimo, ma non solo per
lei, per altre persone. E qui mi collego anche al Consigliere
Follien, che, quando parla di "franchi tiratori", deve guardarsi
alla sua sinistra per capire cosa succedeva in quei mesi, solo
questo. Qui è sbagliato fare quello che sto facendo io perché qua
dovremmo parlare di politica. Ho solo voluto rispondere a certe
situazioni e a certe affermazioni che sono state fatte, perciò
ognuno deve guardarsi un po' a casa propria, ma non solo per queste
cose, anche per il lavoro, perché quando mi sento dire dall'ex
Assessore Testolin che noi chissà dove porteremo la Valle d'Aosta,
lei deve pensare a cosa dovranno patire gli agricoltori per le cose
che lei non ha mai fatto, o le poche cose che ha fatto e che ha
fatto male e che per quattro anni noi le abbiamo ricordato. Io le
dico: magari forse sarebbe il caso di farci lavorare un po'. Capire
e se c'è voglia di collaborare, si collabora, ma tutti questi
attacchi che state facendo gratuiti sono uno stimolo per noi per
fare bene e per fare meglio e non abbiamo nessuna preclusione, come
diceva prima l'Assessore Perron, se c'è una volontà di collaborare,
noi vogliamo collaborare. Voi sapete benissimo quello che dicevo io
in maggioranza quando si discuteva; lo sa benissimo, io ho sempre
posto sul tavolo tutte le problematiche e ho sempre detto tutte le
cose che dovevo dire e le ho sempre dette davanti a tutti come il
mio gruppo ha sempre fatto.
Un po' rivolto a tutti, ma anche all'ex Assessore Baccega:
probabilmente lei non sa qual è il significato delle regole, con
questo mi riferisco a tutti. Non è che voglio difendere il
Presidente del Consiglio, perché si difende benissimo da solo, ma
qui sono state solo applicate le regole del Consiglio. Come
giustamente ha detto nella Conferenza dei Capigruppo prima il
Presidente del Consiglio, se secondo voi ci sono delle regole che
non sono state applicate, o sono state applicate male, dovete solo
farlo rilevare e vedremo poi se avete ragione, se avete torto, ma
questo lo dico serenamente...secondo noi, le regole sono state
applicate, noi le regole le abbiamo sempre accettate. Si è parlato,
anche lei Assessore Baccega, di pareri. I pareri sono dei pareri,
il Presidente del Consiglio si è affidato agli uffici, gli uffici
gli hanno dato questi pareri e si è andati avanti in questo modo
qua.
Consigliere Guichardaz, il suo intervento è quello che ho
apprezzato di più, perché in fondo il suo intervento
politicamente...tante cose non le condivido ma almeno è stato un
intervento politico. Qui non si è fatto altro che scagliare sassi e
dare colpe a tutto e a tutti, lei almeno ha parlato un po' di
politica. Ha parlato un po' di politica citando, forse in modo un
po' esagerato, "la spocchia del Presidente del Consiglio": lei
quanto a spocchia non è secondo a nessuno, solo su questo. Anche
qui, lei ha elencato un sacco di problematiche difficili e
importanti ed è uno stimolo, ma non solo per i colleghi che sono
seduti in Giunta: è uno stimolo per tutti noi che in questo momento
lavoriamo con loro, noi stiamo tutti lavorando con quella Giunta,
noi stiamo cercando di dare una mano a tutte quelle persone. Io
sono stato in maggioranza con il Presidente Rollandin e sono in
maggioranza con il Presidente Marquis, si lavora in un modo - come
diceva lei tante volte e abbiamo avuto delle discussioni, che si
deve avere un metodo di lavoro -, un metodo di lavoro noi ce
l'abbiamo. Noi sappiamo tutto quello che succede agli Assessori che
siedono in questo momento lì perché noi stiamo delle mezze giornate
a parlare delle problematiche.
Non sarà facile, noi non siamo qua a dire che risolveremo tutto,
ma stiamo cercando di risolvere i problemi più importanti. È chiaro
che se vi mettete a parlare di programmi a lunga scadenza, sarebbe
una stupidaggine dirvi di stare tranquilli che facciamo tutto.
Questo lo dico a chi ci sta ascoltando, ma noi stiamo cercando in
tante situazioni, perché è anche sbagliato dire che è stato
sbagliato tutto prima. Non è vero, sono state fatte anche tante
cose buone prima, però stiamo cercando di tacconare le grosse
problematiche che abbiamo.
Il fatto - e qui mi riferisco all'ex Presidente Rollandin - di
far dimettere tutti gli Assessori...io penso che con questa sua
ideona di far dimettere tutti gli Assessori si sia reso conto che
bloccava completamente il Consiglio regionale. Prima si sono messi
in mobilità, prima si sono mandate avanti le pratiche di
licenziamento del Casinò e poi si è bloccato il Consiglio
regionale. Si è bloccato il Consiglio regionale per cosa? Per non
fare niente. Avevamo discusso in maggioranza la legge sul Casinò
perché c'erano delle problematiche. L'avevamo discussa assieme,
eravamo tutti d'accordo per poterla fare, lei ha fatto dimettere
tutti gli Assessori e si è bloccato il Consiglio regionale. Ci sono
delle grosse problematiche sull'agricoltura, vi siete tutti
dimessi: tutto bloccato, e questa cosa vale per tutti.
Adesso continuate pure a dire che qua si rovinerà tutto, ma qua
se non si faceva quello che è stato fatto, nelle regole, anche
perché mi sono sentito dire per anni e ho visto scritto per anni
che ci voleva la mozione di sfiducia: la mozione di sfiducia è
arrivata. Probabilmente se la mozione di sfiducia è arrivata ed è
stata votata, penso che queste cose bisognerebbe accettarle a buona
ragione, perché mi sembra che lei, ex Presidente Rollandin, volesse
continuare a gestire questa Regione e questo Consiglio con
quanti...13-15 voti? Questo era il suo obiettivo? Perché nelle
ultime votazioni è andata sempre così, poi forse non raggiungeremo
i voti, come dite voi, abbiamo una maggioranza risicata, lavoriamo
malissimo, vedremo, almeno dateci un po' di tempo. Se come dite,
volete così bene alla Valle d'Aosta, dateci un po' di credito per
vedere se riusciamo a fare quello che vi stiamo dicendo in questo
momento. Se volete così bene alla Valle d'Aosta, magari per quello
che potete dateci un aiuto, se è vero quello che state dicendo. Io
fino adesso ho solo sentito degli attacchi al Presidente del
Consiglio, degli attacchi che non si riuscirà a fare niente, degli
attacchi che siamo degli inetti. Io spero che così non sia proprio
e spero che questa maggioranza risicata, tacconata riesca a dare
quelle risposte che finora non sono state date ai valdostani.
Presidente -
Ha chiesto la parola la collega Rini, ne ha
facoltà.
Rini (UV) -
Je voudrais commencer mon intervention en
faisant un tout petit exercice de mémoire que je considère
important. Vu aussi la situation politique que nous sommes en train
de vivre, je voudrais commencer comme ça. Il était une fois, dans
l'année 2013, les valdôtaines et les valdôtains avaient élu et
choisi leurs représentants au sein du Conseil régional. À la suite
des élections régionales, les travaux du Conseil ont commencé le
premier du mois de juillet. Le moment de l'élection du Président du
Conseil arrive, la majorité a proposé mon nom dans un sens de
continuité avec la législature précédente.
Vorrei ora affidarmi a qualche passaggio estrapolato
direttamente dai verbali di quel passaggio storico che quest'aula
ha vissuto proprio in occasione dell'elezione del Presidente del
Consiglio. Vorrei riprendere qualche piccolo passaggio dei colleghi
che oggi siedono in quest'aula in ruoli diversi, che esternavano il
proprio grande stupore poiché il Presidente del Consiglio non era
espressione delle forze di minoranza. A questo punto però
consentitemi di fare una piccola pausa che contempli una premessa,
è già stata fatta, ma ci teniamo a sottolinearlo perché il
messaggio deve essere chiaro, la chiarezza deve tornare in
quest'aula: noi non rivendichiamo nessun posto apicale perché non
vogliamo spartire niente all'interno di questo misero teatrino, un
misero teatrino di spartizione di poltrone. Non ci interessa, non
abbiamo bisogno, né voglia di condividere nulla. Non abbiamo
bisogno, come invece hanno alcuni sedicenti nuovi
mouvement
,
di occupare certe poltrone per riuscire ad avere poi un consenso
elettorale. Noi chiediamo però - e lo chiediamo esattamente come lo
chiedevate voi quando eravate dall'altra parte degli scranni,
quando occupavate gli scranni dell'opposizione - che la figura del
Presidente del Consiglio venga condivisa e venga concertata con
l'intera aula. Era il 2013 quando l'allora collega Laurent Viérin,
che dopo non molto peraltro è stato anche un collega di
Giunta...riporto testualmente le sue parole, diceva: "dans cette
première séance on élira le Président du Conseil de la Vallée
garant des institutions valdôtaines et figure appelée à représenter
l'Assemblée tout entière.
Il collega parlava poi - e lo ha ricordato molto bene già il
collega Renzo Testolin - di atteggiamenti da regime che abbiamo
denunciato, denunceremo, che combattiamo, combatteremo e che fanno
percepire molto bene il modo di interpretare la politica di chi
incarna oggi il potere in Valle d'Aosta. Questa, collega, non è
solo una visione politica, ma possiamo quasi parlare di preveggenza
poiché le sue parole incarnano esattamente la situazione odierna,
dove un Presidente del Consiglio - eletto e glielo hanno ricordato
i miei colleghi, ma glielo ricordo anch'io, anche grazie al mio
misero voto e a quello dei colleghi che oggi siedono in quest'aula,
colleghi che come me non si sentono assolutamente più rappresentati
da lei, Presidente Rosset - si ostina, nonostante tutto il suo
stesso Ufficio di Presidenza si è dichiarato dimissionario, a
rimanere saldamente attaccato, ancorato alla sua poltrona. Tra
l'altro, lo fa - consentitemi di dirlo - con una fierezza e una
sfrontatezza che ha dell'imbarazzante.
Le chiedo, collega Rosset: lei non si sente in imbarazzo? Oggi
non si sente in imbarazzo? Non prova dell'imbarazzo non verso di
noi che le abbiamo dato la fiducia in una circostanza completamente
diversa e glielo dico con la stima che ho verso la sua persona, ma
di fronte alla comunità valdostana? O prevale ancora una volta la
sua presunzione, prevale - dicevo - anche sul senso, sul dovere
dell'istituzione che al momento ricopre? Un collega prima citava la
vergogna. Non prova questo senso oggi lei, collega? Non si è
minimamente posto la questione anche nei confronti dei colleghi
neonominati, che hanno tutto il diritto di condividere, insieme a
tutti noi, il nome e la scelta di chi è chiamato a rappresentare
l'intera aula. Lo ha ricordato molto bene anche lei più volte a me
quando ricoprivo quel ruolo. Lei è il Presidente di tutti, collega
Rosset, non se lo dimentichi.
Collega Rosset, è una questione di stile. Lo stile non è la
cravatta in ordine o la giacca di un taglio buono, lo stile è
altro, lo dimostri. Le chiedo ancora una volta, collega Rosset: lei
chi si sente di rappresentare? Di certo non rappresenta più noi
colleghi che, come dicevo, le avevamo dato la nostra piena fiducia.
Ha ricordato molto bene il collega Follien i vari passaggi. Io non
mi ripeterò. Una fiducia che lei, in maniera vergognosa e subdola
ha tradito dimostrando di essere un Presidente assolutamente non
all'altezza del ruolo che è stato chiamato a ricoprire, che
presuppone serietà ed imparzialità. D'altra parte, collega Rosset,
dobbiamo anche ricordare, sono stati ricordati alcuni passaggi
giuridici che - devo dire la verità - a me non appassionano neanche
particolarmente, però lei anche in passato, per altre questioni che
non sto qui a ricordare, non ha mai brillato - e glielo dico con il
massimo rispetto per la persona - per la sua conoscenza giuridica.
Lei, Presidente, ignora il significato della parola "collegiale".
Lei presiede, non è solo il rappresentante di quest'aula, ma
presiede un organo collegiale. Lei ne ignora il significato e
glielo ricordo io. Non io come persona. Guardi, le richiamo
direttamente dalla Treccani cosa significa: significa di un
collegio o di un corpo di persone che produce atti costituiti dalla
volontà di più soggetti.
La collega Morelli, sempre nella prima seduta: quella di
insediamento del Presidente del Consiglio, collega che peraltro io
stimo particolarmente, parlava giustamente della figura del
Presidente del Consiglio come di un garante di questa famosa "casa
di vetro". Alla faccia della casa di vetro, collega Rosset! Lei si
è permesso di richiedere pareri, protocollarli e qualcuno lo ha
ricordato: addirittura pagarli. Sono contenta per lei che sfoggia
anche queste attitudini, ma pagarli con fondi propri, fondi che non
appartengono alla Presidenza - è stato lei stesso a dichiararlo -
salvo poi però utilizzarli proprio a favore della Presidenza
stessa, e qui mi fermo. Credo che altre saranno le conseguenze di
questi fatti che narriamo e che lei stesso ha narrato. C'è una
bellissima intervista dove lei stesso ha riassunto passo passo
questi passi. Tutto questo senza coinvolgere il suo stesso Ufficio
di Presidenza, che era un Ufficio di Presidenza operativo - lo
hanno già ricordato -, arrogandosi così il diritto di fare scelte
capitali per la nostra Regione, agendo in totale solitudine, non
voglio pensare fomentato da altri, beffandosi della volontà degli
elettori e delle regole della democrazia. Cari colleghi, prima si è
parlato del gioco, il collega Fabbri...qua veramente sembra un
gioco ahimè, ma qua nessuno deve giocare, qui stiamo parlando di
cose serie. I 35 eletti non sono 35 unti dal Signore, che si alzano
la mattina in totale solitudine e compiono scelte politiche, ma
dov'è la politica? Dove sono i partiti, dove sono i movimenti?
Dov'è la volontà dei cittadini e delle cittadine che liberamente
hanno espresso il loro voto? Mi chiedo.
Ritorno brevemente a leggervi alcuni passaggi di quel verbale
della seduta di insediamento. Cito ancora le parole, e non me ne
voglia, ma era stato particolarmente efficace il collega Viérin
Laurent al microfono di quest'aula proprio a proposito
dell'elezione del Presidente: "Avrebbe potuto essere per garbo
istituzionale concordato, perlomeno discusso anche con le
opposizioni, proprio per il ruolo di garante di tutta l'Assemblea
che dovrà assicurare ed anche per gli esigui margini numerici che
regolano l'azione di questo Consiglio", quindi "garbo
istituzionale", "ruolo di garante", "ruolo concordato". Belle,
bellissime parole. Peccato che a distanza di quattro anni tutto ciò
non solo venga dimenticato, cancellato, ma venga totalmente
disatteso, ribaltato. Ora proprio voi che sedete dall'altra parte
degli scranni fate l'esatto contrario di quanto con tanta enfasi
predicavate. Nel linguaggio di oggi si direbbe: alla faccia del
hashtag
"coerenza". Bell'esempio di coerenza! Ecco perché ho
voluto aprire il mio intervento con "c'era una volta"! L'ho fatto
perché la situazione in cui ci troviamo oggi è talmente
surreale...è una situazione degna delle più tristi favole di Walt
Disney, chissà se ci sarà mai un lieto fine. Io lo spero per la
nostra Regione, lo spero per le elettrici e gli elettori che hanno
il diritto - e lo sottolineo - se siamo ancora in un sistema
democratico, di vedere rispettata la propria volontà. Ricordo
infatti al collega Marquis che si è permesso con una certa - me lo
consenta - disarmante arroganza di definire questo, che per noi è
un triste passaggio, come il frutto della volontà popolare. La
collega Bertolin ricordava che l'unico strumento, collega
Presidente Marquis, per esprimere la volontà degli elettori, sono
le elezioni, è il voto popolare. La volontà popolare non è frutto
di riunioni, inciuci, riunioncine più o meno segrete che portano ad
un vero e proprio
golpe
. Non abbiamo paura di usare questa
parola. Il collega Baccega gliel'ha ricordata, anche lui citandola.
Un golpe volto a sovvertire la volontà degli elettori, riunendo
intorno a questo pseudo progetto persone che poco o nulla hanno in
comune se non l'odio verso qualcuno. Magari verso qualcuno che ha
dimostrato negli anni capacità e senso di responsabilità, ma anche
soprattutto ha raccolto un plebiscito elettorale. Non stiamo qua
parlando - e ogni riferimento è puramente casuale - di 1400 e rotte
preferenze: stiamo parlando di più di 10.800 lettori, non potete
ignorarli, non potete beffarvi di loro in questa maniera.
La Valle d'Aosta non finisce in quest'aula, la invito quindi,
collega Marquis, ad essere un pochino più prudente e rispettoso
nelle sue dichiarazioni, soprattutto ora che ha deciso di ricoprire
un incarico così importante e gravoso. Ricordo peraltro come più
volte detto dentro e fuori da quest'aula che siamo stati attaccati,
soprattutto come rappresentanti del Governo, di essere spesso
silenti. Sono volate parole grosse, una su tutte: "servi sciocchi".
Ebbene no, non siamo stati, non siamo e non saremo servi e tanto
meno sciocchi, e ve lo faremo vedere! Piuttosto eravamo
estremamente rispettosi del ruolo che eravamo stati chiamati a
ricoprire. Come diceva spesso un rappresentante del nuovo Governo
che io stimo, diceva: "tenere alta l'asticella": questo vi si
richiede quando ricoprite quel ruolo, non cadendo in provocazioni
ma rispettando i colleghi. Speriamo, lo spero davvero che anche gli
attuali rappresentanti del Governo facciano altrettanto e
concedetemi due parole, il collega Nogara faceva questo detto/non
detto che a me proprio non piace, i franchi tiratori, ma prima chi
c'era, chi non c'era, i documenti, non documenti...parliamone
tranquillamente. Noi quando abbiamo avuto da ridire, anche con il
Presidente, l'abbiamo sempre fatto serenamente senza paura dentro
l'Union Valdôtaine all'interno del movimento, perché noi qua non
siamo persone fedeli, fedeli sono i cani, che peraltro adoriamo,
noi siamo persone leali però, leali
in primis
ai nostri
elettori e alle nostre elettrici. Questa mattina pensando mi è
venuto in mente uno dei
post
, dei tanti che stiamo leggendo
e anche l'affetto delle persone...
Presidente -
Ricordo che il tempo è di dieci minuti.
Rini (UV) -
...esattamente come tutti gli altri,
Presidente Rosset. Presidente Rosset, agli altri ha dato dieci
minuti addirittura in più, quindi si vada a vedere. Continua con il
suo metodo...chiedo il secondo intervento, mi dia il tempo del
secondo intervento.
Dicevo, mi è venuta in mente una frase che mi ha molto colpito
di un responsabile della
press
locale, descriveva questo
responsabile: "tutto ciò a cui stiamo assistendo farebbe davvero
ridere se solo non fosse vero".
Tornerei ora brevemente ai sopracitati verbali. Consentitemi
ancora di citare le parole del collega Bertschy, diceva: "à vrai
dire, au lendemain des élections nous avons assisté à un ridicule
marché conduit d'une façon grossière et arrogante aux moyens de la
presse. La Présidence offerte en échange d'un appui politique ou
quelque chose d'autre...ça c'est l'ancienne politique! L'UVP et les
autres forces de minorité ne sont pas à vendre, nous ne sommes pas
intéressés aux places de pouvoir, nous ne demandons rien de ce
genre". Beh, direi che la profezia, i vostri bellissimi intenti
sono stati disattesi. Io non aggiungo altro, basta guardare dove
siete seduti oggi. Non aggiungo altre parole.
Colleghi, è finita l'epoca delle prese in giro, le valdostane e
i valdostani sono stufi di questi teatrini e ci metto dentro tutti,
sono stanchi di assistere a lotte intestine, quante volte ce lo
siamo detti, colleghi? Anche con qualcuno di voi che oggi siede
proprio su quegli scranni. Stanchi di condotte sospinte solo
dall'odio personale o dalla ricerca di qualche piccolo, o grande, o
medio incarico di potere. Per questo oggi chiediamo a lei, collega
Rosset, di essere coerente con quanto lei stesso e i suoi compagni
di partito, di coalizione a gran voce chiedevate: provi a staccarsi
da quella poltrona, rimetta il suo mandato e consenta a quest'aula
di individuare una figura, e ce ne sono parecchie qua, che possa
davvero rappresentare con serietà ed imparzialità l'intera
Assemblea. Dopo tanti passaggi inspiegabili, passaggi che hanno
scosso la nostra comunità, perché hanno calpestato la volontà delle
nostre concittadine e dei nostri concittadini, dia lei un segnale
di coerenza e di serietà.
Concludo ricordandole che noi non rivendichiamo, come le ho già
detto, a differenza di quanto accaduto invece ad inizio
legislatura, nessun posto apicale, tanto meno la Presidenza del
Consiglio, ma chiediamo a gran forza - e credo che lei lo abbia
capito - che questa figura venga condivisa da tutti i membri di
quest'Assemblea e - lo ricordo - anche dai neoeletti, che hanno
diritto di esprimere e di far sentire la loro voce. Quando la
situazione politica lo ha richiesto, con grande senso di
responsabilità io ho presentato le mie dimissioni da Presidente del
Consiglio prima e da Assessore dopo: le ho depositate, proprio
perché ho voluto mettere davanti a un interesse legittimo personale
il bene e la volontà dell'aula e quindi della nostra Regione. È
proprio in virtù dello stesso senso di responsabilità che chiedo
dunque a lei, Presidente Rosset, di voler rimettere il proprio
mandato, di dare così quel tanto auspicato e sbandierato segnale di
cambiamento, l'azzeramento - quante volte l'avete ricordato in
quest'aula ultimamente? - delle cariche e lasciare così che l'aula
possa ritrovare quell'auspicata serenità e si possa esprimere.
Glielo hanno detto, se è così tranquillo e sicuro, si dimetta e si
faccia rivotare dalla sua maggioranza, non stia lì ancorato alla
poltrona con i nostri voti, non lo faccia, non è dignitoso, mi
creda.
Prima sempre il collega Fabbri parlava di gioco e abbiamo detto:
purtroppo sarebbe bello fosse un gioco tutto questo, ma non lo è.
Parlava di rimpianti, di posizioni ma a chi stava parlando? A noi?
Di posizioni a noi? Forse ha sbagliato, sa. Forse ha invertito la
direzione, deve parlare a qualcun altro. E soprattutto quando parla
di posizioni, collega Fabbri - glielo dico con tutto il rispetto e
la stima che ho nei suoi confronti - lo lasci fare a qualcun altro,
che proviene da movimenti che forse possono parlare di verginità e
di posizioni, non lo faccia lei perché si rende ridicolo.
Ritorno al lieto fine, colleghi. Noi al lieto fine ci crediamo
ancora, lo facciamo per la nostra Valle,
pour notre belle
Région
, ci crediamo davvero e credeteci: ci batteremo con tutte
le nostre forze fino in fondo per ottenerlo.
Presidente -
Ha chiesto la parola il Consigliere
Padovani, ne ha facoltà.
Padovani (GM) -
Volevo portare il mio piccolo contributo
a questa discussione. Io sono entrato da 11 giorni e parlerò per
quello che ho visto fino adesso. Su quello che è successo prima non
parlerò. Sentivo i colleghi del gruppo Union che parlavano di
responsabilità, di vergogna, di sgarbo istituzionale; io ho passato
il mio primo giorno in questo Consiglio e penso che non lo avrei
fatto se fosse prevalso quel modo di agire dell'ormai ex
maggioranza di disertare il Consiglio per far mancare il numero
legale e quindi di fatto negare a me e agli altri subentranti il
diritto di poter sedere in quest'aula e negando di fatto la
risoluzione della gravissima crisi in cui anche l'Union Valdôtaine
ha portato la nostra Regione. Si parlava di sgarbo istituzionale e
di senso di responsabilità: ma quale senso di responsabilità può
essere quello di disertare un Consiglio regionale, di disertarlo in
un momento in cui è a rischio il futuro di 264 persone? E parlo
soltanto del Casinò, perché è a rischio il futuro di tantissime
altre persone e di tante persone della mia generazione, che ad oggi
non vedono un futuro. Qual è il garbo istituzionale di un
Presidente, di un ex ormai Presidente della Giunta e Prefetto che
di fatto impedisce a noi che dovevamo subentrare di poter
subentrare? Io penso che chi ha portato avanti questo tipo di
atteggiamento non possa permettersi di parlare di sgarbo
istituzionale e di responsabilità. L'unica responsabilità che,
secondo me, avete è quella di aver portato la Valle d'Aosta alla
situazione in cui è adesso.
Come ho detto il primo giorno, in cui mi sono seduto su questa
poltrona, ho accettato di sedere qui per senso di responsabilità e
per senso di responsabilità verso le valdostane e i valdostani ho
votato quella mozione di sfiducia perché penso che si debbano
risolvere le tante questioni che voi avete lasciato arrivare al
punto in cui sono adesso. Credo che la responsabilità sia quella di
poter provare a far ripartire la Valle d'Aosta in un senso
diverso.
Presidente -
Ha chiesto la parola il collega Lanièce, ne
ha facoltà.
Lanièce (EPAV) -
Ho avuto modo in questa legislatura e in
quella precedente di lavorare con il Consigliere Presidente Rosset,
l'impressione che ho avuto è stata sempre quella di un Consigliere
attento, preciso, disponibile al confronto, al dialogo, qualunque
fosse l'argomento sia politico, sia istituzionale, sia
regolamentare, purtroppo gli ultimi e recenti eventi hanno messo in
evidenza un diverso Presidente Rosset. Sarà stata forse la
compagnia, le pressioni di coloro che, come già affermato da altri
colleghi, hanno dato vita al recente
golpe
istituzionale o
ribaltone, sarà forse la voglia di farsi notare. Fatto sta che il
Presidente Rosset da "uomo del dialogo" si è trasformato in "uomo
di chiusura" a tal punto da neanche accettare la richiesta
pervenuta di far slittare la convocazione del Consiglio di qualche
giorno per permettere alle parti in causa in contrapposizione
politica di sedersi intorno ad un tavolo e confrontarsi su
questioni tecniche inerenti l'applicazione della legge Severino e
la validità delle sedute del Consiglio regionale alla luce delle
sospensioni conseguenti alla sentenza della Corte di appello di
Torino.
Sono meravigliato e in parte deluso di questo cambiamento di
agire del Presidente Rosset. Ero convinto che non si sarebbe
sottratto e, di conseguenza, non avrebbe sottratto i compagni di
partito della nuova sedicente maggioranza al confronto, al dialogo,
alla necessità di uno scambio democratico di pareri e proposte alla
luce di una situazione nuova e di difficile interpretazione, eppure
questa sedicente nuova maggioranza è nata sotto l'auspicio di un
nuovo metodo di lavoro basato sulla condivisione e sulla
trasparenza, niente di più falso. D'altronde la cosa non mi
stupisce più di tanto visto che a guidare questo
new deal
della politica regionale c'è un uomo della Stella Alpina, lo stesso
che in qualità di Capogruppo non ha dato tanto prova, almeno nei
miei confronti, di questa parola così ad effetto che è la
"condivisione", la condivisione, quella vera, si basa sui fatti e
non solo sulle dichiarazioni.
Ho letto spesso i nominativi indicati dal gruppo Stella Alpina
nelle partecipate sui giornali, senza averne una comunicazione
preliminare. Così come i contenuti delle ultime risoluzioni firmate
dall'allora Capogruppo Marquis (vedi quella contro i Parlamentari
valdostani, quella sulle dimissioni del Presidente Rollandin,
quella sulla richiesta di un Consiglio straordinario per la nomina
di una Commissione d'inchiesta sulla CVA), mi sono state comunicate
dopo averle già sottoscritte assieme agli altri allora colleghi
Borrello e Viérin, concordate e condivise con altri, ma non con me
e Baccega.
Cosa dire poi della nascita carbonara, non condivisa anche
questa, di un asse politico con l'UVP e il PNV di cui leggevo con
curiosità notizie sui giornali? Senza dimenticare poi l'ultima
chicca del movimento della Stella Alpina, evidenziata durante la
riunione del Coordinamento del 3 marzo scorso, in cui si stavano
dibattendo due visioni politiche differenti: quella sostenuta da me
e Baccega che si basava sul ritenere ancora valido l'accordo con
l'Union Valdôtaine, sancito dal responso elettorale e dal recente
Congresso e invece quella visione sostenuta dagli altri
Consiglieri, da Marzi e da Martin, secondo la quale non si poteva
più governare a 18 voti, oggi mi sembra che siate in 17 più 1,
quindi non è cambiato molto.
Partendo quindi da quest'ennesima presa in giro perpetrata ai
danni dell'organismo del movimento, bisognava fare scelte diverse
partendo però da un nuovo asse politico: Stella Alpina, UVP e PNV.
Ad un certo punto intervenendo dissi che in quella sede non eravamo
venuti a discutere della bontà o meno di una delle due linee
politiche, bensì a ratificare qualcosa che qualcuno scorrettamente
aveva già deciso, alla faccia del democratico confronto che si
doveva fare all'interno del movimento! Allora il Presidente Martin
diede al sottoscritto e al collega Baccega dei bugiardi affermando
che nulla era stato ancora deciso. Peccato che qualche ora prima si
era saputo che ad un dipendente dell'Ufficio di protocollo della
Presidenza del Consiglio era stato chiesto di venire a lavorare il
sabato. Infatti il giorno dopo, sabato 4 marzo, fu stranamente
presentata all'Ufficio di protocollo della Presidenza del Consiglio
la mozione di sfiducia costruttiva, per fortuna, che niente era
ancora stato deciso... Caro ex Presidente Martin, le bugie hanno le
gambe corte, ma con la sua longeva esperienza poteva evitarle, ma
più che non poter più governare a 18 - e mi sembra che siate sempre
17 più 1 - forse è stata la modifica fatta della Giunta Rollandin,
condivisa allora anche da Marquis e Viérin Marco, che ha impedito a
chi è in pensione di poter accedere alle cariche ben retribuite
delle società partecipate, che ha indotto in lei questo cambiamento
di linea politica?
Il problema per la Stella Alpina non era un problema politico,
era Rollandin, come emerge dall'intervista apparsa domenica sul
quotidiano "La Stampa": ecco perché io e il collega Baccega
abbiamo, anche se a malincuore, preso le distanze dalla Stella
Alpina, non per i suoi valori e per le sue radici, in cui ci
riconosciamo ancora oggi, bensì perché abbiamo visto che si
trattava solo di una pura operazione di potere e di vendetta
personale da parte di qualcuno del movimento non finalizzato a
costruire qualcosa, ma solo a far dimettere il Presidente Rollandin
e a contrapporsi all'Union Valdôtaine, un'operazione "contro" e non
"per".
Come vedete, la Stella Alpina non brilla tanto per condivisione
e per un metodo nuovo di visione politica, sarebbe stato più
opportuno per la Stella Alpina ribadire politicamente invece la
centralità dell'alleanza con l'Union Valdôtaine, che in questi
ultimi 11 anni ha conseguito importanti successi elettorali nel
Comune di Aosta e in altri Comuni valdostani, nelle elezioni
politiche e nelle elezioni regionali. Occorreva a tal proposito
riaffermare la volontà e la validità di proseguire con la
maggioranza politica che ha vinto nel 2013 le regionali (Union e
Stella Alpina), maggioranza che poi era stata poi allargata al PD e
successivamente integrata dall'UVP e dal PNV, nel rispetto anche
della linea congressuale dettata nel Congresso della Stella Alpina
nel maggio 2016.
Ritornando a bomba, come si dice nel gergo comune, lei,
Presidente Rosset, ci ha un po' delusi. Eravamo convinti che lei
fosse un paladino del rispetto delle norme, inflessibile com'era -
e lo è ancora - nel bacchettare i Consiglieri che ritardavano nel
prenotarsi per gli interventi o che chiacchieravano disturbando
l'intervenuto di turno in aula. Eravamo sicuri che avrebbe concesso
qualche giorno in più per poter meglio leggere le carte, i pareri,
le sentenze in modo da permettere a tutti un confronto democratico
sereno, ma soprattutto conoscitivo, su un tema delicato sul quale
regna un'incertezza interpretativa dovuta all'assenza di una
disciplina espressa. Qualcuno in sala stampa adesso, dopo aver
sentito quest'ultima mia frase, potrebbe dire che il Consigliere
Lanièce non ha le idee molto chiare e certe e si trincera quindi
dietro un'affermazione abbastanza vaga e sibillina, ebbene no. Devo
ammettere che quest'affermazione non è farina del mio sacco, bensì
- notate bene - fa parte delle conclusioni del parere
pro
veritate
del professor Guzzetta. Il Presidente Rosset, dopo
averlo pagato di tasca sua, come lui ha dichiarato agli organi di
informazione, ha agito, come tutti sapete, il 10 marzo scorso. Ora
capite lo sgomento, la preoccupazione che noi abbiamo, un parere
pro veritate
che si conclude dicendo: "pur nell'incertezza
interpretativa dovuta all'assenza di una disciplina espressa".
A noi non dà sicuramente una certezza che quanto fatto dal
Presidente Rosset sia stato corretto e a tutela dell'istituzione
Consiglio regionale. D'altronde durante la Conferenza dei
Capigruppo del 6 marzo avevamo chiesto di non convocare il
Consiglio regionale per mercoledì 8 marzo, ma di lasciarci qualche
giorno in più, al fine di permettere a tutti i Consiglieri di
approfondire il parere degli uffici della Presidenza del Consiglio,
parere da lei, Presidente, presentato e fatto proprio
politicamente. Parere - le ricordo - che riguardava l'efficacia
della sospensione di diritto dalla carica di Consigliere regionale
alla luce della sentenza della Corte di appello di Torino del 14
febbraio scorso. In quella riunione il sottoscritto e i colleghi
Farcoz e Guichardaz avevamo detto che per noi era emersa una
lettura delle norme diversa, che portava a ritenere che la
sospensione prevista dalla legge Severino operasse di diritto e che
quindi decorresse dalla data di pronuncia della sentenza di
condanna.
Abbiamo anche ribadito e sottolineato che questa per noi era una
questione pregiudiziale, che incideva sulla validità dell'atto di
costituzione della nuova Giunta e di ogni altro atto
successivamente adottato dalla stessa. Per queste semplici ma
chiare ragioni avevamo chiesto un approfondimento di tale
problematica, invitando di conseguenza il Presidente Rosset a
convocare il Consiglio regionale nei primi giorni della settimana
successiva. Purtroppo, a fronte di questa nostra lecita e logica
richiesta, conforme totalmente ai richiami ricorrenti alla
trasparenza, al nuovo metodo di far politica e al buon senso, lei,
Presidente Rosset, decise di sua sponte di convocare ugualmente il
Consiglio regionale per l'8 marzo, richiamando il parere dato dagli
uffici della Presidenza del Consiglio. Parere che, secondo noi,
come dichiarato in data 6 marzo, meritava un attento
approfondimento per tutelare la correttezza dell'azione
amministrativa e dell'operato delle sue istituzioni. In questo
parere si affermava tra l'altro quanto segue: "In altre parole, il
decreto del Presidente del Consiglio dei Ministri, pur dando atto
che da parte della sentenza si sono verificate le condizioni
previste dalla legge per l'applicazione di una misura sospensiva,
ne determina l'efficacia a partire dalla data di notifica del
decreto stesso", e ciò lo affermava facendo riferimento ad una
pronuncia della Corte di cassazione del 2009. Come tutti sapete, il
decreto del Presidente del Consiglio dei ministri datato 7 marzo, e
notificato al Presidente Rosset il giorno successivo (8 marzo), ha
decretato con effetto a decorrere dal 14 febbraio 2017 la
sospensione dei quattro Consiglieri. Questo a dimostrazione che
quanto affermato nel parere prodotto dal Presidente Rosset non era
corretto. Tutti possiamo sbagliare, anche gli uffici, Presidente
Rosset, ma ci saremmo aspettati un po' di autocritica, che non fa
mai male. Capisco che è più facile che un cammello passi per la
cruna di un ago che vedere fare autocritica da un politico, ma da
lei, Presidente, invece me lo sarei aspettato, invece no, sbagliare
è umano ma perseverare è diabolico. Faccio questa citazione perché
poi i fatti successivi sono andati in questa direzione, infatti il
Consiglio dell'8 marzo è andato deserto in mancanza del numero
legale. Ha voluto fare un'altra forzatura, permessa ma azzardata,
convocando, sempre di sua iniziativa, il Consiglio regionale per il
10 marzo. Anche quel giorno ci fu la nostra richiesta di rinviare
la convocazione di una settimana per permettere, alla luce dei
fatti, di potersi tutti confrontare per trovare ancora magari anche
una soluzione condivisa, evitando di assumere decisioni frutto di
valutazioni frettolose estemporanee, che potrebbero causare
contestazioni dannose, materialmente e di immagine, per
l'istituzione Consiglio regionale. Anche questa nostra legittima e
logica richiesta è stata rifiutata e oggi siamo qua con un ricorso
al TAR pendente che, se accettato, porterebbe ad annullare tutto
quanto con un caos mai visto nella nostra Regione e nel nostro
Consiglio regionale. Lei, Presidente Rosset, sa che, insieme al
Presidente Marquis, sarà considerato il capro espiatorio di tutto
ciò? Ne valeva proprio la pena? Far cadere il Presidente Rollandin
è ed era così importante e al di sopra di ogni cosa, compreso il
rischio di eventuali danni da pagare e mettendo in conto anche la
fine di una carriera politica dignitosa come la sua? Io continuo a
non capire perché ha giocato questa partita, tanto più che il
parere che lei ha portato a sostegno del Consiglio regionale del 10
marzo termina - lo ripeto - richiamando un'incertezza
interpretativa.
Lei ha un ruolo importante in questa crisi, lei avrebbe potuto
giocare un ruolo
super partes
cercando di mediare tra le due
fazioni. A lei competeva il ruolo di arbitro neutrale, arbitro da
cui ci si aspetta sempre disponibilità al dialogo, al confronto con
eventuali aperture, ma soprattutto cercando condivisione. Avete
accusato il Presidente Rollandin di essere "un uomo solo al
comando", uno che decide senza chiedere consiglio o sostegno a chi
gli sta vicino. Lei, Presidente Rosset, poi ha deciso in perfetta
solitudine, tipica dell'uomo solo al comando, di convocare il
Consiglio adottando una procedura garantita, secondo lei, da pareri
che lei ha assunto non come Presidente del Consiglio ma sembrerebbe
come semplice cittadino, senza neanche portare alla discussione la
nota degli uffici e il parere
pro veritate
all'interno
dell'Ufficio di Presidenza. Cosa che hanno ben chiarito i colleghi
Farcoz e Follien in un comunicato e come ha ribadito il collega
Follien un momento fa. Quali principi di democrazia, di
trasparenza, di rigore e di dovere istituzionale l'hanno ispirata,
Presidente Rosset, in questa decisione da "uomo solo al comando"?
Perché non ha voluto coinvolgere l'Ufficio di Presidenza in questi
passaggi di carattere politico-istituzionale così delicati,
sfociati poi nelle sedute consiliari dell'8 e del 10 marzo?
Ha deciso in piena autonomia, la sua, senza confronto, senza
consulto, senza una minima esitazione che in questi casi sarebbe
stata auspicabile e doverosa. Lei così facendo non può più essere
più il Presidente super partes di questo Consiglio, ma senz'altro
può fare bene il Presidente dell'UVP. Ne prenda atto e, ritornando
ad essere il Consigliere Rosset che ho conosciuto e stimato, ne
tragga le debite conseguenze.
Presidente -
Voglio chiarire un aspetto, caro collega
Lanièce: il 7 marzo l'Ufficio di Presidenza è stato convocato ed è
andato deserto, a titolo informativo perché lei ripete che
l'Ufficio di Presidenza non è stato convocato. L'Ufficio di
Presidenza è stato convocato con una telefonata da parte del
Vicepresidente Farcoz e con un messaggio da parte del collega
Segretario: "non vengo, non partecipo più perché altrimenti voto
contro a tutto", dopodiché dal 7...l'8 e il 10 ovviamente il tempo
materiale non c'è stato. Questo per chiarimento, solo per
chiarimento. Ha chiesto la parola il collega Follien, ne ha
facoltà.
Follien (UV) -
Ci metto un minuto. Per correttezza e
chiarezza, visto che lei ha detto che era stato convocato, può
anche dire se all'ordine del giorno c'era la richiesta di un parere
legale?
Presidente -
Non voglio fare un dibattito con lei, c'era
un ordine del giorno, ma se lei non partecipa a quell'ordine del
giorno, difficilmente io le posso...
Follien (UV) -
Scusi, c'era all'ordine del giorno la
richiesta di un parere legale?
Presidente -
Il 7 marzo.
Follien (UV) -
C'era all'ordine del giorno...
Presidente -
No, perché non era necessario.
Follien (UV) -
...c'era solo l'ordinaria
amministrazione.
Presidente -
Quel giorno non era necessario.
Follien (UV) -
Difatti io non ero entrato nel merito
dell'ordine del giorno, è lei che ha detto che noi non ci siamo
presentati per dare l'
okay
a un parere, non è così.
Presidente -
Io non ho parlato di parere. Ribadisco: vi
siete presentati o non vi siete presentati il 7 marzo all'Ufficio
di Presidenza?
Follien (UV) -
Noi non ci siamo presentati, mi risulta
che non eravamo gli unici a non esserci presentati, tanto per
cominciare. Lei ci ha anche detto che andava bene così, che i fatti
politici avevano ormai superato la convocazione ordinaria
dell'Ufficio di Presidenza, non avevamo cose urgenti. Non credo
quindi che lei abbia detto: "ci sono cose urgenti, devo sottoporvi
un parere", o sbaglio? All'ordine del giorno non c'era niente,
tanto per chiarezza, altrimenti se diciamo le bugie...
Presidente -
All'ordine del giorno, tanto per essere
chiari, c'erano sei delibere, non niente.
Follien (UV) -
...c'era un parere? La delibera di un
parere, una proposta? C'era una proposta? Dica con chiarezza se
c'era all'ordine del giorno...è lei che è intervenuto, non sono io
che sono intervenuto, ha ritenuto di non replicare a niente e ha
replicato all'intervento di Lanièce.
Presidente -
Mi è sembrato corretto. Altri interventi? Ha
chiesto la parola il collega Borrello, ne ha facoltà.
Borrello (SA) -
Ovviamente nel rispetto di quel principio
dell'alternanza che i colleghi hanno richiamato, io intervengo per
portare anche un nostro contributo come gruppo Stella Alpina.
Io parto dal rispetto istituzionale, quel rispetto istituzionale
che abbiamo riconosciuto questa mattina nella Conferenza dei
Capigruppo ai colleghi che ci hanno chiesto di poter andare a
richiedere un intervento per ciascun Consigliere per poter
argomentare alcune posizioni politiche. L'abbiamo capito e abbiamo
capito anche perché quando c'era il momento di attuare questo
dibattito, quest'aula era parzialmente disertata. Noi, proprio
perché riteniamo importante sentire anche la posizione dei
colleghi, che in altri momenti non hanno potuto esprimere la loro
posizione, abbiamo ritenuto opportuno come Conferenza dei
Capigruppo andare a definire questo spazio per poter argomentare le
diverse posizioni politiche su un passaggio storico io direi per la
Valle d'Aosta e per quest'Assise. Ritengo però che - me lo
permetterete, colleghi - questo dibattito probabilmente bisognava
farlo al momento opportuno.
Mi permetterete altresì, colleghi, di dire che quello che ho
sentito fino a questo momento è una visione soggettiva della
situazione, è un'interpretazione della situazione e la rispetto nel
pieno delle vostre considerazioni e competenze politiche. Mi
permetterete però di fare un passaggio in merito alla valenza del
risultato elettorale, perché delle due l'una: o il risultato
elettorale lo si rispetta in maniera continuativa dall'inizio alla
fine del percorso della legislatura, oppure bisogna dire che il
risultato elettorale, a seguito di un confronto politico, può
subire delle variazioni, e così è successo all'interno di questa
legislatura, perché il risultato elettorale ha portato inizialmente
al governo due forze politiche: Union e Stella Alpina. Questo
risultato elettorale è stato modificato per una questione di
progetto politico per ben due volte. Delle due l'una, il risultato
elettorale, proprio in virtù di quello che mi avete insegnato voi:
che bisogna anche evolversi dal punto di vista politico per andare
a costruire un progetto, ha avuto una prima modifica, poi
l'allargamento ai colleghi del PD, e una seconda modifica con
l'allargamento ai colleghi dell'UVP, quindi non penso che si possa
parlare di non rispetto del risultato elettorale.
C'è stata un'evoluzione del risultato elettorale, perché quando
si definisce un progetto politico, questo progetto politico poi
deve avere una struttura, una struttura che è venuta meno e allora
si può dire che quel progetto politico è fallito ed è per questo
che mi permetto di fare un minimo di percorso storico degli ultimi
passaggi all'interno di quest'aula. È per questo che, a seguito di
tutta una serie di problematiche di carattere amministrativo che
sono state messe in evidenza all'interno di quest'aula, c'è stata
una presa di coscienza delle problematiche e della situazione
veramente drammatica e da qui è venuto proprio all'interno del
bilancio regionale un appello chiaro e netto al confronto affinché
tutte le forze politiche potessero parlarsi per poter arrivare ad
un risultato che potesse dare maggiori risposte alla collettività.
Questo appello è stato totalmente disatteso, anzi i tavoli del
confronto politico sono stati disertati. Non solo, quando si
chiedeva da una parte un tavolo collegiale, per risposta ci si
diceva che il tavolo doveva essere a due, e qual è stata poi
l'evoluzione? L'evoluzione è stata un'azione politica, legittima,
che ha portato anche ad una serie di maggiori approfondimenti dal
punto di vista dei dossier, come quelli del Casinò, che ha portato
ad una richiesta di dimissioni del collega Perron, ma era un atto
di valenza politica. Qual è stata la risposta? La risposta è stata
dimissioni in blocco di quasi tutta la Giunta, i colleghi che mi
hanno preceduto rispetto a quelle che sono state le ripercussioni
dal punto di vista amministrativo di questo atto...e poi c'è stata
un'ulteriore evoluzione politica. È vero, colleghi, che quello che
è successo è stata una sovrapposizione, un incrocio probabilmente
più unico che raro, perché c'è stata una crisi politica, un
intervento di fattori esterni e giuridico-legali, una dimissione
quasi in blocco della Giunta, una sovrapposizione che ha portato ad
una
impasse
totale dal punto di vista politico.
Vorrei fare però un passaggio dal punto di vista temporale:
tavolo politico richiesto, non affrontato; dimissioni quasi in
blocco della Giunta, azione politica. Si può condividere o meno
un'azione politica, l'azione politica ha portato alla
sottoscrizione di una mozione di sfiducia costruttiva. È
sopravvenuto un fattore esterno giuridico legale legato a delle
sentenze e da qui c'è stata una pagina, secondo me, non tanto
positiva per quanto riguarda l'Assemblea regionale: quella di dare
la possibilità a coloro che sono stati eletti democraticamente di
poter giurare all'interno di quest'aula consiliare per poter
interpretare il proprio ruolo di Consigliere, ottenuto
democraticamente nelle elezioni regionali del 2013.
Io penso - e arrivo all'azione del Presidente del Consiglio -
che qualsiasi azione che vada nella direzione di ricostituire il
plenum
democratico nel rispetto della volontà dei cittadini
è un'azione che rende nobile l'interpretazione del ruolo del
Presidente del Consiglio...
Presidente -
Per favore, collega Perron, lei l'hanno
lasciata parlare.
Borrello (SA) -
...per quanto riguarda, e sono
consapevole del fatto che questa non è la sede opportuna per
parlare degli aspetti di carattere politico dei movimenti, però
vorrei integrare quanto detto dai colleghi Baccega e Lanièce in
merito ad alcune affermazioni, intanto il dispiacere - e lo dico in
maniera sincera - rispetto al percorso che avete deciso di
intraprendere, dispiacere perché abbiamo condiviso tante battaglie
insieme. Io però devo dire - e un piccolo spazio me lo ritaglio
all'interno di questo intervento - che proprio in virtù delle
evoluzioni politiche che ci sono state, proprio in virtù anche dei
sacrifici che sono stati fatti all'interno del movimento Stella
Alpina, nel momento in cui si sono fatte delle scelte di carattere
politico, tutto il gruppo consiliare e tutti gli amici del gruppo
consiliare si sono allineati alle scelte del partito. Di
conseguenza, mi sarei aspettato, pur nel rispetto della diversa
posizione, che anche in questa fase, a fronte di un nuovo progetto
politico determinato in maniera democratica tra tutti gli organismi
del movimento, anche i colleghi potessero allinearsi: era un
auspicio, ma questo non toglie il fatto che vi auguro un buon
lavoro nel vostro percorso. Io penso che, per quanto riguarda il
passato, questo si può giudicare sia positivamente che
negativamente. Io penso che questo nuovo percorso, proprio perché -
e lo apprezzo veramente - ho sentito in molti dei vostri interventi
dei passaggi legati al bene della Valle d'Aosta...proprio per il
bene della Valle d'Aosta, per una linea comune che abbiamo penso
tutti, sono sicuro, tutti i 35 Consiglieri, che se da una parte il
passato si può giudicare, per il presente lasciamo vedere gli atti
che produce questa maggioranza, gli interventi per cercare di dare
sviluppo, entusiasmo e prospettiva alla Valle d'Aosta.
Presidente -
Ha chiesto la parola il collega Farcoz, ne
ha facoltà.
Farcoz (UV) -
Presidente Rosset, ho avuto l'onore di
aprire il primo Consiglio di questa legislatura insieme a lei, io
in quanto rappresentante più giovane di quest'Assise e lei in
quanto rappresentante più anziano. Ignoro il motivo per il quale il
Regolamento interno di questo Consiglio indichi il Consigliere più
anziano quale Presidente provvisorio dell'Assemblea e quello più
giovane quale Segretario, ma voglio pensare che coloro che hanno
inserito queste regole abbiano voluto affidare la Presidenza della
prima seduta di ogni legislatura ad una figura che avesse la
saggezza, il buon senso e il temperamento necessario. Fin da
subito, nonostante provenissimo da due movimenti politici distinti:
uno che ha vinto le elezioni, l'altro no, devo dire che si era
instaurato un clima di reciproco rispetto che è durato in tutti
questi anni e immagino che questo mio pensiero nei suoi confronti
sia stato condiviso anche da buona parte dei miei colleghi, poiché
lei, grazie ai voti dell'Union Valdôtaine e degli altri colleghi
ora seduti all'opposizione, nel 2016 è stato eletto Presidente
dell'Assemblea.
Dopo diverse vicissitudini che hanno riguardato l'elezione
dell'Ufficio di Presidenza, mi è stato chiesto dal mio gruppo di
ricoprire la carica di Vicepresidente che accettai e che spero,
insieme ai colleghi, di aver portato avanti in maniera efficiente e
seria. Devo ammettere che il clima all'interno dell'Ufficio di
Presidenza nella sua conduzione, fintanto che si è trattato di
gestire l'ordinario, è stato buono, ma quando si è aperta la parte
straordinaria dovuta alla crisi politica in atto, quelle
prerogative che citavo all'inizio e che sarebbero state necessarie
in un momento del genere: saggezza, buon senso e temperamento
freddo, l'hanno totalmente abbandonata. Ciò che lei in tutti questi
anni ha fortemente auspicato e identificato come elementi
costitutivi di una buona gestione dell'amministrazione, il metodo e
la condivisione, in questa fase sono stati totalmente messi da
parte per lasciare spazio ad una gestione in totale solitudine e
assolutamente non curante dell'istituzione del
Conseil de la
Vallée
. Atteggiamenti che potrei anche sforzarmi di capire se
animati da una logica superiore e con un fine nobile che porta dei
risultati all'intera comunità valdostana, ma lei invece ha condotto
tale operato al solo fine di agevolare alcune forze politiche
presenti in questo Consiglio e questo è inaccettabile. Questo è il
più grossolano errore che un Presidente del Consiglio non può
permettersi di fare: non essere
super partes
. Ciò che espone
lei in quanto politico e lei in quanto persona a delle forti
responsabilità, responsabilità che si sarebbero potute ampiamente
evitare utilizzando un minimo di buon senso e un minimo di buona
volontà nel voler ascoltare tutti.
Non voglio ora ripercorrere i diversi e bui passaggi che già
pubblicamente abbiamo avuto modo di denunciare attraverso
comunicati stampa, ma mi pare più che necessario ancora una volta
ribadire diversi sostanziali aspetti che non possono in alcun modo
essere sottaciuti. Diverse volte sono stati presentati diversi
pareri, ma risulta piuttosto curioso, da quanto si è appreso dallo
stesso Presidente sia in sede di Conferenza dei Capigruppo, sia
nelle interviste, come questi siano stati ottenuti. Premesso che
nessun Ufficio di Presidenza aveva all'ordine del giorno tale punto
- e questo lo voglio ribadire anche a fronte delle sue
considerazioni di poco fa - e premesso che lei nella sua qualità di
Presidente del Consiglio avrebbe potuto ottenere un parere esterno
esclusivamente attraverso una deliberazione dell'Ufficio di
Presidenza, mi chiedo come abbia potuto ottenere ben due pareri che
sono poi stati protocollati nell'archivio del Consiglio regionale
della Valle d'Aosta, leggo dalle fonti: "in quanto Andrea Rosset"
ciò lascia intendere in quanto cittadino valdostano, anche se
l'intestazione di un parere non lascia molto spazio
all'immaginazione: "al Presidente del Consiglio della Valle
d'Aosta". Mi chiedo inoltre come sia stato pagato, ma soprattutto
se Andrea Rosset e il Presidente del Consiglio in quel momento
fossero la stessa persona, proprio perché, in virtù di quel parere
richiesto, come dichiarato da semplice cittadino, probabilmente
protocollato da semplice cittadino, il Presidente del Consiglio
l'ha fatto suo, ovvero il Presidente del Consiglio ha assunto delle
decisioni sulla base di un parere che lui stesso nelle vesti di
cittadino ha chiesto. Un dottor Jekyll e mister Hyde valdostano.
Tante quindi le incongruenze e troppi i dubbi sulla legittimità di
questa condotta, Signor Presidente. Troppe sono state le forzature
di un Regolamento che - vorrei ricordare - è stato cambiato altre
volte dal 1949 fino ad oggi. È per queste motivazioni che il
collega Follien ed io abbiamo rassegnato le nostre dimissioni
dall'Ufficio di Presidenza: da una parte probabilmente perché lei,
prima ancora che fosse discussa la mozione di sfiducia, ci aveva
considerati "superflui" vista la totale esclusione da tutte le
scelte che in quel momento avrebbe - lo sottolineo - dovuto
condividere; dall'altra, perché, com'è corretto che sia, siamo
stati eletti da una composizione che, a seguito dei mutati
cambiamenti, non esiste più e pertanto la richiesta di riazzerare
l'organo pare più che lecita in modo tale da identificare
chiaramente la composizione dell'Ufficio di Presidenza quale organo
di rappresentanza di questo Consiglio regionale e non di quello che
nel 2016 l'ha eletto. Saggezza e buon senso, appunto.
Presidente -
Ha chiesto la parola il collega Grosjean, ne
ha facoltà.
Grosjean (UVP) -
Solo due riflessioni ad alta voce. Ho
ascoltato con attenzione fino adesso, ma sempre e solo un'unica
conclusione: le dimissioni del Presidente Rosset. Non riesco a
capire questo accanimento quando in fondo il Presidente Rosset con
i suoi uffici hanno rispettato le regole, soprattutto hanno portato
fuori il Consiglio regionale dall'
impasse
che si era creata
con le dimissioni che gli Assessori precedenti hanno presentato. Ci
siamo quindi trovati con un Consiglio che non poteva più avere la
sua funzione, con la complicazione in più di questi Consiglieri che
hanno dovuto abbandonare, altri che sono subentrati, non potevamo
mica lasciarli ad aspettare chissà cosa, io quindi credo sia stata
veramente una soluzione importante.
Venivamo anche da un periodo in cui dalla vostra parte purtroppo
non c'erano più i numeri e non avete voluto accettare un confronto
serio. Quante volte vi è stato chiesto un confronto serio nei
movimenti, nei partiti per rivedere una posizione? Nessuno di noi
mai aveva chiesto le dimissioni dell'intera Giunta. Forse si era
arrivati ad una mozione di sfiducia verso un Assessore, quindi
tutto questo rammarico, tutto questo accanimento mi sembra una cosa
un po' surreale. Io credo che la Valle d'Aosta abbia dei problemi
molto più gravi, noi siamo qui tutto il pomeriggio a discutere di
questo argomento e fuori la gente veramente ha dei problemi molto
seri. Sappiamo il Casinò perché è citato da sempre, ma non è solo
il Casinò, c'è l'agricoltura, ci sono tutti gli altri settori che
stanno aspettando delle risposte che non arrivano. Io quindi credo
che la cosa più logica, più normale e semplice fosse stata quella
di un cambiamento e sono veramente contento che sia avvenuto questo
cambiamento, perché, tra l'altro, era un po' il nostro obiettivo
quando siamo partiti con questa volontà di riportare un po' di
democrazia in Valle d'Aosta. È la mia prima esperienza, non mi ero
mai messo in politica, ma sono entrato in politica per
quest'obiettivo: per arrivare a ridare un po' di fiducia, un po' di
speranza ai valdostani che veramente in questo momento sono in
sofferenza e spero che con il vostro passaggio in minoranza abbiate
la possibilità di vivere il territorio come l'abbiamo vissuto noi,
con la gente che vi viene a dire: "è possibile, tutte queste
cose!", perché di problemi veramente ce ne sono tanti, quindi
probabilmente potrebbe anche essere un momento positivo anche per
voi.
Presidente -
Ha chiesto la parola il collega
Marguerettaz, ne ha facoltà.
Marguerettaz (UV) -
Abbiamo ascoltato tutta una serie di
interventi, confesso che ci sono parti che sono apprezzabili da una
parte e dall'altra, altre un po' meno. Io vorrei provare però a
fare due considerazioni, perché in caso contrario noi basiamo tutta
la nostra discussione su dei presupposti falsi: il primo, in ordine
cronologico. Qualcuno ha detto che il Presidente Rollandin ha fatto
dimettere la sua Giunta, non è vero, falso. La Giunta si è dimessa
perché ovviamente il gioco del tiro al piccione può essere
simpatico, ma è meno simpatico fare il piccione e quindi in aula
c'erano i voti per dimissionare prima il collega Perron, in secondo
ordine il collega Cognetta ha detto: "vi impalliniamo tutti"; il
secondo era il collega Baccega. Vedo che il collega Cognetta sta
annuendo, quindi è la riprova che noi abbiamo fatto la scelta di
chiudere questo teatrino con le dimissioni creando le condizioni,
anche volute da una serie di forze politiche che con noi erano
alleate, che auspicavano un azzeramento della Giunta.
L'altro falso, ma non è che un falso...probabilmente il collega
Padovani è stato male informato o non ha avuto modo di vedere tutte
le carte: nessuno voleva bloccare i lavori del Consiglio. Collega
Borrello, ha detto una cosa assolutamente, mentre a Padovani la
perdono, a lei no perché vuol dire che non legge neanche le cose, è
un superficiale perché c'è un comunicato stampa in cui si dice:
"Presidente Rosset, abbiamo una serie di dubbi, non ci sottraiamo
ad entrare in aula, nero su bianco, il mattino, entreremo, ci dia
qualche giorno per fare delle riflessioni". Lei, collega Grosjean,
si stupisce che noi chiediamo le dimissioni di Rosset? Ma è il
minimo che possiamo fare, perché, a fronte di un comunicato di
questo genere, non solo non lo prende in esame, ma fa il gioco dei
quattro cantoni, delle tre carte e ci tira fuori un quarto d'ora
prima della Conferenza dei Capigruppo un sedicente parere con delle
verità granitiche che vengono sbriciolate qualche giorno dopo.
Secondo voi, cosa dovremmo fare? Proporlo per il Nobel? È il minimo
che possiamo fare chiedere le dimissioni. Non è all'altezza, non è
adeguato, è impreparato. Non è una questione personale, sa che io
vengo volentieri a fare una
belote
con lei, ma, dal punto di
vista politico, lei è un disastro, non è all'altezza!
Detto questo, noi facciamo dei ragionamenti e ho apprezzato
quello che ha detto il Consigliere Nogara, perché in parte potrebbe
essere vero: "questi sono furibondi perché gli hanno tolto la
poltrona e quindi c'è un gioco dove ci si rinfaccia tutta una serie
di responsabilità". Può essere vero, in parte è vero, ma
sicuramente, collega Morelli, non è un gioco. La collega Morelli ha
detto: "il gioco delle parti", non è il gioco delle parti, la
democrazia ha dei passaggi, c'è una ritualità e le elezioni non
sono un
optional
...non sarà la collega Morelli...
(interruzione della Consigliera Morelli, fuori
microfono)
...ma la penso intensamente, sdrammatizziamo...anche perché ce
l'ho di fronte nei gruppi, quindi ci sarà uno scambio fattivo,
però, da questo punto di vista, non è un optional, collega Morelli
o collega Fabbri, le elezioni hanno un senso. Da un certo punto di
vista, c'è la necessità di creare delle condizioni che siano delle
condizioni diverse da queste. Il 18 a 17 è un
déjà vu
, ma è
un 18 a 17 déjà vu voluto dagli elettori e da una legge elettorale
probabilmente fatta male, ma questo 18 a 17 è innaturale, è contro
natura. Questo 18 a 17 è un'operazione dove abbiamo fatto un menù
alla carta facendo un gran pasticcio. Se l'intendimento era quello
di fare qualcosa di ben fatto, forse qualche giorno in più avrebbe
permesso...magari il risultato sarebbe stato lo stesso, però
avremmo potuto fare un dibattito diverso rispetto ad un approccio
meschino: "vogliamo la testa di Rollandin". Voi capite che, da
questo punto di vista, è inaccettabile, nessuno può accettare una
cosa del genere dove il candidato che ha preso più di 10.000 voti
noi lo dobbiamo sacrificare sull'altare di chi? Questo è un
approccio che noi non condividiamo.
Torniamo alle affermazioni. Abbiamo avuto due interventi che
ovviamente sono figli dello storico. Nogara giustamente dice: "non
tutto è sbagliato", mentre Padovani dice: "siete responsabili di
aver portato la Valle d'Aosta nel baratro". Si capisce anche,
perché Padovani giustamente ha una verginità che può esporre,
mentre per altri la verginità è una virtù che una volta persa non
si riacquista, quindi, da questo punto di vista, è chiaro che
vedendo sui tavoli della Giunta, della maggioranza, delle persone
che hanno condiviso per anni le attività di Governo votando -
ovviamente a beneficio di coloro che ci ascoltano, ma non sentono
anche tutte le piccole sfumature - il collega Fosson che, a fronte
dell'intervento di Padovani, gli dice: "bravo", ma Padovani ha
appena detto che abbiamo portato la Valle d'Aosta al disastro! Lei,
collega Fosson, negli ultimi 14 anni ha fatto per 8 anni
l'Assessore e per 5 anni il Senatore, ma come fa a dirgli: "bravo"?
Io veramente ho delle crisi di identità. Come fa a dirgli: "bravo"?
Si dà delle mazzate laddove fa più male. Io capisco tutto, ma non è
che in questo momento contingente noi abbiamo una memoria volatile
dove sparisce qualsiasi memoria. Io lo accetto da Padovani,
Padovani ha avuto un percorso, ha condiviso e non ha condiviso, per
altri lo accetto di meno.
Ovviamente, collega Nogara, non siamo contenti che voi passiate
i pomeriggi e le mezze giornate a parlare, ma credetemi - e voglio
smentire Grosjean - i problemi li conosciamo molto bene, perché non
è che le persone venivano solo negli uffici dei gruppi consiliari e
da noi non venivano, li abbiamo, li vediamo e sicuramente se c'è la
possibilità di fare del bene, non ci sottrarremo.
Saremo sicuramente meno indulgenti, collega Chatrian, quando lei
mi fa il tribuno e mi dice che basta una telefonata per fermare i
licenziamenti al Casinò, e guardava perché c'era il
pubblico...basta una telefonata! È riuscito a fare quella
telefonata? Le presto il cellulare e le do il numero. Ad oggi dalla
recensione non abbiamo sentito telefonate, anzi abbiamo sentito
l'esatto contrario: "Adelante Pedro", perché tanto le lettere le
hanno mandate gli altri.
Da questo punto di vista, io credo che questa discussione sia
una discussione opportuna e dovevamo farla in questo momento,
perché noi abbiamo sempre chiesto di poterla fare con i tempi, non
ci sono stati concessi. Noi riteniamo che l'atteggiamento del
Presidente Rosset sia totalmente ingiusto.
Mi permetterà una battuta anche la
new entry
Norbiato,
che, al di là degli altri Consiglieri, interviene, non ha fatto
neanche un giorno di Consiglio e dice, per senso di responsabilità,
di aderire a questa nuova maggioranza. Leggendomi un po' le carte,
caro Norbiato, c'è stato un soggetto che ha fatto una cosa più o
meno come lei, che si chiama Roberto Gremmo, credo una delle
persone più odiate della Valle d'Aosta. È arrivato a fare il
diciottesimo in un ribaltone nel 1990 e gli hanno dato la
Segreteria dell'Ufficio di Presidenza, però poi non ha avuto un
grande futuro. Io spero per lei che il suo futuro sia migliore.
Presidente -
Ha chiesto la parola il Consigliere Fosson,
ne ha facoltà.
Fosson (PNV) -
Certo, parlare dopo il tribuno
Marguerettaz, che prevede anche il futuro, è un pochino difficile,
speriamo che qualche volta si sbagli anche lui. Io dico che
finalmente siamo qua in Consiglio a discutere di queste cose. Ha
ragione Baccega, finalmente siamo qui, finalmente la vediamo in
quest'aula. L'abbiamo vista anche oggi arringate, tumultuoso, lei
che di solito, quando rispondeva alle interpellanze, ringraziava
tutti, invece questa volta era molto arringato sul fatto che si
fosse fatto un grave sgarbo istituzionale. Finalmente quindi siamo
qui a discutere e scopriamo anche...come vecchio medico sono
contento che qualcuno abbia riacquistato la parola: non parlava più
da tanto tempo e adesso si è messo a parlare, questo è sicuramente
positivo.
Direi che l'essenziale del problema, per non andare a piccoli
confronti personali...è stato un
golpe
questo di aver
mandato avanti una macchina democratica, aver continuato l'attività
di questo Consiglio regionale? È stato un "sovvertimento" ha detto
il Consigliere Guichardaz in modo molto più
soft
. Non è
stato invece un sovvertimento, un golpe non presentarsi per due
volte in un Consiglio regionale? È per questo che applaudivo il
giovane Padovani, che ringrazio per lo stimolo, quando ci ricorda
dell'urgenza dei problemi esistenti in Valle d'Aosta. Qual è stato
il vero sgarbo, quello del Presidente Rosset che giustamente ha
voluto garantire l'organo supremo della democrazia affinché questo
andasse avanti, si pronunciasse e cercasse di risolvere i problemi
della Valle d'Aosta o bisognava prendere tempo, temporeggiare
aspettando che i partiti si mettessero d'accordo? Qual è stato lo
sgarbo, Presidente Rollandin? Lei mi ha stupito perché sa che per
molte cose la rispetto, un Presidente della Giunta eletto dal
Consiglio regionale capo del Governo non si presenta per due volte
ad un Consiglio regionale per non far raggiungere il numero legale
dallo stesso perché questo non funzioni, se questo, permettetemi,
non è un sovvertimento istituzionale vero... Gli altri possono
anche non presentarsi, ma che un Presidente della Giunta, un Capo
dell'Esecutivo non si presenti in un Consiglio regionale per due
volte: una se non fosse intervenuto il Presidente questo non si
sarebbe svolto, questo è uno sgarbo istituzionale, un sovvertimento
che non avevo mai visto.
Ha ragione Baccega, perché non potevamo prendere tempo. Lei ci
ha sempre parlato di urgenze, di problemi da risolvere,
giustamente. In questo caso si poteva andare avanti senza
discutere, senza fare niente, aspettando i 60 giorni in cui poi
magari, per la paura delle elezioni, allora si sarebbero
pronunciate le elezioni e si sarebbe spaventata la gente con il
problema delle elezioni, allora qualcuno magari cambiare idea.
Presidente Farcoz, sa che io la stimo, parlava di doppia
persona, sdoppiamento della personalità di Rosset, ma un Presidente
Prefetto a cui arriva una sospensione ottenuta in tempi rapidissimi
- questo lo dico rispetto alla media con qui arrivavano tutte le
sospensioni per la legge Severino - si presenta in una conferenza
stampa come Prefetto o come Presidente della Giunta? E dice: "sono
qua i decreti". Non erano stati avvertiti i Consiglieri, non era
stato avvertito neanche il Presidente del Consiglio. In che veste
era lì?
Coup de théâtre
. È questa, secondo me, Bianchi, la
vergogna. Lei ha parlato in modo forte, di vergogne ce ne sono
tante, questa sicuramente istituzionalmente è una vergogna. Il
Consigliere Cretier ci ha parlato prima di partigiani, di suo
padre, le lotte partigiane hanno portato ad una democrazia, allo
stabilimento della democrazia in Valle d'Aosta e quindi non far
riunire il Consiglio, far mancare da parte soprattutto del
Presidente della Giunta il numero legale mi sembra la grande
vergogna. Poi, Consigliere Bianchi, le assicuro che lavorando in
commissione - è un'abitudine che io non avevo, magari ce l'avrà poi
anche lei - vedrà che di vergogne ne vengono fuori tante:
Water
Gen Power
, i costi di ristrutturazione dell'hotel Billia, poi
parleremo di lampadari...di vergogne ce ne sono veramente
tante.
L'autocritica. Qualcuno diceva che i politici non sanno fare
autocritica, ma mi sembra soprattutto che questa vecchia
maggioranza non sappia minimamente fare autocritica. Vede un
piccolo
golpe
, Consigliera Bertolin...quando il 5 giugno il
Presidente Rollandin senza chiedere niente a nessuno mi ha chiamato
e mi ha dato tre ore per dare le dimissioni, sennò mi avrebbe fatto
mozione di sfiducia l'indomani. La Jeunesse Valdôtaine non ha
ricordato questo, eppure io avevo 4670 voti presi all'interno
dell'Union Valdôtaine sicuramente, ma anche con la mia persona, mi
permetta e cinque anni prima il 40 percento della Valle d'Aosta
aveva votato per me per mandarmi al Senato, quindi forse un po' più
di rispetto e di attenzione alla persona ci voleva. Quello non è
stato un golpe: quella è stata l'applicazione della democrazia
condivisa. Non sono uscito dall'Union Valdôtaine, e non è un fatto
personale: sono uscito dall'Union per quello che ho visto dopo,
stando in commissione, dialogando con tutti gli altri.
Certo che usciamo da un periodo molto difficile. Consigliere
Guichardaz, non siamo arrivati a questo senza un percorso, che è
stato un percorso difficile e doloroso per tutti. L'intervento del
Consigliere Marguerettaz è stato lucido, sicuramente: potevate
darci del tempo, se ci davate del tempo, mettevamo posto tutto. Mi
sembra che da dicembre in poi di tempo ce ne fosse. Quante volte
con il collega Restano abbiamo chiesto un incontro? Una volta venne
Pastoret all'incontro con i vari partiti e i vari gruppi, ci disse:
"sono qui momentaneamente, ma non verrò mai più". Ora che lei
chiedesse adesso...quanto abbiamo aspettato un segnale per aprire
un dialogo in modo diverso, quando così non si poteva più andare
avanti?
I teatrini. Collega Rini, lei è veramente la più brava di tutti
in questi teatrini. Di solito lo fa con molto stile, questa volta
forse, anche per questo cambiamento a cui non è abituata, lo stile
è un po' diverso. Si accalora così, forse perché il passaggio è un
passaggio un pochino pesante per lei, però di teatrini ne abbiamo
visti diversi. Io l'ho lasciata parlare, non le ho detto niente. Mi
permetta.
Poltrone e sofà. Voi siete per le poltrone e i sofà. Io penso
che tutti i valdostani si siano resi conto di chi ha attenzione e
vuole le poltrone, chi non si stacca dalle poltrone e chi è
comodamente disteso sul sofà. Il nostro è un progetto di lavoro
difficile: quale futuro per questa Valle. È un progetto di lavoro,
di applicazione. È difficile mettere insieme tante idee e posizioni
diverse, ma è il desiderio di portare avanti, di risolvere i
problemi della Valle d'Aosta che ci tiene insieme, e su questo io
penso, quando si parla di progetto aperto, si intende proprio
questo: un progetto in cui chi ha delle idee, delle proposte le può
portare. Certo, io penso che quest'aula sia stufa, ma la gente che
ci ascolta, Consigliere Baccega...come non ci ascoltano? Eccome.
Lei ha parlato di insulti. Adesso siamo capaci di girare pagina e
di dimostrare chi è più bravo nel risolvere i problemi che ci sono?
Certo, poi andremo alle elezioni. Si fa cenno adesso alle elezioni,
prima nessuno è passato con un elenco per cercare 18 firme per
andare alle elezioni, allora saranno i cittadini che dovranno
decidere.
Termino dicendo che mi è molto piaciuta quella frase del
Consigliere Cout che ha riferito il Consigliere Guichardaz: "in
politica non ci sono nemici", oggi non è proprio sembrato così.
Sicuramente poi intervenire dicendo e attaccando le capacità
professionali di carica di qualcuno è un calo di stile perché sennò
dovremmo fare dei
test
per ognuno sulle proprie capacità.
Alla fine vorrei soltanto dire che si è detto: "c'era una volta",
noi ci ricordiamo bene di com'era una volta, ma speriamo che non
torni più e lavoriamo, sperando tutti insieme, per cambiare.
Presidente -
Non ci sono altri iscritti a parlare? Se non
ci sono altri iscritti a parlare, chiudo la discussione. Dichiaro
chiusa la discussione. Ha chiesto la parola il Consigliere
Rollandin, ne ha facoltà. Chiederei per cortesia di prenotarvi per
tempo.
Rollandin (UV) -
Je crois que les différentes
interventions des collègues ont été exhaustives, donc de ma part il
n'y a ni l'exigence, ni l'urgence d'intervenir sur une série de
thèmes qui ont étés évoqués. Je voudrais tout de même rappeler deux
ou trois aspects.
Cette législature a eu des difficultés dès le début. Le résultat
électoral lié à une loi qu'on voulait modifier (c'était une des
raisons pour lesquelles on avait élargie la majorité) nous portait
à dire qu'en étant 18 à 17 il y avait la possibilité de gouverner,
mais c'était difficile, ce problème a été évoqué dans les
différentes interventions. Le problème important était que la
majorité sortante avait toujours donné comme point de repère les
résultats électoraux de 2013. Je crois que celle-là est la
différence avec ce qui s'est passé récemment, la raison pour
laquelle nous parlons de
golpe
par rapport au résultat
électoral. Le résultat électoral disait Union-Stella Alpina.
Successivement on a eu la possibilité d'avoir le Parti Démocratique
et après l'Union Valdôtaine Progressiste. Toutefois, on n'a jamais
changé le noyau sur lequel on avait gagné les élections, au
contraire ici ceux qui gèrent n'ont pas gagné les élections, ils
ont perdu les élections. Je crois que l'aspect démocratique et les
résultats électoraux sont à la base de la démocratie. Voilà la
raison pour laquelle nous disons que c'est un golpe. Io credo che
su questo ci sia poco da discutere.
Un altro aspetto molto delicato su cui l'Union Valdôtaine, nella
sua ingenuità, aveva cercato di prevenire: quando si preparano le
liste elettorali, cosa possiamo fare per far sì di essere sicuri
che gli eletti poi rimangono a partecipare, nel bene e nel male,
alle varie posizioni? Facciamo sottoscrivere una dichiarazione di
adesione: "le soussigné - non leggo il nome -, né le 8 novembre
1960, candidat de l'Union Valdôtaine, déclare à respecter, à
maintenir, à adhérer à l'Union Valdôtaine, à s'inscrire...à
partager...", questo era l'impegno che tutti i candidati dell'Union
Valdôtaine dichiaravano di rispettare. È un impegno forte, ma è la
base del fatto di dire se tu aderisci ad un movimento, discuti
interno al movimento, parli all'interno del movimento ma rimani nel
movimento. Tutte le situazioni in cui noi abbiamo di volta in volta
dovuto per emergenza...perché ho sentito sorvolare sul 2014, perché
era già tutto pronto già allora per fare il ribaltone, poi non è
andato a buon fine.
C'era una richiesta di dimissioni, ma non era della minoranza,
era voluta da alcune componenti della maggioranza per
l'azzeramento. Questo non è colpa della maggioranza uscente, del
nucleo, ma di quelli che di volta in volta volevano comunque
cambiare per cambiare, soprattutto ridurre la capacità operativa.
Noi a questo abbiamo detto: "no", piuttosto che continuare a
vivacchiare con gli ordini del giorno, con le risoluzioni fatte
presentare a qualcuno per poi aderire, per "far finta di"...e
quella sarebbe la partecipazione? I sei mesi dell'ultimo
allargamento della maggioranza con 27 punti dovevano permettere di
lavorare...ma dove sono questi punti? Chi li aveva ripresi? Il
riferimento alla legge elettorale da cambiare, di cui tutti
parliamo e nessuno ha mai fatto niente. Noi avevamo presentato una
proposta di riduzione all'inizio della legislatura, mai presa in
considerazione. Queste sono le ragioni per cui noi diciamo che
oggi, al di là del fatto della Presidenza del Consiglio, di cui i
colleghi hanno già detto... Il Presidente del Consiglio,
sicuramente nell'ultimo periodo non si può dire che sia stato terzo
rispetto ad un lavoro da fare a tutela dei gruppi.
È già stato detto, delle due l'una: o si hanno all'interno le
forze per avere i pareri, e su questi pareri ci si basa, ma visto
che il primo parere aveva avuto una smentita, com'è stato
ricordato, rispetto alla validità dei sospesi...nel secondo caso
c'è stato a titolo individuale...e anche qui come si configura
questo? A titolo individuale io faccio una ricerca, mi faccio fare
un parere. Noi quando volevamo fare un'operazione per il
Casinò...no, per carità, bisogna avere i pareri ufficiali
pro
veritate
. No, qui con il parere interpretato...scusate, nessuno
si è mai posto il problema dell'abuso d'ufficio? Lo dico adesso,
perché su questi temi, visto che molti parlano, io lo dico solo per
chiarire che cosa significa utilizzare uno strumento di un certo
tipo per arrivare ad uno scopo che non è quello istituzionale.
Questi temi sono stati considerati ed è la ragione per cui noi
chiedevamo con forza di volerli discutere, di voler guardare
assieme questi fatti perché credo noi siamo qui per cercare di
dimostrarlo, la legge dello Statuto non è
bypassabile
.
L'articolo 21 dello Statuto dice con chiarezza qual è il numero
legale, e questo non può essere
bypassato
. Questo è lo
Statuto, non c'entra la Severino. Al di là di quello che dice la
Severino, non poteva essere bypassato, e non è per fermare
l'ingresso di...non è con questo stimolo che noi abbiamo previsto
degli interventi che - voglio ricordare - il fatto di non
partecipare in aula: dalla prima seduta non ci volevano nemmeno far
iniziare la legislatura. Questo qualcuno se n'è dimenticato o non
ha voluto ricordarlo, assenti...otto giorni e poi riprendere,
questo nessuno lo ricorda. Vogliamo dirci che queste cose sono
successe?
Credo che con tutta onestà bisogna anche dire che sicuramente
c'è qualcuno che fa finta di non capire che cosa significa stare
senza poltrona. Caro collega Fosson, chi adesso è con lei era il
primo che voleva farle lasciare la sua poltrona. Di questo abbiamo
tanto di documenti, era il primo che diceva: "per carità, sono io
pronto a sostituirlo!". Andiamo a vedere se lei ha un po' di
memoria, se l'è rimasta un po' di memoria, vada a vedere cosa le ha
scritto e cosa era stato detto in quel momento. Io non credo che
lei debba fare le pulci agli altri, a chi oggi è intervenuto,
perché per intervenire teniamo solo conto che è vero che prima
quelli dell'Union erano seduti su quello scranno in molti, e quindi
evidentemente non ci parlavamo addosso, ogni Assessore interveniva
per quanto di competenza, come lei...lei interveniva quando era
sollecitato, ma non perché non poteva intervenire nelle altre sedi,
gli interventi c'erano, non dobbiamo far finta di non capirci.
Oggi sicuramente questa è una brutta pagina, oggi abbiamo
parlato di molte cose. Io oggi non vado a parlare degli altri
problemi che sono stati evocati: Casinò e tutto il resto, ne
parleremo, arriverà il momento in cui ne dobbiamo parlare per
forza. Oggi voglio dire solo qui che, rispetto a quello che è stato
un impegno politico con la popolazione, l'Union Valdôtaine ha
rispettato il mandato di portare avanti insieme un programma, che è
sempre stato il punto di riferimento per noi e per l'azione
politica. Noi su questo vogliamo mantenere tutta l'attenzione
necessaria e non faremo sconti a nessuno. È chiaro che quello che
noi oggi vogliamo dire è che seguiremo com'è nella nostra abitudine
e faremo il possibile per evitare che si vada contro gli interessi
generali, come purtroppo già si annuncia.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Ho ascoltato attentamente gli interventi
e devo dire che in alcuni dei colleghi dell'ex maggioranza, che
comunque non hanno condiviso questa scelta, ci sono stati, pur con
delle visioni chiaramente diverse, dei toni sicuramente
apprezzabili e volevo ringraziarli.
Per quel che riguarda questo percorso, io ci tenevo a
sottolineare e ricostruire questi ultimi passaggi, perché io
concordo con il Presidente Rollandin: non è stata una bella pagina
di questo Consiglio. Non è stata neanche una bella legislatura,
perché se vogliamo fare un'analisi di quello che è passato in
quest'aula, io l'ho già detto e non ho timore di ripeterlo: forse
nella democrazia valdostana non c'è mai stata una legislatura che
abbia dato delle visioni politiche, delle risposte ai valdostani
assolutamente inesistenti dal punto di vista amministrativo,
mandando un cattivo esempio come gestione di una fase politica.
Certo, tutto nasce da una legge elettorale che potrà avere i suoi
limiti, questo ci mancherebbe, infatti tra i pochi punti all'ordine
del giorno c'è anche la revisione della legge elettorale. Io mi
auguro che ci sia la grande disponibilità di quella che era una
volta la maggioranza, o comunque la forza di riferimento (Union
Valdôtaine) per modificare questa legge elettorale, però qualcuno
chiedeva le dimissioni del Presidente Rosset come atto di
responsabilità. Io penso che probabilmente quello che ha fatto il
Presidente Rosset è un atto di responsabilità, non le dimissioni. È
quello che ha fatto, come ha condotto questa fase politica delicata
che forse è un atto di responsabilità. Qualcuno dei colleghi è
intervenuto e ha parlato di stile, lo stile non può essere
ricordato unilateralmente, nel senso che quello che ha detto prima
il collega Fosson è assolutamente vero: come si può pensare che tra
due istituzioni come il Presidente della Giunta in qualità di
Prefetto, il Presidente del Consiglio debba sapere in conferenza
stampa che c'era stata la notifica dei decreti di sospensione? Così
è successo, Presidente. Come l'hanno saputo alcuni dei diretti
interessati. Non tutti, perché dalle riprese si sono visti alcuni
dei diretti interessati seduti al suo fianco che sorridevano
contenti. Ora non so se questa è una visione di stile.
Dico anche qualcosa di più. Dietro questa presa di posizione, mi
permetterà il collega Rollandin, c'era un progetto strategico che
vedeva avvicinarsi la scadenza dei 60 giorni e poi io immagino che
qualcuno avrebbe magari detto ai compagni della vecchia
maggioranza: "si è fatto il possibile, non si è trovata una
soluzione, scattano in automatico le elezioni", e avrebbe gestito
per l'ennesima volta un periodo elettorale, quando di fatto c'era
una maggioranza regionale che non esisteva più. C'era un Esecutivo
che da varie sedute, varie settimane non aveva più i numeri per
deliberare: questo era un dato di fatto politico, non può negarlo
questo, è quanto effettivamente avvenuto.
È chiaro che quando ci si trova di fronte a - io immagino -
alcuni sgarbi istituzionali, poi qualcuno è obbligato a gestire la
partita da giocatore, altrimenti avremmo continuato con la melina e
avremmo continuato con delle legittimazioni, come qualcuno che è
intervenuto qua dicendo che l'Aventino è del tutto legittimo. Certo
che è legittimo dal punto di vista costituzionale, ma è
assolutamente inappropriato in una fase delicata come questa della
Valle d'Aosta. C'erano dei dossier che chiedevano delle risposte
immediate e, quando qualcuno ha ricordato che la nostra minoranza
l'ha fatto, io ricordo che l'ha fatto in occasione della nomina di
un Presidente del Consiglio, ma non l'ha mai fatto quando c'era da
paralizzare l'amministrazione pubblica e di dare risposte immediate
com'era in questo caso. Qualcuno ha citato un programma
pasticciato, poche idee e ben confuse. Certo, non è il libro dei
sogni che ci avete distribuito quando è stato fatto questo
allargamento di maggioranza. Di fatto, quello è rimasto il libro
dei sogni. Forse è meglio due o tre idee che ci portino a
correggere alcune anomalie: la legge elettorale, probabilmente dare
un bilancio ai valdostani e poi le urne, assolutamente, ma ci
mancherebbe, non è questo che ci spaventa: ci spaventava avere un
vuoto politico e avere un periodo elettorale gestito da chi in
questo momento e in questi anni ha dimostrato di saperlo gestire
molto bene.
Mi fa piacere perché il collega Baccega ha esordito dicendo:
"cosa andiamo a dire ai valdostani"? Sono felice, perché io sono
tre anni e mezzo che lo dico qua in quest'aula. Tre anni e mezzo
che dico cosa andiamo a dire ai valdostani, finalmente la pensiamo
esattamente alla stessa maniera, nel senso che quando si dice non
capiamo quale sia il motivo per cui ciò è avvenuto...ma si è
dimessa la Giunta! A me non importa se è giusta la versione del
collega Marguerettaz, non mi importa assolutamente, è un dato di
fatto: la Giunta si è dimessa...gli Assessori, fate come volete,
quasi tutta, così correggiamo se c'è stata una piccola anomalia. Si
è dimessa, ma la maggioranza dei valdostani è ancora convinta che
c'è stato qualcuno che dall'alto ha ordinato questo, le ha volute
queste dimissioni. Allora vede, quando si deve intervenire per
evitare che ci siano dei mesi di inattività di fronte a delle
situazioni che sono situazioni difficili, io non posso che essere
dalla parte del Presidente che ha evitato questo vuoto
politico.
Lei ha anche detto, Assessore: "parleremo ai cuori dei
valdostani". Avete avuto tre anni e mezzo per parlare al cuore dei
valdostani. Avreste dovuto parlare anche al loro portafoglio,
probabilmente avreste dovuto parlare anche a quelle che erano le
crisi dei valdostani. Mi auguro che quando parlerete, inizierete
quella campagna sul territorio che lei ha annunciato, magari avrete
il coraggio di spiegare ai valdostani come mai il bilancio
regionale dal 2010 al 2017 ha perso 600 milioni: il 60 percento. È
un dato inoppugnabile, per cui non è un dato politico, è un dato
economico. Nessuna realtà delle Province autonome ha avuto un calo
del genere, ma ben lungi. Siamo oltre il doppio, in alcuni casi il
triplo, della diminuzione di risorse.
Io mi auguro che spiegherete anche - e anche questo è un dato
inoppugnabile - come mai di fronte alle scelte che avete avuto
negli ultimi anni, ci sono 10 milioni in meno di IRPEF da un anno
all'altro, oppure spiegherete come mai la situazione del Casinò è
frutto - l'ho ripetuto e lo ripeto ancora una volta - di anni di
menzogne, di regalie, di promozioni, di
benefit
, questa è la
situazione che questo Governo ha ereditato. Sono stati frutto di
una gestione non allegra, ma con delle volute menzogne. Noi abbiamo
600 milioni di indebitamento della gestione speciale sul bilancio
regionale. Siamo l'unica Regione, pur con competenze primarie sugli
Enti locali, che per due anni di seguito ha depredato gli Enti
locali degli avanzi d'amministrazione. Su questo penso che potrete
avere il record assoluto, ma spiegatelo quando farete questo
tour
.
CVA. Fare chiarezza per capire come mai si crea una società
ad hoc
per importare turbine cinesi ha creato disagio,
scompensi e timori, ma non c'è nulla di male a fare chiarezza,
soprattutto se è una società come avete deciso voi, in barba a
quello che avete presentato fino ad oggi, che avete deciso di
quotare in Borsa. C'è però una novità importante, nel senso che il
fatto che siate tornati nei banchi della minoranza è stato già un
primo miracolo perché ha ridato voce a quest'aula, vi ha ridato
voce. Qualcuno non l'avevamo mai sentito in questi anni, per cui
noi siamo felici, ma ben venga che la minoranza di adesso, quella
che era la maggioranza, abbia riacquistato la voce, anche perché -
e lo dico con un po' di ironia - vedere la
verve
e
l'entusiasmo del collega Bianchi quando è intervenuto e ci ha detto
tante cose che, a suo parere, sono sicuramente legittime...ma non
averlo mai sentito in quest'aula parlare del Casinò, dov'è
dipendente e ha accettato in tutti questi anni che gli venissero
propinati
patronage
, ristoro, finanziamenti garantiti,
bilanci farlocchi, a mio parere, sa un po' di beffa.
Noi non ce l'abbiamo con chi lavora, collega Péaquin, chi lavora
è il benvenuto in quest'aula, ce l'abbiamo con la gestione
solitaria, la gestione "
ad personam
". Che la gente fuori sia
stufa è assolutamente vero e che questa maggioranza magari non
rappresenti più il popolo è una strada che avete scelto voi, perché
io vi ricordo che avete avuto due lievitazioni di maggioranza,
neanche quest'era legittimata dal popolo, eppure non avete invocato
allora le elezioni, per cui assolutamente non c'è nulla di
architettato: c'è semplicemente una visione totalmente diversa,
suggestioni che in questo caso non sono assolutamente condivise
perché hanno portato la Valle d'Aosta a questa recessione.
Vi leggo solo un pezzettino e ho finito: "comprendo il senso di
estraneità dei cittadini quando osservano i partiti ridotti a mera
cassa di risonanza del capo, a luogo in cui seguaci del
leader
si acconciano ad ottenere i loro piccoli o grandi
vantaggi personali rinunciando ad esprimere le proprie convinzioni:
il populismo, alibi perfetto per sottrarsi alle proprie
responsabilità, che il partito politico consentisse di superare i
limiti egoistici del "io" a favore del "noi", invece si trova ad
osservare partiti adulterati, resi scatole vuote dove fregare gli
altri membri della propria comunità sembra un valore. Una politica
da costruire non ad avventure individuali, condizione essenziale
per tenere i piedi per terra e non sono i tempi dell'uomo singolo e
del grande talento solitario". Non lo dico io, l'ha detto Enrico
Letta su un libro che ha appena pubblicato. È la reale situazione
che c'è in Valle d'Aosta oggi.
Presidente -
Se non ci sono altri interventi, possiamo
passare alla votazione dei Vicepresidenti. Ha chiesto la parola il
Presidente della Regione, ne ha facoltà.
Marquis (SA) -
Innanzitutto un benvenuto al neo
Consigliere Cretier, dal quale abbiamo potuto apprendere, dalle
parole che ha pronunciato, una certa dose di pragmatismo, che
crediamo che verrà messa a disposizione dell'aula nel prosieguo dei
lavori. Ho ascoltato con attenzione il dibattito, un dibattito che
si è svolto con toni anche alti, ma che è stato per me ricco di
stimoli, una discussione che in realtà avrei voluto apprezzare
nelle due sedute precedenti, purtroppo in quell'occasione abbiamo
trovato parecchie sedie vuote in quest'aula, e credo che questo non
abbia fatto onore al ruolo che tutti noi qui svolgiamo. Oggi ho
sentito parlare da alcuni colleghi di garbo, di etica e di morale,
noi, sotto questo profilo, non vogliamo dare lezioni a nessuno ma
non ne vogliamo nemmeno ricevere...
Presidente -
Cari colleghi, io vi chiedo una cortesia:
quando avete parlato voi, nessuno ha disturbato...sarebbe opportuno
per ascoltare con più facilità, grazie. Altrimenti se qualcuno
vuole chiacchierare, può anche uscire nel
foyer
e così evita
di ascoltare ma non disturba.
Marquis (SA) -
...sono state delle assenze strategiche,
abbiamo sentito. Abbiamo ascoltato il collega Bianchi che le ha
definite "legittime". Ostruzionismo non di sicuro al nostro
insediamento, ma credo che questo sia ostruzionismo nei confronti
dei valdostani, nei confronti di coloro che aspettano delle azioni
per dare un rilancio all'occupazione, per coloro che sono in
difficoltà in questi giorni con la Casa da gioco, per coloro che
aspettano il rilancio dell'economia della Valle d'Aosta.
Io credo che il Presidente del Consiglio non doveva comportarsi
da
super partes
tra due parti: una parte responsabile e
l'altra che voleva fare dell'ostruzionismo. Il Presidente del
Consiglio doveva garantire il funzionamento regolare e
l'applicazione della democrazia all'interno del Consiglio Valle e
credo che questo sia stato fatto assumendosi anche le proprie
responsabilità. È stato detto da alcuni che è stata una legislatura
travagliata. Effettivamente l'esito elettorale del 2013, con un
risultato risicato, ha dato poi delle conseguenze che ad oggi hanno
portato alla predisposizione di cinque Governi. Io voglio ricordare
che già solo dopo un primo anno si è formato, dopo un periodo di
crisi interno alla maggioranza, un gruppo di "responsabili" che ha
portato poi alla conclusione della prima crisi attraverso un
avvicendamento in Giunta, il quale ha portato al ruolo di Assessore
il collega Perron. Nel 2015 c'è stato un primo allargamento al PD,
nel 2016 c'è stato un allargamento con l'UVP. Credo che questo sia
stato lo sviluppo naturale delle difficoltà che si sono verificate
e delle risposte che la politica è riuscita a dare per risolvere le
problematiche dei valdostani. Non erano definiti quelli dei
golpe
, dei colpi di Stato, erano degli avvicendamenti
evolutivi per dare continuità ad un progetto. Ora credo che non
possiamo, se non vogliamo travisare la realtà, parlare di golpe,
parlare di ribaltoni, i ribaltoni si fanno in 24 ore, sono delle
azioni improvvise. Questa proposta nasce come risultato per dare
una soluzione ad una crisi che è durata quattro mesi, una crisi che
ha iniziato a manifestarsi al momento dell'approvazione della
discussione del bilancio regionale 2017. Un bilancio che è entrato
in aula di un colore e che è uscito profondamente modificato grazie
al contributo di tanti Consiglieri che avevano preso coscienza che
la situazione stava cambiando, una situazione di estrema difficoltà
della nostra Valle, una situazione in cui c'era un'enorme e
pressante esigenza di dare dello sviluppo all'economia della
Regione, tutti gli ordini del giorno andavano in questa direzione.
Sono ordini del giorno che miravano a far crescere il lavoro, sono
ordini del giorno che diventeranno una priorità del nostro agire,
iniziative per sviluppare l'economia, iniziative per dare rilancio
a tutti i comparti, pur con le difficoltà del momento che stiamo
vivendo.
Credo quindi che sia niente di più sbagliato in questa fase
portare il confronto sulla personalizzazione. Qui ci sono due modi
di vedere la Valle d'Aosta: un modo ancorato al passato, un passato
che non tornerà più. La Valle d'Aosta negli ultimi 20 anni ha
vissuto un processo difficile, un processo di destrutturazione del
tessuto economico e produttivo, che inizia a manifestare i suoi
effetti negativi, non si poteva più aspettare, c'era la necessità
di intervenire. Negli ultimi quattro o cinque anni l'IRPEF, le
entrate, l'IRAP, l'IRES, l'IVA, le tasse provinciali hanno avuto
una contrazione di circa 80 milioni di euro, un calo continuo.
Bisogna quindi saper vedere la realtà sotto il profilo della
correttezza, non possiamo stare qui a fare delle discussioni,
scontri personali, bisogna dare delle risposte ai valdostani. Io
credo che è questo che ci viene chiesto, è questo che noi dobbiamo
fare per dare delle soluzioni a tutti i problemi che la nostra
comunità sta vivendo nel suo quotidiano.
La crisi è una crisi sicuramente di sistema. Negli anni Novanta
era stata prodotta dal CENSIS una relazione che evidenziava
un'analisi del sistema Valle d'Aosta, un sistema Valle d'Aosta che
aveva diffuso benessere ma non aveva creato sviluppo. Ora bisogna
invertire la tendenza, bisogna passare a creare sviluppo, perché
senza lo sviluppo non si creano opportunità di lavoro. Io non credo
agli interventi che ho sentito, dove si dice che quest'anno era un
bel bilancio, caro collega Baccega, un bilancio che ci faceva
vedere il mondo tutto azzurro perché i valdostani hanno problemi di
difficoltà economica, in tutte le famiglie ci sono delle persone,
dei ragazzi che non hanno ancora delle prospettive di lavoro,
probabilmente sono dei figli meno fortunati di quelli che
probabilmente stanno qui dentro. Bisogna saper rappresentare tutta
la realtà della Valle d'Aosta, bisogna capire quali sono le
esigenze di tutti e cercare di dare soddisfazione ai bisogni. Da
parte nostra questo è un progetto che non voleva essere escludente
nei confronti di nessuno, perché in quattro mesi abbiamo cercato il
dialogo con tutte le forze politiche.
Abbiamo cercato incontri, abbiamo cercato il confronto per una
verifica strutturale, dove per "verifica strutturale" non
intendevamo il riconoscimento di poltrone, di ruoli apicali:
intendevamo confrontarci sui problemi reali e sostanziali della
Valle d'Aosta. Probabilmente la lezione non è stata capita e credo
che non sia stata ancora capita oggi, dal tono della discussione,
perché si è fatta una discussione ancora orientata sul dibattito
personale. Io credo che qui il problema sia dare rilancio al
sistema Valle d'Aosta, il nostro progetto vuole essere un progetto
aperto, un progetto dove tutti possono contribuire, un progetto dal
quale auspicavamo che nessuno si sfilasse, perché questo è il
risultato, questa iniziativa, della mancanza del dialogo, della
volontà di sottrarsi al confronto, un confronto che abbiamo
richiesto in tutti i modi e in tutte le forme all'interno dei
movimenti politici e anche all'interno della maggioranza e
dell'aula consiliare. Questo è un progetto di responsabilità, dove
diverse forze consiliari, diverse forze politiche hanno trovato il
collante: quello di dare soluzione alle urgenze con un metodo
partecipato, con un metodo di condivisione, un metodo che metta
tutti nella condizione di poter determinare il proprio agire con
grande consapevolezza. Questa è una difficoltà che si era
manifestata negli ultimi mesi e che è diventata un'urgenza per lo
svolgimento dei nostri lavori. Io credo che da qui in avanti, se
tutti saremo in grado di ritrovare il dialogo, il confronto sui
problemi e superare questa fase di conflittualità politica
all'interno del Consiglio, potremo avviare un percorso utile per
dare delle soluzioni ai problemi di tutti i valdostani.
Presidente -
Possiamo quindi procedere alla sostituzione
dei componenti dell'Ufficio di Presidenza, che avviene con
votazione per scheda. Ogni Consigliere può scrivere sulla propria
scheda un solo nome, sono eletti coloro che al primo scrutinio
hanno ottenuto il maggior numero di voti. A parità di voti sono
eletti i più anziani di età in base all'articolo 7, comma 5, del
Regolamento interno, quindi farei distribuire le schede. Chiederei
nel frattempo se ci sono delle proposte per l'elezione dei
Vicepresidenti. Ricordo all'Assemblea che si può esprimere una sola
preferenza.
Ha chiesto la parola la collega Morelli, ne ha facoltà.
Morelli (ALPE) -
Au nom de la majorité, j'ai l'honneur de
proposer à la place de Vice-président du Conseil le collègue
Antonio Fosson. Je crois qu'il n'a pas besoin de présentations:
c'est un homme des institutions, qui a derrière lui une longue
carrière politique en tant qu'Assesseur à la santé et en tant que
Sénateur de la République, place en vertu de laquelle il a occupé
des sièges importants: Secrétaire de la Commission des affaires
régionales et Secrétaire du Groupe des autonomies au Sénat. C'est
un homme qui saura donner sûrement une contribution compétente et
qualifiée au Bureau de la Présidence, mais aussi à la gestion même
de cette Assemblée. Au nom de la majorité, je propose donc Antonio
Fosson.
Presidente -
Ha chiesto la parola il collega Perron, ne
ha facoltà.
Perron (UV) -
Presidente Rosset, le ribadisco che il
percorso che avremmo amato sarebbe stato francamente un altro.
Prendiamo atto della scelta che lei ha fatto, che continueremo
pubblicamente a denunciare, lei oggi ha contribuito ancora una
volta a scrivere un altro capitolo brutto di questa vicenda e di
come, secondo noi, non debbano essere gestite le istituzioni.
Presidente Rosset, lei - e lo abbiamo constatato oggi - non ha
saputo creare all'interno dell'Ufficio di Presidenza nemmeno quel
clima minimo di armonia che ci dovrebbe essere in un organismo. Noi
abbiamo dovuto - mi creda - faticare molto per trovare delle
persone che volessero nuovamente collaborare con lei. Lo ha sentito
anche negli interventi dell'aula, abbiamo dovuto insistere molto
con il collega Farcoz per chiedergli di accettare di entrare a far
parte nuovamente dell'Ufficio di Presidenza. Abbiamo insistito
perché riteniamo utile investire sui giovani. Il collega Farcoz è
una persona alla prima legislatura che vogliamo faccia esperienza e
per questo abbiamo insistito, contro la sua volontà, che tornasse a
far parte dell'Ufficio di Presidenza. Credo che lei si renda conto
del clima che con il suo comportamento ha creato. La proposta che
facciamo, a nome delle forze politiche di opposizione, quindi è la
candidatura del collega Farcoz.
Presidente -
Viste le due proposte, chiedo ai colleghi di
votare. Dichiaro aperta la votazione. Il collega Segretario può
procedere all'appello.
Appello nominale
Comunico l'esito della votazione:
Presenti: 34
Votanti           
: 34
Schede valide: 34
Hanno riportato voti:
Consigliere Fosson: 18
Consigliere Farcoz: 15
Schede bianche: 1
Proclamo pertanto eletti Vicepresidenti del Consiglio regionale
i Consiglieri Fosson e Farcoz.
