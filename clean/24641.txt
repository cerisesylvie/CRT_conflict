Classificazione
CASA DA GIOCO



Oggetto del Consiglio n. 38 del 23 luglio 2008 - Resoconto
OGGETTO N. 38/XIII - Discussione generale congiunta: disegno
di legge "Modificazioni alla legge regionale 30 novembre 2001, n.
36 (Costituzione di una società per azioni per la gestione della
Casa da gioco di Saint-Vincent)" e "Approvazione dello Statuto
modificato della Società Casino de la Vallée S.p.a.".
Presidente
- Se siete d'accordo, proporrei di fare la
discussione unica dei punti n. 22 e n. 22.1 dell'ordine del giorno
- pur procedendo con due votazioni separate - in quanto vi sono
degli emendamenti che sono richiamati da uno e funzionali
nell'altro.
La parola al relatore, Consigliere Empereur.
Empereur (UV)
- J'inaugure mon mandat devant cette
Assemblée en tant que rapporteur d'un projet de loi, en particulier
le premier projet de loi de la XIII
e
législature, qui
traite d'une matière particulièrement significative pour notre
Région et depuis toujours pour cette Assemblée. Il ne pourrait pas
en être autrement étant donné l'importance que la Maison de jeu de
Saint-Vincent revêt pour la Vallée d'Aoste depuis sa création en
1947 sous divers points de vue: celui du tourisme, celui de
l'économie, celui de l'emploi et, enfin, celui des finances
régionales qui n'est pas le moins important. C'est pourquoi le
programme de Gouvernement, tel qu'il a été présenté par le
Président Rollandin lors de la première séance du Conseil de la
Vallée de la XIII
e
législature, a placé parmi ses
priorités le Casino de la Vallée, en particulier la gestion de
cette société. La majorité gouvernementale s'est fixé pour objectif
de résoudre les problèmes que connaît la maison de jeu depuis ces
dernières années et de mettre en place des mesures nécessaires pour
pouvoir enfin relancer notre casino sans plus tarder. Je crois que
toutes les personnes présentes dans cette salle et la Communauté
valdôtaine dans son ensemble partagent notre intention.
Il disegno di legge regionale n. 1, approvato dalla Giunta
regionale il 4 luglio scorso, costituisce un primo intervento
legislativo volto a raggiungere un risultato immediato per quanto
riguarda la gestione della casa da gioco e l'assetto delle
responsabilità e delle competenze a livello aziendale. Il disegno
di legge, infatti, interviene sull'articolo 6 della legge regionale
n. 36/2001 relativo al Consiglio di amministrazione della "Casino
de la Vallée S.p.a." proponendo la riduzione dell'organo di
amministrazione dagli attuali 5 componenti ad un numero compreso
fra 1 e 3 componenti, la cui nomina sarà effettuata dall'assemblea
dei soci. Il nuovo articolo 6 della legge n. 36/2001 prevede poi
che, nel caso in cui l'amministrazione della società sia affidata
ad un Consiglio di amministrazione, l'organo stesso provveda al suo
interno alla nomina del Presidente e possa nominare il
Vicepresidente e l'Amministratore delegato. Infine, il comma 3
stabilisce che gli amministratori durino in carica per un periodo
non superiore a 3 esercizi e siano rieleggibili.
Il testo predisposto dalla IV Commissione consiliare permanente,
che ho l'onore di presiedere, recepisce inoltre un emendamento
presentato dal gruppo "Il Popolo della libertà", per cui la durata
del mandato degli amministratori è stabilita di volta in volta
all'atto della nomina.
L'articolo 2 del disegno di legge consiste in una deroga
all'articolo 1, comma 2, della legge n. 36/2001, che prevede che
sia il Consiglio regionale a deliberare sulle modificazioni dello
statuto della società, al fine di evitare un nuovo esame del
Consiglio regionale per apportare le modifiche puramente formali
allo statuto della società per adeguarlo a quanto stabilito
dall'articolo 1. La deroga riguarda inoltre gli adeguamenti
dell'importo del capitale sociale a seguito del conferimento di
beni mobili di proprietà regionale, operazione questa già prevista
dal disciplinare per la gestione della casa da gioco.
Evidentemente, a seguito anche dell'impegno del Presidente
Rollandin nell'ambito della IV Commissione consiliare e in funzione
dell'attività da essa svolta con la possibilità di inserire come
argomento suppletivo la modifica dello statuto, questa
considerazione è superata.
L'articolo 3 del disegno di legge recepisce un emendamento
presentato in IV Commissione dal Presidente della Regione
relativamente agli interventi sul capitale sociale della "Casino de
la Vallée S.p.a.". Come illustrato nelle Commissioni IV e II, il
nuovo articolo 3 del disegno di legge autorizza la Giunta regionale
ad intervenire sul capitale sociale della "Casino de la Vallée" per
la copertura delle perdite accertate nel 2008 e la ricostituzione
del capitale stesso a 5 milioni di euro. A questo fine,
l'autorizzazione è stata cautelativamente prevista per un ammontare
complessivo per la quota di competenza della Regione a 9,9 milioni
di euro, al fine di considerare un eventuale andamento negativo per
tutto l'anno 2008.
L'articolo 4 del disegno di legge nel testo predisposto dalla IV
Commissione recepisce infine un emendamento presentato dal gruppo
"Il Popolo della Libertà", prevedendo la continuità dell'attuale
Consiglio di amministrazione nelle proprie funzioni sino
all'insediamento del nuovo organo di amministrazione nominato ai
sensi della presente legge.
La disposition législative soumise à l'examen du Conseil de la
Vallée constitue donc une première mesure ciblée, qui s'inscrit
pleinement dans le programme politique de la majorité de cette
XIII
e
législature. Ce projet de loi concerne le Conseil
d'administration du "Casino de la Vallée" et il est conforme à
l'orientation définie par le programme de législature, car il
réduit le nombre des membres du Conseil susmentionné, afin de
redéfinir la gestion de la maison de jeu, en réorganisant les
compétences et les responsabilités des dirigeants de cette
entreprise. Par ailleurs ce projet tient compte de la situation
contingente du casino et autorise le Gouvernement régional à agir
pour combler les pertes constatées. En conclusion, permettez moi
d'adresser mes remerciements aux membres de la IV
e
Commission, mais aussi aux Conseillers qui ont participé au travail
de la IV
e
Commission, pour le travail qu'ils ont
effectué et pour l'aide qu'ils m'ont apportée lors de l'examen de
ce projet de loi.
Président
- Je dois vous annoncer, collègues, que sur ce
projet de loi a été présenté un ordre du jour de la part des
Conseillers Fontana Carmela, Donzel et Rigo et qui sera voté après
la discussion générale et avant de la votation sur le projet de loi
dont au point n° 22 de l'ordre du jour. Je déclare ouverte la
discussion générale sur les points n° 22 et n° 22.1 de l'ordre du
jour. Je vous rappelle les amendements qui ont été déjà distribués
à tous les Conseillers.
La parole au Président de la Région, Rollandin.
Rollandin (UV)
- Je dois avant tout remercier le Chef de
groupe, M. Empereur, pour avoir présenté sa relation sur ce projet
de loi. Comme il a bien dit, c'est le premier qui est présenté
pendant cette législature et il ressort d'une émergence qui a été
déjà illustrée lorsqu'on a démarré avec les travaux de cette
Assemblée. Le texte approuvé par le Gouvernement régional a été
modifié par la IV
e
Commission et en plus on a présenté
un certain nombre d'amendements, avec l'accord en principe de ce
qui s'est passé dans la Commission et donc pour achever un débat
qui avait démarré sur le projet de loi. J'aimerais exposer les
raisons de ces modifications. Lorsque nous étions en train
d'élaborer ce projet de loi, nous avons rencontré à plusieurs
reprises le Conseil d'administration actuel de la "Casino S.p.a.",
afin que le Gouvernement régional puisse savoir dans quelle
situation se trouve en ce moment la maison de jeu et, si possible,
prévoir comment les choses vont évoluer au cours de 2008. Dans un
premier temps le Conseil d'administration nous a illustré d'une
façon formelle les difficultés qu'avait connues la société pendant
les premiers mois de l'année, en nous laissant envisager pour le
mois de juin 2008 des pertes d'une telle ampleur qu'elles
comporteraient l'érosion d'un tiers du capital social et la
nécessité de faire appel aux actionnaires pour couvrir lesdites
pertes et reconstituer ce même capital social au niveau de 5
millions d'euros. De concert avec l'Assessorat du budget nous avons
présenté à la IV
e
Commission un amendement, qui est
devenu l'article 3 du nouveau texte rédigé par la Commission et a
pour but d'autoriser le Gouvernement régional à intervenir afin de
couvrir les pertes de la société. Ce dernier aurait ainsi la
possibilité d'intervenir à titre préventif sur le capital social du
"Casino S.p.a." jusqu'à la concurrence de 9,9 millions d'euros. Les
prévisions sur la base desquelles le Gouvernement régional avait
pris cette première mesure ont plus tard été confirmées par
l'analyse approfondie que nous avons demandée au Conseil
d'administration. Le 15 juillet dernier le Conseil d'administration
a en effet présenté à l'Administration régionale un compte de
résultats prévisionnel pour l'exercice 2008, qui, sur la base des
valeurs actuelles et en absence de tout événement extraordinaire et
partant imprévisible, ferait apparaître une perte d'environ 9
millions d'euros pour 2008. La société a souligné qu'il ne faudrait
pas que l'intervention des actionnaires se limite à la
reconstruction du capital social par un montant de 5 millions
d'euros, mais que, par le biais d'une augmentation dudit capital
social, elle permette également de doter ladite société du fonds
patrimonial suffisant pour relancer la société. Par ailleurs le 16
juillet dernier le Conseil d'administration a examiné le compte
provisoire au 30 juin 2008 et a constaté que la société se trouve
dans la situation visée de l'article 2446 du Code civil, à savoir
face à une diminution de plus d'un tiers de son capital social due
à des pertes. Le Conseil d'administration a ensuite décidé de se
réunir à nouveau le 29 juillet pour constater de manière définitive
cette situation de déficit, grâce à l'examen des comptes
intermédiaires au 30 juin, ainsi que des annexes de ces derniers et
du rapport de gestion.
Il quadro complessivo è quindi il seguente: il bilancio della
società al 31 dicembre 2007 è stato trasmesso pochi giorni fa
all'Amministrazione regionale e poi è stato trasmesso alle
Commissioni per l'esame. Per quanto riguarda la parte relativa alle
funzioni del Governo regionale, la si sta esaminando con
l'Assessore Lavoyer e gli uffici competenti, pertanto non abbiamo
richiesto l'inserimento in questo Consiglio, ma "verrà" nel primo
Consiglio della ripresa dei lavori, in quanto era necessario un
approfondimento sulle resocontazioni della gestione riferita
all'esercizio scorso. Al fine di facilitare la discussione odierna,
nella giornata di ieri il documento contabile è stato trasmesso a
disposizione della IV Commissione e ci sarà qualche
anticipazione.
La situazione in cui ci troviamo è purtroppo già vista e
tristemente nota. Dal 2001 ad oggi ci sono stati diversi interventi
di decapitalizzazione approvati dal Consiglio regionale con le
leggi finanziarie del 2004, 2005 e sempre nel 2005 anche un
intervento legislativo specifico per un ammontare complessivo di
10,197 milioni di euro. Solo l'anno 2007 non ha comportato
interventi di copertura delle perdite, come è noto, in virtù però
della modifica del disciplinare per la gestione della casa da
gioco, che, modificando le percentuali di riparto dei proventi, ha
portato la "Casinò" a registrare un risultato positivo di 1.976.500
euro. La situazione nei primi mesi del 2008 purtroppo è quella che
vi ho anticipato: la casa da gioco ha registrato al 30 giugno 2008
una tendenza negativa per quanto riguarda gli ingressi, in calo
rispetto all'analogo periodo del 2007 di 26mila presenze. Per
quanto riguarda gli introiti totali di gioco, il 30 giugno 2008 si
chiude con una flessione dell'11,71% rispetto al 2007, pari in
valore assoluto a circa 6,5 milioni di euro. I giochi tradizionali
fanno registrare nel complesso una flessione del 5,71%, pari a
831.768 euro, riferita complessivamente a tutti i giochi ad
eccezione della novità rappresentata dal poker "Texas Hold'em" per
il quale non ci sono confronti con il 2007. Anche i giochi
americani sono in flessione del 5,72% pari a 838.765 euro, pur
registrando un andamento in controtendenza del "Craps" e del "Punto
banco", che chiudono con incrementi considerevoli di + 34% e +
22,72% il primo semestre del 2008 così come i giochi misti, che
perdono 5,66% pari a 25.000 euro. Infine - e rappresenta un aspetto
nuovo e preoccupante - cresce la perdita di introiti da parte delle
slot machine
, che raggiunge a giugno 2008 una flessione del
16,84%, pari in valore assoluto ad oltre 4,8 milioni di euro. Quasi
il 74% del totale delle perdite degli introiti al 30 giugno 2008 è
quindi da attribuire alla battuta di arresto delle
slot
machine
, a conferma del fatto che la situazione di oligopolio
delle case da gioco italiane è ormai cancellata proprio in questo
settore, in cui il casinò era stato pioniere sul mercato italiano.
Una situazione questa delle
slot machine
davvero
paradossale, perché nei casinò italiani c'è una concorrenza diretta
delle macchinette da bar, considerato - anche se non è cosa nota a
tutti - che le tarature delle
slot machine
nell'ambito
dell'attività casinò rispetto alle macchinette dei bar sono
diverse, quindi in termini di probabilità di vincita sono
sensibilmente maggiori nelle case da gioco. Per dare delle cifre
indicative, le
slot machine
del casinò hanno una taratura
media sul lungo periodo in favore del giocatore del 94%, ogni 100
euro giocati le
slot
ne rendono in media 94. Le
slot
machine
installate nei bar invece hanno una taratura del 75%,
con un 20% a sfavore del giocatore e a favore dello Stato: questo
lo dico perché la discussione è aperta sulle
slot machine
che fanno una concorrenza nei bar rispetto alle
slot machine
dei casinò.
I motivi di tale andamento negativo sono noti, ampiamente
discussi anche in questa aula e sempre evidenziati nei documenti di
accompagnamento al bilancio del casinò negli ultimi anni. In
sintesi i fattori negativi sono rappresentati da una congiuntura
economica particolarmente sfavorevole, che colpisce in maniera
sensibile il bacino di utenza primario delle case da gioco, dalla
concorrenza dello Stato nel settore dei giochi legalizzati con una
raccolta di gioco sempre più capillare sul territorio grazie
all'introduzione di nuovi prodotti e in particolare dallo sviluppo
esponenziale del gioco
on line
, dall'introduzione delle
nuove normative relative al divieto di fumo nelle sale da gioco e
in materia di antiriciclaggio - certamente corrette e necessarie -
che hanno avuto un effetto negativo nelle case da gioco
tradizionali. Vi sono poi una serie di fattori legati direttamente
al Casinò de la Vallée: la necessità di investimenti per
riqualificare la struttura e per dotare il casinò di adeguati
servizi (salone delle feste, aree più grandi per i giochi
elettronici, più spazi dedicati all'intrattenimento, che consentono
di catturare quella fascia significativa di clientela potenziale
censita dalle ricerche di mercato più volte commissionate dalla
casa da gioco, che chiede un'offerta allargata di divertimento in
cui il gioco è uno degli elementi attrattivi, ma non il solo); la
necessità di innovazione nell'offerta di gioco e di assistenza
proposta alla clientela comprendendo anche i servizi di
ristorazione offerti all'interno del casinò; la necessità di
aumentare l'attrazione del comprensorio su cui opera la casa da
gioco, che deve dotarsi di servizi e strutture adeguate a
richiamare l'attenzione di importanti flussi turistici. Esistono
quindi fattori esogeni ed endogeni di tipo congiunturale e
strutturale che incidono negativamente sulla casa da gioco e, in
secondo luogo, anche fattori aziendali. La flessione di mercato è
infatti amplificata dalle eccessive rigidità della struttura
dell'azienda e il riferimento particolare inevitabilmente
all'organico, che rappresenta da solo circa il 62% dei costi con il
risultato della necessità di intervento degli azionisti. Qualsiasi
iniziativa diventa pertanto subordinata agli interventi sul
capitale sociale, che consenta di ripristinare le condizioni per la
prosecuzione dell'attività ordinaria della società. È quello che è
avvenuto negli ultimi anni, come ho già ricordato dal 2004 e che
oggi ci apprestiamo a discutere. Il pre-consuntivo per il 2008
redatto dal Consiglio di amministrazione ci dice che anche per
tutto il 2008 ci si deve aspettare - a fattori invariati - la
prosecuzione di questo
trend
negativo. Riteniamo però che la
seconda parte dell'anno debba servire per porre le basi finalmente
per il rilancio della casa da gioco, cominciando da quegli
interventi che possono e devono essere avviati in attesa delle
realizzazioni infrastrutturali. È evidente che i programmi per le
infrastrutture non possono essere iniziati in questo semestre, mi
riferisco: alla revisione delle regole commerciali attualmente in
essere presso il casinò in funzione di una maggiore fidelizzazione
della clientela esistente e attrattiva di clientela nuova, al tema
degli organici su cui occorre intervenire - e dovremo definire come
- per una riduzione in termini complessivi, ma senza escludere il
ricorso al personale nuovo non a tempo pieno per i periodi di
maggiore intensità produttiva. Occorre intervenire anche sul
settore
slot
, garantendo l'aggiornamento continuo delle
novità che quasi continuamente escono in questo settore, così come
le nuove tipologie di gioco che si propongono sul mercato.
Si tratta di un complesso di interventi ormai urgenti che non
possono prescindere dalla disponibilità per la società di un fondo
patrimoniale congruo e idoneo. Abbiamo quindi ritenuto come Giunta
di intervenire subito in tale senso attraverso gli emendamenti
presentati questa mattina. L'emendamento n. 2 modifica il comma 1
dell'articolo 3, autorizzando la riduzione del capitale sociale per
la copertura delle perdite accertate, la ricostituzione e l'aumento
dello stesso mediante conferimento sia in denaro - questa è la
modifica -, sia in beni mobili. L'emendamento n. 3 invece modifica
il comma 2 dell'articolo 3 inserendo dopo le parole
"capitale
sociale"
, la dizione
"in denaro"
, che è conseguente alla
modifica prima accennata. Ciò significa che la Giunta regionale è
autorizzata nel corso del 2008 ad intervenire in sede di assemblea
"Casinò S.p.a." per la copertura delle perdite accertate e la
ricostituzione del capitale sociale a 5 milioni di euro, che era il
capitale iniziale della legge in oggetto, con l'assorbimento delle
riserve già iscritto nel bilancio della società per un valore di
2.655 milioni di euro, il conferimento di beni immobili regionali
per un valore peritato di circa 1,9 milioni di euro, il che
comporta anche l'assegnazione dell'intera gestione del patrimonio
mobiliare della "Casinò", in attuazione di quanto previsto
dall'articolo 7 del disciplinare già approvato nel dicembre 2007,
un limitato conferimento in denaro per la differenza necessaria a
ricostituire il capitale sociale a 5 milioni di euro, in questo
caso sono un po' meno di 500mila euro, il successivo aumento di
capitale sociale in denaro fino alla concorrenza di 9,9 milioni di
euro. In conseguenza di tali operazioni, il capitale sociale della
"Casinò S.p.a." sarà rideterminato comprendendo anche la quota del
Comune di Saint-Vincent in 14,6 milioni di euro. Questa cifra
deriva dal risultato dell'operazione di copertura delle perdite e
ricostituzione del capitale sociale a 5 milioni di euro, che era
quello iniziale, in parte con il conferimento di beni mobili e
parte con il denaro per la parte mancante dopo l'utilizzo delle
risorse di bilancio e dal successivo aumento di capitale, sino alla
concorrenza massima indicata dal comma 2 dell'articolo 3, 2,6 di
riserve, 1,9 più il resto come conferimento, per la ricostituzione
del capitale sociale a 5 milioni di euro. Riteniamo che a seguito
di questo intervento la società disporrà di una capitalizzazione
tale da garantire la capacità operativa necessaria per avviare le
iniziative utili all'avvio del rilancio dell'attività.
Vorrei ricapitolare i prossimi passaggi della società "Casinò
S.p.a.". Il Consiglio di amministrazione nella riunione del 16
luglio scorso ha preso atto del conto economico provvisorio al 30
giugno 2008 e ha constatato la situazione che vi ho appena detto;
si riunirà di nuovo il 29 luglio prossimo per l'accertamento
definitivo e in questo caso ci sarà la possibilità di esaminare i
dati che abbiamo già trasmesso. A seguire nei primi 15 giorni di
agosto si terrà l'assemblea straordinaria della società che avrà
all'ordine del giorno la modifica dello statuto conseguente
all'approvazione da parte del Consiglio regionale del disegno di
legge, previsto dopo l'approvazione dello stesso. L'assemblea
straordinaria peraltro sarà anche l'occasione per gli azionisti per
definire le linee di indirizzo e operative per la seconda parte
dell'anno. Queste linee, in continuazione con le linee di indirizzo
approvate dal Consiglio regionale nel mese di giugno 2006, ritengo
che dovranno essere incentrate in particolare sulle cose da fare
subito per rilanciare il casinò, avendo ben presenti le attività
strategiche per la produttività della casa da gioco e senza perdere
di vista gli interventi infrastrutturali che dovranno essere
realizzati. A questo proposito quello che credo di poter affermare
è che non ci sarà bisogno di nuovi studi e consulenze, negli anni
passati ne sono stati condotti diversi, quindi il quadro
complessivo dovrebbe essere sufficientemente definito sia per
quanto riguarda il settore del tutto particolare del gioco
legalizzato, sia per quanto riguarda l'azienda "Casinò". Si tratta
ora di realizzare degli interventi che traducano quelle conoscenze
che gli studi hanno già evidenziato in fatti concreti, perché gli
studi sono sufficientemente chiari per indicare i punti deboli, che
in parte ho richiamato. Altri interventi potranno essere immediati,
altri necessitano di tempi diversi e di concertazione con le
organizzazioni sindacali, ma è il momento di iniziare.
I settori di intervento saranno i seguenti: in primo luogo,
l'amministrazione della società attraverso la riduzione del
Consiglio di amministrazione con la possibilità di scegliere
l'amministratore unico o il Consiglio di amministrazione; nel
settore commerciale, in funzione della fidelizzazione della
clientela e della ricerca di nuovi flussi di clienti, questi
obiettivi presuppongono una più rigorosa ed oggettiva analisi del
cliente per valutare appieno l'efficacia e l'efficienza delle forme
di ospitalità erogate, anche attraverso l'adozione di opportuni
strumenti tecnologici con un investimento di circa 2,5 milioni di
euro nel settore produzione, rispetto al quale è necessario
affrontare il tema degli organici che certamente devono essere
ridotti sostenendo i costi connessi all'incentivazione
all'esodo.
Alla data del 30 giugno 2008 l'organico della casa da gioco
risulta composto da 756 unità che, per effetto delle uscite
programmate, per il raggiungimento dei limiti di età, si ridurrà a
fine anno a 750 unità. Gli studi a suo tempo commissionati hanno
evidenziato ancora importanti eccedenze per le quali l'eventuale
riduzione è condizionata all'erogazione di somme rilevanti, stimate
in 2,5-3 milioni di euro di cui 1,5 milioni per l'esercizio 2008. I
costi eventualmente sostenuti per incentivare le uscite incideranno
nell'esercizio di attuazione, nel 2008, ma incrementando le perdite
di esercizio a fronte dei successivi benefici strutturali del
bilancio che si vedranno negli anni successivi. Per quanto riguarda
la gestione dell'organico, nella prospettiva di una profonda
revisione delle politiche di gestione di gioco, è possibile che si
verifichino alcune situazioni sindacali difficili che possono
portare, oltre a quelle già in atto, anche alla prosecuzione per
eventuali scioperi come quello che si sta attuando in questo
momento nel settore giochi americani.
Il settore produzione contempla poi le
slot machine
, che
attualmente costituiscono la fonte di maggiore flessione degli
introiti. Occorre in questo settore provvedere alla sostituzione di
quelle macchine di scarsa produttività, con la conoscenza delle
novità che quasi quotidianamente escono sul mercato. Gli
investimenti in questo campo sono stimati in 2 milioni di euro
all'anno, di cui 400mila euro per il 2008, considerato che ogni
slot machine
costa complessivamente circa 20mila euro e che
il tasso di rinnovo del parco
slot
disponibile interessa 100
macchine all'anno. Nell'ambito del settore produzione inoltre gli
investimenti sono necessari per quanto riguarda l'introduzione di
nuovi giochi; in questo ambito il poker "Texas Hold'em" è il
riferimento del mercato, la clientela che pratica questo gioco è
totalmente nuova rispetto a quella che tradizionalmente frequenta
il casinò e, pur essendo dedita per lo più a tale gioco, non
disdegna la partecipazione agli altri giochi tradizionali. È quindi
opportuno sia studiare l'immissione di questo e di altri nuovi
giochi, sia predisporre nuovi tornei che devono costituire un
motivo di frequentazione e di attrazione della casa da gioco. Tutte
le iniziative di lancio di nuovi giochi comportano investimenti che
sono previsti in circa 300mila euro. A questo riguardo il
calendario della manifestazione, previsto dall'articolo 12 del
disciplinare, deve essere meglio raccordato all'attività produttiva
della casa da gioco; per tale motivo è già in essere un'importante
attività di revisione già concordata con il Comitato manifestazioni
e ci saranno anche nuove campagne promozionali per circa 1,3
milioni di euro. Queste sono in parte le linee di indirizzo che
sommando danno circa 5,2 milioni di euro di impegno per il semestre
a venire.
Riteniamo che si debba procedere ad una netta demarcazione fra
il ruolo aziendale e il ruolo sindacale, affinché le decisioni
della conduzione della casa da gioco, pur nel pieno rispetto delle
posizioni e delle prerogative delle organizzazioni sindacali e dei
dipendenti, ritornino ad essere di esclusiva competenza aziendale.
Mi riferisco alla necessità di eliminare l'attuale meccanismo
concorrenziale fra giochi francesi e giochi americani, al fine di
un effettivo incremento di efficienza ed efficacia complessiva,
così come sono necessari i miglioramenti nell'organizzazione del
lavoro anche grazie all'introduzione di tecnologia innovativa.
Questo è uno dei punti che ritorna più spesso nell'ambito delle
discussioni all'interno del casinò, della separazione che è del
tutto innaturale fra giochi americani e giochi francesi, tenendo
poi conto del tipo di gioco fra carte e
roulette
.
Infine, ma non ultimo, devono essere impostati i necessari
programmi immobiliari ed infrastrutturali per l'ammodernamento
della casa da gioco, nonché gli altri interventi riguardanti il
comprensorio, ossia l'utilizzo delle potenzialità attuali e
possibili a breve e medio periodo, dei Comuni di Saint-Vincent e
Châtillon, sinergiche con gli obiettivi della casa da gioco, lo
sviluppo e la valorizzazione delle sinergie con il "Grand Hôtel
Billia". Un altro tema aperto è infatti quello della possibilità di
raccordare l'attività del casinò con l'attività del "Billia", non
necessariamente spiegando questo raccordo come sudditanza dell'uno
rispetto all'altro, ma come una giusta concertazione fra l'utilizzo
da parte del casinò della disponibilità delle camere per quanto
riguarda i clienti, ma avendo una propria vita - parlo del "Billia"
- che possa giustificare la sua attività.
Chiederemo all'organo amministrativo della "Casinò" di muoversi
nell'ambito di questi indirizzi politici, formulando delle proposte
operative a breve-medio termine che possano esser discusse nella
Commissione competente.
Per quanto riguarda la proposta di modifica dello statuto, credo
che la prima discussione fatta in Commissione aveva fatto emergere
una richiesta che prevedeva di non sottrarre all'attenzione del
Consiglio la norma prevista dalla legge n. 36, concernente la
competenza dello stesso nell'esaminare la parte di eventuali
modifiche dello statuto. Avevamo sottolineato in quella occasione
che non era nostra intenzione sottrarlo, ma si era in una fase in
cui erano allo studio le modifiche conseguenti alla legge dello
statuto. Abbiamo fatto questi accertamenti e, secondo l'impegno
preso in Commissione, siamo oggi a presentare anche la modifica
dello statuto, molto semplice, in quanto, tranne la parte
dell'articolo 1 dove sono state inserite, laddove c'è
"Casino de
la Vallée S.p.a."
, le parole
"siglabile in CAVA S.p.a."
,
che ha un'esigenza tecnica legata al fatto che nel siglare gli
assegni o per gli assegni c'è la necessità di non scrivere tutto,
ma solo "CAVA", per il resto l'unica modifica è quella di prevedere
l'amministratore unico laddove è previsto oggi solo il Consiglio di
amministrazione.
Queste sono le proposte che sono alla vostra attenzione, nel
contempo sarà presentato un ordine del giorno che potrà essere
discusso a conclusione dei lavori.
Président
- La parole au Conseiller Secrétaire
Tibaldi.
Tibaldi (PdL)
- Diciamo che l'esordio di questa
legislatura entra nel vivo: dopo la seduta formale - anche
sostanziale ovviamente - di insediamento si comincia ad affrontare
uno dei temi delle emergenze dell'economia valdostana: il Casinò di
Saint-Vincent.
Vorrei scindere l'intervento in due parti: la prima riguardante
le modificazioni alla legge n. 36/2001, la seconda alle
considerazioni che sono doverose sulla ricapitalizzazione e
sull'aumento di capitale. Comincio dal disegno di legge n. 1, la
prima risposta in termini politici e legislativi che la "Giunta
Rollandin" ha cercato di dare ad un problema, che senz'altro non
verrà risolto da questo provvedimento, ma comunque si tratta di una
risposta che riconosciamo come valida. La riconosciamo come valida
perché ha riprodotto fedelmente una proposta del gennaio scorso del
gruppo allora "La Casa delle Libertà", poi diventato "Il Popolo
della Libertà", che proponeva all'attenzione della "Giunta Caveri",
dell'Assessore Marguerettaz e del Consiglio regionale una soluzione
che non rappresenta la panacea di tutti i mali della casa da gioco,
ma che consente una gestione transitoria più snella e dinamica,
oltre che più efficace a nostro avviso, per questa importante
azienda valdostana. La proposta dell'amministratore unico allora
venne bollata come demagogica - eravamo in periodo elettorale -
come improponibile ed insostenibile; vi risparmio le dichiarazioni
di alcuni esponenti di spicco dell'allora "Governo Caveri" che lo
hanno riempita di contumelie, ma il Consiglio non la votò. Oggi
paradossalmente la stessa maggioranza di allora, la Giunta con
qualche piccolo rimodellamento, ma vedo i componenti che c'erano
ancora qualche mese fa lì, molti di loro - uno seduto alla destra
del Presidente della Regione -, loro malgrado si troveranno
costretti ad approvare un'idea che ci tengo a dirlo porta il
sigillo del nostro partito.
Ripeto: non è la soluzione finale ma, trattandosi di gestione
politica della casa da gioco, è inutile avere cinque o tre persone,
che devono essere solo dei fedeli esecutori di ordini superiori.
Poiché si va verso una direzione di verticalizzazione del potere,
risparmiamo qualcosa almeno in termini di tempo e di risorse, che
l'esecutore sia uno solo, tanto le strategie verranno pensate in
una stanza ristretta e dovranno essere applicate nel migliore dei
modi. L'idea ci piace, abbiamo fatto tre proposte emendative a
firma del collega Benin, due delle quali sono state recepite, la
terza è stata bocciata dalla IV Commissione, ma oggi viene
riproposta dal Presidente Rollandin, quindi la voterete nonostante
una prima idea contraria e critica nei confronti del terzo
emendamento, ma poi entriamo nel dettaglio punto su punto quando
avremo occasione di parlare degli emendamenti. La soluzione
politica legislativa, il disegno di legge n. 1 nella sua versione
originaria ci piaceva, purtroppo l'esame in IV Commissione ci ha
visto stupiti quando il Presidente Rollandin alle 11,15 di quella
mattina del 10 luglio arrivò con un emendamento - emendamento 2bis
poi tradotto nella riformulazione dell'articolato nell'articolo 3 -
che proponeva una sanatoria contabile ed economica della situazione
dissestata della casa da gioco con un intervento di
ricapitalizzazione del capitale esistente, 5 milioni, e un
intervento finanziario della Regione fino alla concorrenza di 9,9
milioni di euro. Siamo rimasti allibiti quando senza colpo ferire
la Commissione, a presentazione di questo disegno di legge e di
questo straordinario emendamento, non ha voluto neppure fare le
audizioni di rito, come normalmente si fa in Commissione, e lo ha
votato come se si trattasse di una normalità provvedere a mettere
mano al portafoglio - tanto sono i soldi dei contribuenti e non
certo i nostri - per riportare una sorta di normalità in un'azienda
che di normale non ha più nulla! Le audizioni sono state poi fatte
a posteriori, con soddisfazione dei colleghi della IV Commissione;
sono forse meno soddisfatti coloro che sanno - mi riferisco ai
Valdostani - che per l'ennesima volta si procede con questo colpo
di spugna economico per cercare di sorreggere una casa da gioco che
di aziendalistico non ha più niente. Presidente Rollandin, mi
rivolgo a lei perché lei è il protagonista politico di questa
scelta, che se da un lato ricalca la nostra idea, dall'altro è
stata fortemente inquinata - forse per volontà politica, forse lo
capiremo in prosieguo di tempo - da questo emendamento che nulla ha
a che vedere con la prospettiva, ma il disegno di legge n. 1 nella
formulazione originaria era un progetto strategico di prospettiva,
non voglio dire di grande strategia, ma un progetto di modifica di
un'impostazione normativa che veniva corretto in corso d'opera, di
conseguenza prevedeva l'amministratore unico o un CdA non più di 5
persone, ma di 3 elementi. Ripeto: un'idea condivisa. Ora, che ci
azzecca il risanamento economico con la modifica della legge n.
36/2001 - perché il titolo rimane quello della modifica della legge
n. 36/2001, non si parla di ricapitalizzazione come si è fatto in
passato e l'Assessore Marguerettaz ne è testimone -? È un
emendamento che è stato infilato violentemente in questa
impalcatura normativa e naturalmente oggi viene proposto al voto
dell'Assemblea: questo non ci piace, ma su tale aspetto tornerò
dopo.
Due considerazioni ancora sul disegno di legge n. 1.
Innanzitutto l'impostazione è fortemente verticale e questo stride
con una logica orizzontale di calma piatta che aveva invece
impostato l'ex Assessore alle finanze prima con la "Giunta Perrin"
e poi con la "Giunta Caveri", perché, rispetto ad una fisionomia
organizzativa verticale
ante
2003, dal 2003 in avanti venne
improntata una filosofia orizzontale, ossia spacchettiamo
l'organigramma aziendale e dividiamo le competenze. La scelta si è
dimostrata assolutamente infausta e i risultati si sono visti, non
solo in termini economici, ma soprattutto in termini decisionali,
perché abbiamo avuto dei CdA - chi è dell'antica legislatura se lo
ricorda - e abbiamo vissuto delle
querelles
epocali che mai
si sono manifestate fra i singoli consiglieri di amministrazione
che riproducevano in piccolo non solo le difficoltà politiche che
si vivevano nel gruppo "Union Valdôtaine", partito di maggioranza
assoluta all'epoca e partito che dà l'indirizzo politico a questa
Regione, ma anche una serie di
querelles
personali che alla
fine sono sfociate in difficoltà di rapporti sia con l'Assessore,
sia con l'ex Presidente Caveri. Abbiamo visto delle situazioni di
tragicomicità che sarebbe opportuno non si riproducessero, non solo
per la dignità professionale di queste persone, ma soprattutto per
la dignità politica di questa Regione e per le tasche dei
Valdostani. Cosa abbiamo scorto da questa nuova impostazione del
disegno di legge n. 1? Che il Presidente Rollandin dall'orizzontale
dell'Assessore Marguerettaz verticalizza di nuovo il tutto. Non
siamo contrari a questa verticalizzazione, perché nei momenti di
difficoltà la concentrazione delle scelte è indispensabile perché
se prima era il caos, almeno adesso avremo un responsabile assoluto
di quello che accade, perché siamo stufi di questi palleggiamenti
CdA-parte politica e parte politica-CdA. Adesso sappiamo che, alla
luce del rinnovato articolo 6 della legge n. 36, non sarà più la
Giunta ad individuare l'amministratore unico o i Consiglieri di
amministrazione, ma la scelta spetterà al CdA della "Casinò
S.p.a.", che riceve gli input dai soci e qui il socio maggioritario
è il socio Regione. Quando il Presidente Rollandin si troverà al
tavolo con il Sindaco di Saint-Vincent, quindi non ci saranno dubbi
su chi avrà la prevalenza nelle scelte: la scelta
politico-amministrativa andrà ad appannaggio del Presidente
Rollandin che nominerà o l'amministratore unico, o indicherà gli
altri Consiglieri di amministrazione, l'assemblea da lui
rappresentata al 99% sceglierà se convalidare o meno questa
indicazione e, di conseguenza, le linee di indirizzo
strategico-aziendale e le responsabilità del nominato saranno tutte
ascrivibili ad una sola persona; verticalizzato al massimo, di più
non si può! Questo da un lato fa anche chiarezza, perché il "gioco
delle tre carte" lo abbiamo vissuto e non ha né responsabili,
specie quando si tratta di disastri, in questi anni abbiamo vissuto
solo disastri, anche perché nessuno poteva fregiarsi di qualche
titolo visto che di titoli di merito o di onorificenze non ne
abbiamo viste. D'altronde il bollettino di guerra che ha appena
letto il Presidente Rollandin riporta solo morti e feriti fra le
nostre truppe, perché non possiamo gongolarci in risultati che
rendono merito a qualcuno. No, non ci sono risultati, anzi il
bilancino semestrale del 2008 è un "bagno di sangue" che registra
al 30 giugno uno sbilancio di 4,9 milioni di euro e che in termini
di introiti se prima eravamo precipitati in basso, adesso abbiamo
toccato l'abisso e forse l'abisso non è neppure finito perché,
stando all'ottimismo che ci è giunto ieri dal Presidente del CdA,
che ha sconvolto invero il collega Benin che - imprenditore di
chiara fama - ha detto: "come si fa ad amministrare con questo
entusiasmo un'azienda?"... insomma è spaventoso! Naturalmente non
promanava neppure dagli altri colleghi del Presidente del Consiglio
di amministrazione alcuna nota ottimistica, perlomeno di dire:
"bah, in fondo al tunnel c'è una luce che ci fa sperare", anzi è
stata piuttosto triste come audizione, ma era necessario farla. Da
un lato ringraziamo la Commissione e il suo Presidente per
l'accoglimento dei due emendamenti proposti, che hanno modificato
il disegno di legge originario e ci fa piacere che il Presidente
Rollandin oggi abbia proposto il terzo emendamento inizialmente
respinto, che va a riportare il centro per quanto riguarda le
decisioni di impostazione legislativa e di modifica statutaria
della "Casino S.p.a." al Consiglio regionale che rimane l'organo
sovrano di questa Comunità.
Come ci comporteremo in sede di voto? Voteremo gli articoli che
in prospettiva guardano ad una miglioria della legge n. 36, ma non
voteremo - e qui apro la seconda parte del mio intervento - il
famigerato emendamento 2bis (ora articolo 3) del disegno di legge
n. 1 e spiego il perché. Ci chiediamo per quale motivo quando è
stato presentato il disegno di legge n. 1 non è stato presentato o
un disegno di legge parallelo relativo alla ricapitalizzazione, o
quanto meno, nel momento in cui è stato illustrato ai giornalisti
il disegno di legge n. 1, non è stata subito inserita questa
ricostituzione del capitale fino a 9,9 milioni di euro, anche
perché la situazione di dissesto del casinò non è una novità
assoluta! Non è che il Presidente Rollandin si è seduto il 1°
luglio su quella poltrona e qualche giorno dopo gli è piovuta
addosso la "tegola" del casinò. Penso che, a differenza di altri,
il Presidente Rollandin non abbia l'attenuante del noviziato
politico, in quanto egli vive la politica in maniera protagonistica
non dal 1° luglio o dal 25 maggio, quando ha avuto un suffragio
popolare amplissimo, ma ben da prima! Il suo curriculum e le sue
testimonianze nella recente politica valdostana sono lì sotto gli
occhi di tutti. La situazione del casinò non è stata scoperta
quindi il 1° luglio, la situazione del casinò era notoria ed era
notoria anche grazie ai
media
che in questi mesi hanno
evidenziato, lo hanno fatto anche in campagna elettorale e penso
che lo stesso Rollandin in campagna elettorale abbia preso impegni
con i suoi elettori e con l'elettorato valdostano per dire che il
casinò deve essere risanato e ci hanno informato passo passo -
ricordo "La Stampa"
in primis
- del peggioramento
progressivo dall'inizio del 2008 ad oggi, di quello che stava
accadendo a livello contabile presso i tavoli verdi o le
slot
machine
di Saint-Vincent. Tutti quanti quindi non possiamo
dire: "non ho visto, non sapevo...",
in primis
non può farlo
il Presidente. Questo emendamento così inserito rappresenta però
l'ennesima soluzione che qualcuno definirebbe obbligatoria,
altrimenti la società rischia il fallimento. Bene, lo sappiamo;
qualcuno si è scandalizzato in Commissione: come facciamo a non
intervenire perché altrimenti il casinò chiude! Ma non ci mancano i
dieci anni precedenti del film, la storia è sempre la stessa: i
problemi congiunturali o strutturali di cui è si parlato in
quest'aula sono sempre gli stessi, sono invariati, anzi si sono
aggravati! Fra questi, la concorrenza di altre tre case da gioco
italiane che comunque con alterne vicende, qualcuna segna
addirittura il segno positivo nonostante la carenza di liquidità,
l'abbassamento dei consumi presso le famiglie italiane che
dispongono di minor denaro, non solo per venire in Valle d'Aosta,
ma anche per andare a Campione, a Sanremo o a Venezia, per tutti
gli operatori sul mercato! I problemi congiunturali si sono
aggravati, ma la nuvoletta congiunturale sfavorevole stile Fantozzi
è sempre sopra a Saint-Vincent. Ebbene no, non ci sono solo
problemi congiunturali, ma ci sono soprattutto problemi
strutturali, alcuni dei quali sono rimasti gravemente e
colpevolmente irrisolti da chi ha avuto le redini politiche in
Regione in questi anni: l'orizzontalizzazione della dirigenza, il
cambiamento di tre consigli di amministrazione nel quinquennio
precedente - perché non andavano bene i primi cinque, poi non
andavano bene gli altri cinque, adesso anche questi ultimi cinque
mi pare di capire che non abbiano quella completa sintonia che
tutti quanti auspicavamo o perlomeno chi li ha nominati - e
l'assenza di indirizzi strategici nonostante studi costosissimi che
sono stati fatti - ricordo il "TBridge" e il "KPMG" che sono
costati più di 200mila euro per dirci che c'è un esubero di
personale l'uno e che dobbiamo imparare ad aggredire il mercato e
non a subirlo l'altro - stanno a dimostrare che non è stato un
approccio incolpevole da parte dei predecessori. Presidente
Rollandin, quindi si consulti con il suo vicino di banco che veste
un bell'abito gessato e una cravatta gialla, perché lui ha vissuto
in prima persona questo film ed è un film che è costato milioni di
euro!
È la quarta ricapitalizzazione, si aumenta il capitale perché ci
si rende conto che 5 milioni sono veramente pochi, anche perché
bisogna intervenire con colpi milionari per cercare di rimettere in
sesto le casse, ma la filosofia è la stessa. Presidente Rollandin,
ci piacerebbe che la sua linea di azione politica, in qualità di
rappresentante del socio pressoché totalitario nella casa da gioco
- l'acronimo "CAVA" di cui si parlerà nello statuto ricorda più
un'attività estrattiva, dà idea del buco, infatti... di buchi
economici ne abbiamo già visti troppi! -, non si innestasse nel
solco dei predecessori, perché questa è la continuità del passato.
Qui si va a sanare perché non si può fare diversamente, si va a
sanare perché non ci sono state idee e progetti e soprattutto non
c'è stata chiarezza nelle scelte, nonostante nel 2003 "Union
Valdôtaine" si attestasse come forza di maggioranza assoluta e
avesse tutti i requisiti per decidere il bene e il male di questa
azienda. Ha deciso per il male e i rendiconti sono lì a dire che
qualche incapacità c'è stata e c'è stata nonostante un aspetto
fondamentale: nel dicembre 2007 è stato modificato il disciplinare
e non è cosa di poco conto, perché il disciplinare è stato
modificato riconoscendo dal 1° gennaio di quest'anno il 60% dei
proventi all'azienda "Casinò" contro il 40% che rimane alla
Regione. Quando entrai in Consiglio, il rapporto era 58% alla
Regione e 42% al casinò, quindi nonostante questa forbice che è
andata sempre più ad appannaggio della "Casinò"... e, quando venne
proposta, il collega Lattanzi lo può testimoniare perché era qui
con me, ci venne detto: "con questa ripartizione che va a
penalizzare le casse della Regione e va ad avvantaggiare quelle
della casa da gioco evitiamo di intervenire sulle gestioni
ordinarie, coprendo i costi delle manifestazioni e tutti gli
interventi necessari per rilanciare l'azienda". Il Presidente
Rollandin in Commissione - questo è stato confermato ieri dal
Presidente della "Casinò S.p.a." - ha fatto riferimento anzitutto
all'ospitalità e fidelizzazione della clientela, alla sostituzione
di vecchi apparecchi che adesso ha ricordato, alle campagne
promozionali e alle manifestazioni, che dovrebbero rientrare
tranquillamente in quella regalia che venne fatta nel dicembre
2007, senza che la Regione se ne preoccupi più. A fronte di
quell'intervento straordinario e costosissimo, perché comunque la
Regione rinuncerà ad ulteriori introiti, oggi gli introiti della
Regione, al netto del contributo per le manifestazioni, dai 65
milioni di qualche anno fa sono sotto i 40. Qualcuno ieri diceva in
Commissione che sono tanti 40 milioni di euro, che il "Casinò" è
sempre un'azienda importante. In termini economici non più, perché
40 milioni di euro su un bilancio di 2 miliardi di euro sono
un'inezia ormai! Il casinò è stato rimodellato secondo una
filosofia di ammortizzatori sociali: dà lavoro a circa un migliaio
di persone, soddisfa delle esigenze di carattere completamente
diverso rispetto a quella impronta aziendale e finanziaria che
venne attribuita a questa casa da gioco quando fin dal 1947 alla
Regione venne riconosciuta tale deroga ad alcune norme del Codice
penale. Ci è stato detto che l'aumento di capitale serve per:
incentivare gli esodi, peso 2,5-3 milioni di euro, troppo
personale, incentivare gli esodi costa fino a 3 milioni di euro, e
hanno assunto fino a poco tempo fa, lo sanno coloro che siedono in
quelle poltrone della Giunta; ospitalità e fidelizzazione di
clientela, introduzione di telecamere, gettoni con
microchip
, sostituzione di vecchi apparecchi
slot
,
introduzione del poker "Texas Hold'em", quindi una scelta di
organizzazione del gioco che si vuol proporre alla clientela,
manifestazioni di cui vi ho fatto cenno e campagne promozionali.
Queste sono spese che dovrebbero rientrare in quella quota ed
essere gestite con quella quota che è stata riconosciuta qualche
mese fa sullo scadere dello scorso anno.
Come mai tale ennesimo soccorso? Questa è una scelta politica,
Presidente Rollandin, l'ennesimo soccorso che si aggiunge ad
un'emergenza che è ormai fuori controllo. Ci chiediamo come
riuscirete a ricondurla nell'ambito del vostro controllo, perché,
stante le cose in questa maniera, sentendo le previsioni ieri del
Consiglio di amministrazione che sono nere, soprattutto se gli
scioperi continuano durante la stagione estiva, perché ogni
sciopero ha un costo economico non indifferente, non riusciamo a
capire - e qui il Presidente Rollandin ha lasciato una lacuna che
forse colmerà dopo - come intendete intervenire. A parte la
scansione di calendario, che il 16 il CdA ha constatato il buco,
che il 29 si riunisce con la garanzia che verrà offerta oggi dal
Consiglio regionale a maggioranza di coprire il buco e che
successivamente lo farà anche il Comune di Saint-Vincent, qual è il
progetto? La domanda fondamentale è: qual è il progetto? Non c'è
progetto, qui non abbiamo sentito parlare di progetto, a parte
l'idea dell'amministratore unico che può servire a facilitare
quella cinghia di trasmissione nei rapporti fra Aosta e
Saint-Vincent, il progetto qui non c'è. Presidente Rollandin,
quindi non vorremmo che lei si impantanasse nel solco fangoso dei
suoi predecessori, che sono rimasti impigliati in queste sabbie
mobili. Qualcuno è stato anche premiato, è ancora lì che siede alla
destra del Padre... come si suol dire... ma la soluzione non la
vediamo. Ecco che allora queste riflessioni dovrebbero accendere
qualche scatto di orgoglio fra i colleghi di maggioranza, che per
la prima volta hanno partecipato ai lavori delle Commissioni IV e
II che hanno approfondito tale argomento, perché se non ci fosse
stata quella modifica al disciplinare nel dicembre dello scorso
anno, queste cifre sarebbero di gran lunga superiori, ci sarebbero
10 milioni di euro in più di sbilancio da colmare! Nonostante
tutto, oggi siamo nella reiterata situazione di emergenza.
Presidente - poi lasceremo la parola per un intervento di altri
-, allora cosa intendete fare di questa casa da gioco? Quali sono
gli obiettivi politici che vi proponete per rilanciarla, perché, al
di là di una pedissequa lettura di argomentazioni che abbiamo
sentito a più riprese in quest'aula, che sono trite e ritrite,
hanno solo l'aggiornamento dei numeri e che sono numeri che sono
sempre più pesantemente in rosso, oggi non abbiamo sentito nulla di
nuovo. L'unica novità è il disegno di legge n. 1 nella sua versione
originaria, per il resto è uno scivolamento verso quella fangosità
del passato, che rischia di inghiottire una casa da gioco, che
stavolta dovrebbe inserirsi in un contesto di mercato ancora più
libero, perché anche da Sinistra arrivano dei sussulti di libero
mercato che sono addirittura proposti dal Deputato valdostano. Ha
scoperto il libero mercato e ha cofirmato con il collega Zeller una
proposta di apertura di una casa da gioco in ogni Regione, ma è
normale che ciò accada, la forza di un'impresa non si misura in un
mercato protetto come è l'oligopolio, si misura in un mercato
libero e prima o poi arriverà! Pensate se avessero già aperto il
Casinò di Martigny, come ieri ci è stato ricordato in IV
Commissione, che è al di là delle Alpi e che andava ad erodere
pesantemente una quota ulteriore di clienti che si riversa o si
riversava su Saint-Vincent! Infatti questa è una quota che - e lei,
Assessore Marguerettaz, ne è testimone - nel suo quinquennio si è
ampiamente dimezzata rispetto ai fasti del 1997-1998, siamo
veramente in una situazione preoccupante. Oggi vogliamo rimarcare
queste preoccupazioni, invochiamo a gran voce un progetto che
anzitutto è politico. Presidente Rollandin, ci dica anche se lei
intende inserire un amministratore unico o un Consiglio di
amministrazione di tre persone, perlomeno un'idea l'avrà maturata
in questi giorni, per capire se la scelta è più netta, oppure
rischia di cadere nella vischiosità dell'accordo partitico per
soddisfare gli appetiti dei partner di maggioranza.
Ci fermiamo qui, aspetteremo la sua replica e ascolteremo con
attenzione il dibattito che segue.
Président
- La parole au Vice-président Chatrian.
Chatrian (VdAV-R)
- Rispetto al collega Tibaldi, sono un
novizio, non ho seguito direttamente il casinò, quindi ho cercato
di approfondire questo
dossier
così complicato e soprattutto
complesso. Non vorrei tediarvi con non tanto le analisi, ma
soprattutto il passato; approfondendo e leggendo ho trovato un
passaggio dell'allora Assessore competente Marguerettaz che diceva:
"qui è sempre la stessa musica e sono le stesse note". Per diletto
ho voluto ricostruire una rassegna stampa dal 1994, prima c'era un
attacco nei confronti di un Commissario, poi gli attacchi verso
l'altro Commissario, poi gli attacchi alla triade, poi gli attacchi
dei Consigli di amministrazione e ogni volta rimpiangendo quelli
che c'erano prima. Non utilizzerò quindi nessun documento pregresso
dal 1994 al 2008, ma permettetemi un primo ragionamento sugli
incassi, non tanto sugli incassi quanto sul denaro che confluisce
all'Amministrazione regionale e solo su quello cercherò di basare
queste riflessioni insieme a voi e a lei, Presidente. Negli anni
1994-1998 l'Amministrazione regionale incassava con un delta
variabile dagli 82 agli 88 milioni di euro, 190 miliardi di vecchie
lire, fino al 2001. Ieri il Consiglio di amministrazione
probabilmente ci ha fornito qualche dato non molto corretto,
(perché ci è stato detto che lo scorso anno il casinò ha potuto far
confluire circa 49 milioni di euro all'Amministrazione regionale,
nel pomeriggio sono state fatte delle verifiche da parte del
Dipartimento del bilancio e il denaro confluito nelle casse
regionali è di circa 60 milioni di euro, così mi è stato detto, a
fronte di circa 120 milioni di incassi). Detto questo,
l'Amministratore delegato attuale, in audizione, ieri ci ha detto
che con tale
trend
e se non ci saranno delle sostanziali
modifiche, per le casse regionali ci saranno circa 38-40 milioni di
euro. Partirei quindi da tale base di ragionamento: un delta
importante, nel 2007 circa 60 milioni di euro, nel 2008 circa 40
milioni di euro, un delta di 20 milioni di euro in un solo
anno.
Tornando al lavoro della IV Commissione, abbiamo cercato di
lavorare sodo, abbiamo fatto tre convocazioni rispettivamente nei
giorni 12 luglio, 18 luglio e 22 luglio. Per la prima, scusatemi ma
sono novizio, ho ricevuto un
télégramme de convocation
urgente
allora si pensava ad una rivoluzione importante a
livello legislativo; si poteva concordare come non concordare,
probabilmente può essere una delle soluzioni, così ci è stato detto
anche dal Presidente Rollandin. Alle 10,30 abbiamo iniziato questa
nuova esperienza in IV Commissione con la voglia del dialogo, la
voglia dei dati, la voglia del sapere per poter dare delle
indicazioni a fronte di diverse soluzioni e anche di problemi
gravi. L'
ordre du jour
verteva soprattutto sulla modifica
del numero del nuovo Consiglio di amministrazione, da uno a tre o
amministratore unico. Dopodiché un primo passaggio molto delicato:
il Presidente Rollandin ci mette sul tavolo un emendamento molto
importante, quasi 10 milioni di euro, cinque ricapitalizzazioni in
quattro anni o aumenti di capitale; sei Commissari su sette in IV
Commissione erano novizi (come me) e non conoscevano perfettamente
il
dossier
"casinò" e la collega Fontana non era membro
nella passata legislatura della IV Commissione, quindi novizia
anche lei. Affrontiamo insieme alle parole del Presidente questo
emendamento importante, Presidente che citava una brevissima
relazione dicendo che la situazione era drammatica, era una
sanatoria e dovevamo prenderla in quanto tale; così è stato fatto,
la IV Commissione ha votato a maggioranza, la maggioranza decide, è
stato legittimato. Noi avevamo chiesto di avere qualche
informazione in più: ad esempio il perché dopo una modifica così
importante nel mese di dicembre del disciplinare (un passaggio dal
52% al 40%) dopo solo sei mesi una nuova presentazione di aumento
di capitale di 9,9 milioni di euro. Quanto meno abbiamo chiesto se
era possibile audire in Commissione il Consiglio di amministrazione
per sapere perché c'erano meno incassi: questo lo avevamo intuito,
ma se c'erano delle ragioni più tecniche e dettagliate per poter
decidere. Penso che le Commissioni siano la fucina del confronto,
ma quanto meno su dei dati o su delle motivazioni; le motivazioni
non le avevamo, avevamo la parola del Presidente che ci ha portato
a conoscenza della situazione drammatica del casinò. È stato detto:
"non vogliamo far chiudere il casinò"
, non sarà la IV
Commissione a far chiudere il casinò, i conti li abbiamo visti ieri
insieme al Consiglio di amministrazione, ai revisori contabili e al
Sindaco di Saint-Vincent.
Tornando al primo disegno di legge presentato in IV Commissione,
non pensiamo che l'amministratore unico sia la Soluzione, ma è una
delle possibili soluzioni. Ci aspettavamo di sentire quali erano le
soluzioni, quali gli indirizzi di rilancio del casinò, visto che la
perdita di esercizio è quantificata in 4,95 milioni di euro nei
primi sei mesi e con un delta negativo di circa 12 percento,
equivalente quasi a 7 milioni di euro di incasso in meno in soli
sei mesi. Abbiamo qualche difficoltà a collegare questo eventuale
amministratore unico, questa eventuale panacea per risolvere il
problema; siamo d'accordo sui tempi, siamo d'accordo che dobbiamo
essere più rapidi, ma non vogliamo che sia "il secondo piano" a
decidere tutto, a non confrontarsi con nessuno, come se non dovesse
neanche più esistere la Giunta, perché è il Presidente che decide,
quanto meno che un organo collegiale. Ieri uno dei membri del
Consiglio di amministrazione ci ha detto: "non servono diverse
professionalità in questo Consiglio di amministrazione", immagino
questa sia una delle risposte che il Presidente Rollandin ci ha già
fornito nei vari incontri... e ieri uno dei membri del CdA ci ha
detto: "tante professionalità non servono per gestire in questo
momento il casinò". Abbiamo qualche dubbio e siamo un po'
preoccupati per i non indirizzi e per le non soluzioni che non sono
state portate a conoscenza dei Commissari; oggi dal Presidente
sentiamo all'incirca quei piccoli indirizzi che ieri il Presidente
del Consiglio di amministrazione del casinò ci ha illustrato,
quindi quali esuberi, piccole modifiche per poter dare ossigeno a
questa macchina che è in difficoltà.
Tornando al ragionamento sui metodi e sui non dati, ieri
(finalmente!) prima del Consiglio abbiamo potuto confrontarci con
il Consiglio di amministrazione. Tengo a precisare il passaggio sui
metodi: senza dati e senza informazione è difficile prendere delle
decisioni e soprattutto votare. Ieri abbiamo avuto questa prima
audizione, devo dire un po' deludente, perché non c'era molto
entusiasmo, probabilmente dovuto al fatto che i conti non tornano o
alle difficoltà, ma noi Commissari eravamo pronti a cercare di
sapere quello che era successo, quali erano le problematiche e se
c'erano delle piccolissime soluzioni per invertire il
trend
di questa casa da gioco. Il Presidente ci ha portato a conoscenza
del fatto che calano i clienti - lo avevamo intuito e lo abbiamo
visto dai dati -, che le autostrade aumentano, che la benzina
aumenta e che il costo della vita è sempre più alto, difficoltà con
il personale, difficoltà per trovare delle soluzioni diverse e per
rimotivare questa casa da gioco. Abbiamo poi parlato di esuberi,
difficoltà, conti che non tornano; ancora 50 unità potrebbero,
creando le condizioni con quel costo di 3 milioni di euro, essere
portate a terminare il loro rapporto con la società, eventualmente
queste nuove
slot
, eventualmente tale nuovo poker, questo ci
è stato detto, come ci ha portato a conoscenza lei. Il Sig.
Cheillon poi ci ha detto:
"Saint-Vincent purtroppo non offre
nulla, è un sistema morto, démodé, non ha investito su nulla, non
c'è pianificazione, strategia..."
, e ha poi aggiunto:
"...
sapete che il trend del turismo in questa stagione estiva è
assolutamente negativo, noi lo subiamo come tutti gli altri; ci
potrebbero essere delle soluzioni, come sovvenzionare i clienti
pagandogli autostrada o benzina"
.
Alla fine abbiamo audito il Sindaco di Saint-Vincent, parte
politica di un territorio immagino importante, legandolo al
"sistema casinò" e al sistema più ampio e abbiamo chiesto anche al
Sindaco le strategie del Comune, se ci sono la volontà e degli
indirizzi chiari a livello politico. Ci è stato detto che forse ci
sarà un tavolo di confronto con l'Amministrazione regionale per il
"Grand Hôtel Billia" e le aree limitrofe, che hanno una vocazione
urbanisticamente parlando destinata al ricettivo o al commerciale.
Si è poi parlato dello stabilimento termale, che stenta a decollare
con delle difficoltà burocratiche e di appalti; si è parlato di
tiro al volo, del campo del golf, dell'area della "STV" adiacente
al "Billia" e le abbiamo chiesto anche se a livello di Piano
territoriale paesaggistico c'è la volontà di creare le condizioni
in Saint-Vincent o in Châtillon - non c'era però il Sindaco di
Châtillon per confermare - per creare nuove zone destinate al
ricettivo o al commerciale visto che è stato utilizzato il termine
démodé
e che è stato detto che il territorio manca di
investimenti.
Ieri abbiamo così terminato le audizioni e, come detto dal
collega Tibaldi, abbiamo parlato di costi e di introiti. La domanda
che poniamo, oltre ad essere preoccupati, è: "Qual è il progetto
politico e quali le soluzioni che ci presenterete?". Nel momento in
cui deciderete di presentarcele, ci piacerebbe avere qualche
informazione in più, per discutere in IV Commissione e poi in
Consiglio, perché c'è la volontà di mettere a disposizione, per
quel poco che possiamo fare, le nostre competenze e allo stesso
tempo la voglia di confrontarsi fino in fondo. Se questa voglia e
capacità non c'è da parte vostra, è difficile affrontare un
dossier
così complicato. La ringrazio.
Président
- La parole à la Conseillère Fontana
Carmela.
Fontana (PD)
- Sono passati solo sette mesi
dall'approvazione delle modifiche del disciplinare per la gestione
della Casa da gioco di Saint-Vincent con cui si è salvato il
bilancio 2007 della "Casinò S.p.a." e siamo qui di nuovo a
confrontarci con un situazione molto grave che rischia di vedere
mangiato gran parte del capitale della società di gestione.
Evidentemente non è bastato l'aumento dal 50 al 60% della quota di
introiti lordi dei giochi di spettanza di "Casinò S.p.a." per
raddrizzare il conto economico del casinò. La situazione non può
che preoccuparci tutti, perché la casa da gioco dà lavoro
direttamente o indirettamente ad oltre mille famiglie, rappresenta
la realtà economica più importante della media Valle. Un elemento
sicuro di crisi della casa da gioco è la situazione caotica della
legislazione del gioco di azzardo in Italia; negli ultimi anni si
sono moltiplicate da parte dello Stato le offerte: "Gratta e
vinci", "Superenalotto", "Bingo", scommesse e giochi
on
line
, eccetera. Vi sono alcune sale di
slot machine
di
bar che poco hanno di diverso dalle sale da gioco dei casinò. Senza
una legislazione che definisca tutto il gioco di azzardo, dal lotto
fino al casinò, precisando gli ambiti ed evitando suicide
concorrenze, i casinò soffriranno la concorrenza senza potersi
difendere e in questo senso crediamo che si debba prendere
un'iniziativa da parte del Governo regionale in collaborazione con
i Parlamentari per regolamentare correttamente tutto il settore, ma
questo sarebbe un motivo esterno alla casa da gioco, che potrebbe
giustificare i pesanti danni negativi di Saint-Vincent se ciò
capitasse anche nelle altre case da gioco, ma non è così. Nel mese
di giugno mentre Saint-Vincent ha perso 2,3 milioni di euro, meno
il 23% rispetto allo stesso mese del 2007, Campione d'Italia ha
aumentato del 10% gli incassi raggiungendo i 10,9 milioni di euro,
Sanremo del 7,7% raggiungendo i 6,7 milioni di euro, Venezia un po'
meno brillante degli altri due casinò ha comunque visto aumentare
gli incassi da 13,9 a 14,1 milioni di euro. Evidentemente per
Saint-Vincent, oltre la concorrenza delle
slot machine
dei
bar e dei tanti altri giochi dei monopoli di Stato, ci sono altri e
più importanti fattori che ne condizionano i risultati. Non abbiamo
la presunzione di conoscerli tutti, ma vogliamo fare alcuni
ragionamenti su alcuni mal funzionamenti che abbiamo notato, perché
vogliamo contribuire concretamente al rilancio della casa da gioco.
Anzitutto ci sono delle responsabilità politiche, dopo due anni di
Gestione straordinaria che aveva garantito la traversata del lungo
periodo di contenzioso con il "gruppo Léfebvre", la "Casinò S.p.a."
aveva cominciato nel 2003 a mettere le basi del rilancio della
società sia attraverso un'ipotesi di accordo per l'acquisizione del
"Billia", con una sorta di lungo
leasing
, sia predisponendo
nel luglio 2003 il primo piano di sviluppo della casa da gioco.
L'allora Assessore alle finanze, cui era stata affidata anche la
delega del casinò, cominciò un'azione politica volta a sottoporre
la "Casinò" ad uno stretto controllo: ogni decisione a
Saint-Vincent doveva avere l'approvazione dal Palazzo regionale e
in particolare dell'Assessore alle finanze; così fu bloccato
l'acquisto del "Billia", il piano di sviluppo e liquidato il primo
Consiglio di amministrazione. Questa scelta di controllo diretto
tuttavia non ha portato che caos e risultati di anno in anno sempre
peggiori. Oltre tre consigli di amministrazione si sono succeduti
nella scorsa legislatura, eliminato il sistema gestionale
piramidale, facente capo ad un amministratore delegato, per
sostituirlo con un sistema gestionale orizzontale. Si è tornati poi
al sistema verticale, ma nel frattempo si sono perse notevoli
competenze per l'uscita di più dirigenti di notevole esperienza. Si
è anche giocata poi la carta dell'arrivo di un dirigente taumaturgo
che avrebbe dovuto risolvere i problemi nel giro di poco tempo e,
visti i risultati, credo si possa dire che l'unico problema che
hanno risolto questi dirigenti risolvi-tutto è quello del proprio
stipendio. Per farla breve, le responsabilità politiche sono
definitivamente dimostrate con le modificazioni del disciplinare;
nel dicembre scorso sembrava che passare dal 50 al 60% della quota
degli incassi lordi della "Casinò S.p.a." fosse la soluzione di
tutti i problemi, non è stato così.
Un altro importante fattore su cui riteniamo importante
richiamare l'attenzione è quello della mancanza nella "Casinò
S.p.a." di una squadra di dirigenti capaci, esperti e profondamente
legati all'ambiente. È molto più importante creare questa squadra
che non stare a discutere del Consiglio di amministrazione o di
amministratore unico, perché che siano uno o che siano in tre
nessun pilota potrà mai fare molta strada se l'automobile è senza
volante. Riteniamo quindi che la prima preoccupazione che bisognerà
dimostrare nei prossimi mesi è il rafforzamento della squadra di
dirigenti della casa da gioco.
Un terzo elemento molto importante è quello del piano di
sviluppo. Gli altri casinò hanno ottenuto i risultati sopra
indicati, perché hanno saputo adottare i piani di impresa e hanno
saputo attuarli. Noi siamo all'anno zero, per cui facciamo appello
alla Giunta perché nei prossimi mesi si persegua con tenacia e
determinazione l'obiettivo di definire un piano di sviluppo
misurato, credibile e durevole nel tempo che con chiarezza e
trasparenza individui i problemi e le loro soluzioni, in cui il
Consiglio regionale possa esprimersi e in questo modo dare il suo
pieno appoggio al rilancio della casa da gioco.
Infine un elemento determinante è il rapporto con le maestranze
e con i sindacati che lo rappresentano. Come in ogni situazione
difficile in cui rilanciare significa anche prendere delle
decisioni coraggiose, ma anche dolorose, è indispensabile che la
politica, gli amministratori, i sindacati, i lavoratori siano
coscienti e responsabili della difficoltà del momento e sappiano
condividere in piena solidarietà anche le scelte più difficili. È
questa l'unica strada che potrà mettere le fondamenta di un
rilancio reale della Casa da gioco di Saint-Vincent e del benessere
che essa può produrre per la Valle d'Aosta, per il suo territorio e
per i suoi lavoratori.
Il controllo della politica sul casinò si è già dimostrato
fallimentare nella scorsa legislatura e non c'è motivo di sperare
che questa volta possa avere più successo. I quasi 5 milioni di
euro a disposizione per risanare i debiti sono l'ennesima scialuppa
di salvataggio per evitare il naufragio. Il gruppo "Partito
Democratico" ritiene fondamentale invece affrontare i tre temi
sopra ricordati: miglioramento della legislazione nazionale,
costruzione di una dirigenza forte, definizione di un progetto di
sviluppo, il tutto in pieno accordo con i sindacati e con i
lavoratori.
Président
- Si personne ne s'inscrit à parler, je ferme
la discussion générale.
La parole au Président de la Région, Rollandin.
Rollandin (UV)
- Je remercie avant tout les Conseillers
qui ont pris la parole sur un thème qui depuis sa constitution a
engendré un débat serré, difficile et parfois dramatique dans cette
salle. Le thème du casino a des aspects sans doute parfois
difficiles à comprendre, je parle pour ce qui me concerne, étant
donné que le problème depuis toujours a été analysé dans le sens de
prévoir qu'il y ait de plus en plus une contribution de la part des
recettes du casino vis-à-vis de la position de l'Administration
régionale. Aujourd'hui, ici, on n'a pas parlé d'un des problèmes
qui étaient "à la une" il y a quelques temps: est-ce que le casino
doit être géré de la part publique ou bien d'un privé? C'est une
société privée qui va gérer le casino ou non? C'est un thème qui
autrefois était la base pour dire... s'il y a une société qui ne
soit pas directement liée avec l'Administration régionale, on peut
imaginer qu'il y ait des résultats différents, car une société sera
plus libre, elle aura un contrat dans la gestion du casino dans les
temps qu'on connaît et on prévoyait que la société qui gérait le
casino allouait à l'Administration régionale un pourcentage de
recettes, point c'est tout, et l'Administration régionale n'était
pas liée à une série de petits problèmes dont on parle aujourd'hui
et qui sont aussi le résultat du fait que la gestion, qui avait été
faite autrefois, était avec un système privé, qui prévoyait des
possibilités de gérer même le personnel d'une façon différente, de
gérer les rapports intérieurs et extérieurs avec des systèmes plus
nuancés. Aujourd'hui, ici, nous sommes en train de faire un débat
sur deux thèmes: qui va administrer comme société qui représente
l'Administration régionale et de quelle façon doit la gérer avec
des adresses, ce qui a été à juste titre dit dans cette salle. Je
crois alors que le thème est lié à un aspect important: le fait
qu'il y ait une situation difficile de la part des jeux, qui a
engendré des pertes au casino qui sont là et que nous avons essayé
de comprendre du point de vue des responsabilités, mais surtout
comment dépasser ce moment difficile et là j'avoue que même les
intervenants ne se sont pas bornés de dire qui va gérer, mais
comment on peut renverser la situation actuelle.
La proposta di legge che avevamo presentato prevedeva, tenuto
conto di una situazione annunciata che, come qualcuno ha detto,
anche i giornali avevano ripreso... anche i dibattiti che si
facevano portavano ad una radicale difficoltà del casinò... come
intervenire e su questo credo che la situazione che andava via via
peggiorando abbia portato le forze di maggioranza
in primis
a fare un ragionamento più complessivo per dire se era più utile
mantenere il Consiglio di amministrazione dando nuovi indirizzi o
prevedere la figura di un amministratore unico, che in questo
momento possa rappresentare il riferimento per attivare delle linee
di indirizzo che poi possano essere anche presentate sotto un altro
profilo, con un Consiglio di amministrazione, tanto che noi nel
progetto di legge originario abbiamo messo:
"Amministratore
unico o Consiglio di amministrazione fino a tre membri"
.
Oggi, per rispondere ad uno dei quesiti che chiede qual è
l'indirizzo, le forze di maggioranza prevedono di andare verso la
soluzione dell'amministratore unico: questa è un'indicazione
precisa in questo momento. Credo che la situazione contabile la
possiamo girare come vogliamo rimane sicuramente drammatica, non
abbiamo nascosto nulla nel presentare la situazione come dato di
fatto. Sul perché si è in questa situazione credo sia ingeneroso
pensare che sia tutta colpa delle scelte dei Consigli di
amministrazione, come è velleitario pensare che la soluzione di
tutti i mali sia nell'adottare una legge a livello nazionale che
dia nuove disposizioni sui casinò.
Piccolo inciso: il Consigliere Tibaldi ha ricordato che c'è una
proposta di legge a firma anche del Deputato Nicco, poi ci sono
state precisazioni di cui abbiamo preso atto e non vado oltre, ma
quello che voglio dire è che, visti anche i richiami della Corte
costituzionale, si arriverà a legiferare in materia. Qualsiasi
norma sarà comunque peggiorativa nei confronti della situazione
attuale, perché anche la proposta a suo tempo presentata dal
sottoscritto e da Ivo Collé, dopo ampio dibattito con le forze
politiche, con i rappresentanti dei sindacati, andava in una
direzione che prevedeva la costituzione di case da gioco tenendo
conto di alcuni accorgimenti geografici e del bacino di utenza per
ridurre l'altro casinò sotto casa: questo era il senso. Noi abbiamo
sempre osteggiato il discorso del casinò per Regione: questo è un
punto essenziale. Approfittiamo del fatto che vi sia stato tale
incidente nell'ambito della "proposta Nicco", così l'ho capita io,
ossia il Deputato Nicco non ha firmato quella proposta, io prendo
atto di queste dichiarazioni e me ne rallegro, perché francamente
ci stupiva la posizione del Deputato valdostano. A parte il
contesto liberista che qualcuno ha richiamato, quello mi preoccupa
meno, mi preoccupa di più il contesto della scelta che vada nella
direzione di prevedere un casinò per ogni Regione, con in più anche
presenze di casinò estivi. Questa, che sottovalutiamo, sarà
purtroppo una delle possibili soluzioni che a breve sarà proposta;
se non vado errato, si discute alla Camera di un emendamento per
istituire il Casinò di Taormina, ma è solo la lancia in resta per
aprire le porte, per dire: "visto che c'è Taormina, poi c'è
Stresa", poi ci sono tutti gli ambiti vicini che hanno già i casinò
pronti. Questo aspetto teniamolo presente, perché non è un
immaginario, ma è la realtà di domani, da cui non possiamo tirarci
via o metterci il paraocchi. Tale legge nazionale che regolamenta
l'istituzione di nuove case da gioco ci auguriamo che venga il più
tardi possibile, ma se deve venire, che abbia dei requisiti che ci
penalizzino il meno possibile: questo è il giudizio che diamo su
tale tema.
Sul fatto poi delle soluzioni che si possono presentare per il
casinò ho accennato brevemente - poi presenteremo in Consiglio una
relazione più sostanziosa come linee guida - l'indirizzo a cui
abbiamo legato la ricapitalizzazione, indirizzi legati alle prime
manovre da poter fare in questo primo semestre e nell'anno futuro
tenendo conto del tempo necessario per evitare che si continui il
trend
negativo. Il richiamo alla ricapitalizzazione fino
alla somma iniziale di 5 milioni di euro, ma nel contempo la
capitalizzazione successiva fino a 14,6 milioni allora ha proprio
il senso di dire: "non siamo qui solo a dirvi che c'è un'emergenza,
ricostruiamo e poi non se ne parla più"; no, siamo qui a dirvi che
le prime indicazioni vanno nella direzione di operare su una serie
di fattori - commerciale, personale, gestione delle sale - che sono
possibili e che sicuramente potranno già dare un beneficio
nell'ambito della situazione attuale: questo è l'operato. Per cui
noi abbiamo inserito un emendamento che rispetto alla legge
comporta solo un innesto legato ad un'esigenza che in parte copre
una contingenza, ma che dà anche delle linee di intervento che
abbiamo esplicitato, ossia c'è bisogno di intervenire per le
slot
, che sono uno dei punti delicati, tant'è che c'è stata
solo ultimamente una flessione anche nei giochi delle
slot
machine
; è uno dei punti, non è la soluzione, ma è uno dei
punti da prendere in considerazione.
Il fatto dell'esodo è un discorso che ha un duplice significato,
non solo per una riduzione dei costi rispetto alla situazione
attuale, ma anche perché nella riorganizzazione... come vi ha detto
il Consiglio di amministrazione uscente, che ha fatto il suo
lavoro, è lì da quattro mesi, non si poteva pensare che l'ultimo
Consiglio di amministrazione potesse cambiare le carte o così via,
ma ha fatto quello che poteva tenendo conto che era impegnativo
questo lavoro... dicevo, tale esodo incentivante è un aspetto
importante nell'ambito della successiva possibilità di
riorganizzazione interna del gioco che oggi soffre di rigidità che
tutti riconoscono essere uno dei punti delicati della gestione
della casa da gioco. Credo pertanto che dire semplicemente che
l'aumento di capitale non si giustifica o non ha nessuna ragione
d'essere nei confronti dell'argomento legato all'amministratore
unico che noi sceglieremo per la gestione non sia corretto, perché,
se la soluzione fosse solo l'individuazione dell'amministrazione
unica, sarebbe riduttiva rispetto a quello che va a fare. Noi
diciamo anche cosa va a fare e per poterlo fare deve avere gli
strumenti che sono direttamente collegati; chiaramente al di là
della ricostruzione del capitale questo è necessario. Non voglio
andare quindi adesso sul riconoscimento della paternità di chi ha
avuto l'idea dell'amministratore unico, non ne faccio una questione
di aver detto prima o dopo che questo serve. Diciamo che, nel
momento in cui si era discusso insieme, si poteva pensare che la
situazione non dava questi risultati negativi che oggi vediamo per
una serie di concause, per cui mi sembra che la soluzione
dell'amministratore unico vada nella direzione giusta, a condizione
che abbia anche gli strumenti per intervenire nel modo più
corretto. Abbiamo anche detto che, nel momento in cui avevamo
deciso, in una prima battuta... tenete conto che i tempi per
presentare la legge per essere discussa in questo Consiglio erano
strettissimi; oggi c'è il Consiglio e noi dovevamo presentare i
progetti di legge nella prima settimana. Noi ci siamo insediati il
primo... abbiamo cominciato il due, quindi anche la conoscenza di
alcuni dati è avvenuta nel momento in cui ci hanno consegnato le
risultanze, che a grosse linee potevamo conoscere dalla stampa, ma
che volevamo conoscere nel dettaglio.
Sul problema della ricapitalizzazione ho già detto che è legato
alle possibilità di attivare delle linee di indirizzo subito, ma
questo non esclude... ne abbiamo parlato in modo succinto e
indubbiamente non riprendendo
in toto
le discussioni che si
sono fatte sulla ristrutturazione a livello edilizio, sugli
interventi necessari, la nuova sala conferenze, tutto quello che è
stato il dibattito fatto da questa Assemblea e che è ancora di
attualità. Le proposte che sono state fatte sono importanti, nel
senso di andare verso una riorganizzazione anche dei locali messi a
disposizione; quando parliamo dei tornei di "Texas Hold'em", del
"poker", ci vogliono sale e oggi dovremo utilizzare anche sale a
disposizione del "Billia", ma è necessario che vi sia l'opportunità
di dare spazio a questi tornei. Mi sembra quindi che nell'insieme
abbiamo cercato di attivare un meccanismo che, da una parte, fissa
cosa si vuole fare con il nuovo amministratore unico; dall'altra,
dovevamo dargli la disponibilità per fare questo tipo di
intervento.
Giustamente qualcuno ha ricordato che con il disciplinare si era
cercato di invertire la rotta e riconosco a quelli che lo hanno
detto che sotto questo profilo hanno cercato di spiegare: ma
come... si era invertita la tendenza degli incassi della Regione
rapportati con gli introiti generali da 52%-48% a 60%-40% per
cercare di evidenziare questa possibilità, ma una precisazione va
fatta, perché non tutto quel 20% è a disposizione del Consiglio di
amministrazione, perché a carico della società sono state messe
delle spese che prima faceva la Regione. Vorrei allora ricordare
che su questo alla fine il delta è del 3% rispetto a prima, questo
va riconosciuto, altrimenti falsiamo il dato oggettivo. Vorrei che
si desse atto che non ci sono quelle inversioni, altrimenti uno
dice: "siamo passati dal 52%-48% al 60%-40% e ancora dobbiamo
ricapitalizzare tutte le volte?". In effetti non è così e i dati in
vostro possesso lo dimostrano. L'intervento che proponiamo con
questa ricapitalizzazione è un intervento che non è sanatoria, è un
intervento che evita di portare i libri in tribunale, perché si è
eroso il capitale, ma la finalità con cui stiamo discutendo non è
quella di sanare una situazione pregressa, ma dare gli strumenti
per recuperare l'attività che tutti ci auguriamo.
La parte relativa alle nuove proposte: qui, guardando anche
l'attività svolta da tutti gli altri casinò e alle soluzioni
adottate dai differenti casinò che non a caso si ritrovano nella
Federgioco, in questa nuova associazione, per discutere dei
problemi che hanno fra casinò, quello che emerge è un dato
indiscutibile della riduzione dei giocatori in senso generale, del
fatto che i giocatori sono sempre più esigenti, che noi abbiamo
l'esigenza di riservare un trattamento particolare, su questo
bisognerà insistere, ai giocatori che oggi hanno qualche problema.
Detto questo, nessuno ha però trovato il metodo per dire: "bene,
facendo questo aumentano i giocatori, le presenze, gli introiti",
ossia non c'è una soluzione che abbia un punto solo da discutere;
ci sono una serie di misure che, se coordinate e messe in atto
sotto il profilo dell'azione da svolgere, possono invertire la
tendenza e creare in un tempo ragionevole la possibilità di dire
che il casinò è in ripresa.
Di più non voglio dire, perché sarebbe fare delle affermazioni
gratuite e fuori luogo. Non so - al di là di quello che ho detto -
spendere una parola né di ottimismo, né di pessimismo, ma credo che
con sano realismo dobbiamo affrontare un'emergenza, dobbiamo
cercare di invertire la tendenza che porta ad una progressiva
riduzione delle presenze e degli introiti con i metodi che abbiamo
qui illustrato. I metodi sono quelli di vantaggio immediato con
delle azioni che sono state a voi rappresentate e con le azioni di
medio periodo, che sono quelle strutturali che vertono anche con
degli interventi, come il collega Chatrian ricordava, sulla
presenza di strutture attrattive nell'ambito della cittadina di
Saint-Vincent e di Châtillon. Credo che su questo debba essere
rivolta un'attenzione particolare, il Comune di Saint-Vincent è nel
Consiglio di amministrazione, ma Châtillon e il resto vengono
coinvolti in questa struttura, perché diciamo il tiro all'elica è
una struttura che si aspetta da tempo e su cui si investirà a breve
per avere un primo ritorno e ancora il discorso delle terme. Tutti
gli altri discorsi che vengono fatti a Saint-Vincent servono a
creare le premesse, perché chi viene al gioco abbia un certo tipo
di soluzioni per quel che riguarda l'attrattiva della
cittadina.
So di non aver dato delle risposte a tutti, né credo sia
possibile andare oltre a queste risposte sicuramente non esaustive
delle attese sia dei Consiglieri che per la prima volta si occupano
di casinò, sia di quelli che se ne occupano da un po'. Quello che
spero è che con delle misure che possano essere legate ad una
valorizzazione della dirigenza esistente e nella scelta delle
persone coinvolte che siano all'altezza del compito e, per quel che
riguarda i programmi, un'attivazione che sia la più breve
possibile, si possa creare un
mix
che porti ad un risultato
positivo, senza meriti personali, né demeriti di chi mi ha
preceduto. Credo che il problema del casinò sia un problema
complesso, che va affrontato con metodo, con una tempistica sapendo
che i rischi sono alti e che solo con il coinvolgimento diretto di
chi lavora
in primis
e di tutte le maestranze e della
dirigenza possiamo avere uno spazio per risalire la china.
