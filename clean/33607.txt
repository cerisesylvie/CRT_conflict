Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE



Oggetto del Consiglio n. 1720 del 6 aprile 2011 - Resoconto
OGGETTO N. 1720/XIII - Presentazione della nuova situazione
politica e della composizione della maggioranza in seno al
Consiglio regionale della Valle d'Aosta. Inizio del
dibattito.
Président
- La parole au Président de la Région,
Rollandin.
Rollandin (UV)
- Grazie Presidente.
Il punto 5 all'ordine del giorno è stato presentato proprio per
aprire una discussione su un tema che viene evocato in quest'aula
da molto tempo. A conclusione di un percorso politico fortemente
voluto dai responsabili delle forze autonomiste della maggioranza,
che ha presentato e illustrato sul territorio ai rispettivi
aderenti in prospettiva di un'integrazione dell'attuale maggioranza
con il PdL sotto il profilo politico amministrativo, vorrei
presentare brevemente alcune osservazioni che sono alla base della
proposta che oggi, qui, viene formulata: di allargamento della
maggioranza.
Alcuni hanno ricordato che le leggi elettorali, che sono alla
base del Consiglio di cui noi facciamo parte, hanno avuto
un'innovazione nel momento in cui c'è stata la presentazione dei
programmi, programmi allora elettorali, e questo è stato ottenuto
dalle forze secondo le varie aggregazioni; poi, in Consiglio, le
forze che sono risultate premiate dall'elettorato hanno presentato
un programma e, nel presentarlo, è stato anche enunciato il metodo
di lavoro che sarebbe stato tenuto da parte delle forze politiche.
Un metodo di lavoro che teneva conto innanzitutto di un confronto
costruttivo sulle tematiche di rilievo, uniformazione puntuale su
quella che è la situazione nelle sue varie sfaccettature,
trasparenza estesa a tutti gli atti della Regione, apertura e
disponibilità al dialogo costante con tutte le forze politiche,
tutte le associazioni di categoria, le associazioni dei
consumatori, le associazioni sindacali, i Comuni e le Comunità
montane, e massima attenzione ai contributi costruttivi,
dichiarandoci da subito non così sensibili - per non dire
indifferenti - alle provocazioni, fermi nelle proposte condivise e
oggetto degli impegni programmatici, presi al momento dell'elezione
delle forze autonomiste della maggioranza.
Nel presentare il programma, vorrei anche sottolineare - e torno
poi al programma che è quello presentato a luglio - che già a
settembre-ottobre ci sono state delle novità molto importanti che
hanno profondamente influito sul lavoro del Consiglio e della
maggioranza, e che proprio all'inizio aveva da subito detto,
nell'ambito organizzativo, che aveva dato la sua disponibilità per
due presenze non organiche alla maggioranza in due commissioni,
come aveva fatto, tenuto conto di quella che era allora
l'organizzazione: una era stata data al PD che aveva la Presidenza
della V Commissione e una al collega Zucchi per la I Commissione.
Successivamente, per ragioni che il collega Rigo aveva spiegato,
lui ha ritenuto di lasciare questo posto, quindi non certo perché
la maggioranza ha chiesto di lasciare libera una casella, ma perché
aveva ritenuto di lasciarlo.
Ora le novità sostanziali che hanno profondamente influito sul
lavoro di questi tre anni sono state in particolare i fatti
imprevisti che sono scoppiati come una bomba, la crisi a
settembre-ottobre, crisi mondiale e...tutti a guardarsi, nessuno se
ne era accorto, però la crisi c'era! Quindi una crisi mondiale che
ha avuto i suoi riflessi molto negativi anche sulla nostra Regione.
Successivamente c'è stata la manovra finanziaria, in accordo con
l'Unione europea, che ha obbligato anche la nostra Regione a
ridurre di 24.500.000 il contributo dato nell'ambito di una
riduzione della spesa generale, che portava, per le Regioni a
Statuto speciale, a contribuire per 500.000.000 di euro, la nostra
quota era quella; e, ancora, il Patto di stabilità: vorrei dire che
il Patto di stabilità che dal 2001 aveva avuto un andamento più
cauto, negli ultimi anni è diventato drammatico (il Patto di
stabilità crea le premesse per ridurre anche negli investimenti le
possibilità di operare, perché bisogna mantenere comunque il limite
che è deciso); e, ultimo, il discorso del federalismo fiscale che è
stato ampiamente dibattuto e su cui non voglio entrare, né prendere
tempo. Questo ha portato a leggi specifiche che i colleghi
conoscono e che hanno votato in quest'aula.
Molto brevemente vorrei dire che il programma di legislatura che
abbiamo presentato in aula aveva una serie di propositi e proprio
su questi abbiamo in questi anni legiferato. Come è già stato
ricordato, abbiamo avuto molte leggi votate all'unanimità, questo
perché - lo devo rilevare - c'è stata una correttezza nel valutare
le proposte che sono state di volta in volta presentate.
Nel settore dell'agricoltura voglio ricordare che è stata votata
la legge n. 2, non ricordo quella della crisi che è stata la prima,
o la legge sul casinò, che è stata ancora del 2008, per quanto
riguarda la profonda modificazione dello stesso...
(interruzione di un Consigliere, fuori microfono)
...non ho detto unanime, dirò la legge n. 2 è stata unanime,
questa sulla disciplina delle attività per l'agricoltura,
coltivazione, raccolta e prima trasformazione, eccetera, come
unanime è stata l'approvazione della legge regionale per la
formazione professionale agricola e la sperimentazione agricola;
unanime è stata l'approvazione della legge recante modificazioni
della legge sulla nuova disciplina delle quote latte, sempre in
tema di agricoltura.
Per l'ambiente è stata unanime la votazione sulle disposizioni
per la tutela e la conservazione della flora alpina, ambiente e
agricoltura questa, abrogazione della legge n. 17; altra legge,
questa non unanime, recante modificazioni della legge
sull'ordinamento e funzionamento del Corpo forestale valdostano;
unanime è stata l'approvazione della legge recante disposizioni in
materia di sbarramenti e ritenute dei relativi bacini di accumulo
di competenza regionale; non unanime la legge recante nuove
disposizioni in materia di prevenzione e riduzione
dell'inquinamento acustico.
Nell'ambito delle attività produttive è stata votata
all'unanimità la legge recante modificazioni della legge n. 25 per
lo sviluppo delle imprese industriali e artigiane, la modificazione
della legge regionale n. 84 sugli interventi regionali in favore
della ricerca e dello sviluppo; non unanime la modificazione della
legge regionale per interventi a favore della ricerca e dello
sviluppo; non unanime, anche qui, la legge recante interventi
regionali per lo sviluppo dell'imprenditoria giovanile (voglio
sottolinearlo, perché questo ha già dato i suoi primi effetti); gli
interventi per lo sviluppo delle imprese industriali e artigiane,
anche questa non all'unanimità.
All'unanimità la modificazione della legge regionale n. 33,
promozione della Fondazione Centro studi storico-letterari Natalino
Sapegno nell'ambito della cultura, la legge n. 36, disposizioni per
la promozione e valorizzazione del patrimonio e della cultura
cinematografica, non all'unanimità.
Per quanto riguarda il Casinò di Saint-Vincent, come ho detto,
non all'unanimità sono state votate le due leggi fondamentali: la
"22" sulla modificazione della legge per quanto riguarda l'assetto
societario e l'altra legge, linee guida per l'ottimizzazione e il
bilancio delle strategie e dello sviluppo. Del casinò abbiamo
parlato prima sotto un'altra veste, voglio dire che per fortuna in
aula se ne parla meno, perché le cose vanno un po' meglio e questo
è direttamente - o inversamente - proporzionale a secondo degli
atteggiamenti.
Per quanto riguarda l'altra questione, nuove disposizioni in
materia di bilancio e contabilità, un altro provvedimento molto
importante che ha dato la possibilità di valutare in quest'aula
quelle che sono le nuove disposizioni da un punto di vista della
formazione dei bilanci; la legge n. 22 che è la base della
trasformazione della nostra Regione, recante nuova disciplina
dell'organizzazione dell'Amministrazione regionale e degli enti del
comparto unico, una legge importantissima che ci vedrà impegnati
nell'attuazione, perché quelli sono i principi ancora tutti da
collocare, quindi sarà un lavoro molto lungo; la legge n. 14,
recante norme in materia di segretari, anche su questo c'è una
situazione che per fortuna è stata affrontata in termini adeguati;
la legge n. 5 per gli incarichi ai soggetti interni, appena
approvata, anche questa estremamente importante per quanto riguarda
la trasparenza e la razionalizzazione degli incarichi; votata
all'unanimità la legge sulla denominazione dei comuni, a cui è
stata data l'importanza dovuta; la disciplina degli aiuti regionali
in materia di foreste; gli interventi regionali a sostegno dei
costi dell'energia elettrica per le utenze domestiche (voglio
ricordare che questi punti erano comuni ai programmi di tutte le
coalizioni, anche qui ci torneremo); modificazioni sulle
disposizioni relative al rendimento energetico.
Per quanto riguarda le grandi opere votate all'unanimità, gli
interventi a favore degli enti locali per l'adeguamento e la
realizzazione di opere minori di pubblica utilità; modificazione
della legge n. 12; all'unanimità modificazioni della legge n. 76,
concessione finanziamenti agevolati a favore delle cooperative
edilizie; disposizioni urgenti per rifinanziamento interessi
regionali in materia di edilizia residenziale; sempre all'unanimità
votati gli interventi a favore dei familiari delle vittime degli
incidenti di lavoro per la prevenzione degli infortuni sul
lavoro.
Ho quasi terminato; ho voluto ricordarle perché è l'attuazione
del programma che mi sembra corretto ricordare, nel momento in cui
dobbiamo vedere anche la parte che deve essere ancora fatta. Per
quanto riguarda la montagna abbiamo deliberato le problematiche
relative alla fibra ottica e quindi alle linee di quarta
generazione che stanno già andando avanti, e questo è un problema
molto sentito e importante.
Per quanto riguarda il sociale e la sanità, anche qui, votate la
gran parte all'unanimità; il testo unico in materia di interventi
economici a sostegno della formazione sociale, è uno dei primi
testi unici a cui tutti diciamo che dobbiamo raccordarci; il testo
unico in materia di interventi economici a sostegno e promozione
sociale, votato all'unanimità; misure urgenti di automatizzazione
degli aiuti temporanei alle imprese, votato all'unanimità;
istituzione della fondazione della Regione per la ricerca sul
cancro. Tutte queste sono state votate all'unanimità e così per gli
altri temi, le disposizioni in materia - sempre sul sociale - di
apprendimento, per le famiglie disagiate; per la sicurezza abbiamo
votato le leggi a favore dei Comuni. Per quanto riguarda lo sport,
gli interventi sulle norme in materia dei vari servizi di linea,
riorganizzazione dei servizi di informazione e accoglienza, la
modifica delle AIAT.
Infine la costituzione delle nuove società di scopo, che sono
legate all'ospedale e all'università, l'utilizzo ottimale dei fondi
europei e il mantenimento del rapporto con i Comuni attraverso la
legge n. 48 che è stata mantenuta con il 95 percento dei fondi
IRPEF, pur tenendo conto dell'aumento che c'è stato in questi tre
anni nei quali si è passati da 212.000.000 di euro a 241.000.000 di
euro. Ho voluto elencare questi aspetti del programma, perché mi
sembra corretto in questo momento ricordare qual è stato e qual è
l'impegno per rispettare le argomentazioni portate a suo tempo come
maggioranza. Ora ci troviamo a dire che, per una serie di questioni
e motivazioni, naturalmente abbiamo necessità di avere i rapporti
con lo Stato, i quali sono indubbiamente una parte importante del
lavoro che viene svolto come Amministrazione regionale.
Parmi les rapports avec le Gouvernement italien dans le respect
de nos rôles, nous avons traversé des moments même difficiles au
début, nous avons déposé des recours contre des lois qui, selon
nous, portaient préjudice à nos compétences statutaires et le
Gouvernement italien à son tour a, lui aussi, déposé des recours
contre les lois régionales qu'il estimait contraires aux lois
nationales. Mais nous sommes aussi parvenus à des accords
importants. Je rappelle celui pour la cession de la
Caserma
Testafochi
, ça a été le premier acte qui nous a permis par la
suite de constituer la société NUV. Au cours de la dernière année,
avec la collaboration des Conseillers du PdL régional, et grâce au
précieux travail du Sénateur Fosson, nous avons amélioré nos
rapports et obtenu des résultats importants dans l'intérêt exclusif
de la Vallée d'Aoste; j'en citerai quelques exemplaires: cession et
échange d'immeubles avec l'agence des recettes, accord de programme
visé à la proposition des grands travaux - à ce propos je rappelle
qu'existe déjà la proposition au CIPE pour la question des
remontées mécaniques de la téléphérique du Mont Blanc - et, suite à
cet accord, on a eu la possibilité de prévoir le doublement et
l'achèvement du tunnel d'Etroubles, je voudrais rappeler qu'à un
moment donné il n'y avait qu'une première partie, il y avait la
sortie à Saint-Oyen, ce qui avait été réclamé de la part de toutes
les Communes et grâce à cet accord on a pu maintenir; l'approbation
rapide des dispositions d'application qui ont été très importantes:
le norme di attuazione, controllo della Corte dei Conti, le
funzioni in materia di medicina e sanità penitenziaria, edilizia
residenziale pubblica, trasporto ferroviario e la norma sul
federalismo fiscale di cui si è già molto parlato e su cui
interverremo dopo perché altri colleghi lo richiameranno.
Voglio solo ricordare sul federalismo fiscale, su cui qualcuno
ha messo in dubbio il perché noi dovevamo dare questi soldi,
chiedere dei soldi allo Stato...a parte che credo ultimamente sia
emerso chiaro da parte del Governo e di tutte le forze politiche
che c'era questa esigenza di applicare il federalismo con
in
primis
il Presidente della Repubblica, ma vorrei anche
ricordare che l'articolo 119 della Costituzione cita espressamente
che c'è obbligo di contribuire a questo fondo perequativo per le
Regioni, a cui noi abbiamo dato naturalmente attuazione con una
gradualità che ci ha permesso - lo voglio ricordare - di
risparmiare rispetto al dato che sarà 2.017, 394.000.000 di
euro.
Per quanto riguarda gli altri punti, vorrei anche ricordare...la
disponibilité à examiner des problèmes différents des lois
importantes...je voudrais rappeler que, parmi les lois qui ont eu
un rapport étroit avec le ministère car il y avait des problèmes,
il y a la loi n° 22 sur l'Administration régionale et la dernière
loi, la "44", sur la Société des Services, la loi qui nous permet
d'embaucher les précaires...s'il n'y avait pas une consultation et
justement un accord, cette loi aurait eu des difficultés
importantes.
Mais l'accord le plus important a été celui pour la cession de
la DEVAL et de Vallenergie, où l'engagement du Gouvernement a été
déterminant, et à la position négative et radicalement contraire de
l'Administrateur délégué Fulvio Conti, là, s'il n'y avait pas
l'intervention directe du Gouvernement, il n'y aurait pas eu la
possibilité d'y arriver. Maintenant on a fait la délibération de
l'accord et je crois qu'il est très positif pour tous, surtout pour
les travailleurs et pour le service de reliment dans les Vallées
latérales pour l'énergie électrique; accord avec Terna,
remplacement et révision du tracé des lignes à haute tension, 380
kilowatt entre Villeneuve et Châtillon et, par la suite, entre
Châtillon et la ligne du Piémont; la Présidence du Parc National du
Grand Paradis.
Il y a évidemment l'intérêt d'avoir une intégration du programme
surtout dans certains domaines, à savoir les transports: nous
demandons d'en discuter très prochainement, de faire une session
spécifique sur les transports, là où on aura la possibilité de
demander qu'il y ait un éclaircissement, la possibilité de mieux
placer toutes les interventions pour ce qui est du chemin de fer,
de l'aéroport, de l'autoroute.
La montagne, là, une intégration est importante et nécessaire:
elle devra être menée avec les autres Régions et avec le
Gouvernement italien à l'échelon de la Commission européenne pour
agir sur les limitations de compétitivité, surtout en matière
d'agriculture et de remontées mécaniques; il y a une disposition,
il y aura très brièvement au niveau national une intervention
importante pour donner la possibilité de reconnaître que les
remontées mécaniques sont analogues aux infrastructures, à savoir
les routes, et cetera, car ce sont les systèmes pour apporter les
usagers à la montagne et donc ne plus être soumis à toute une série
de contraintes qui nous empêchent d'intervenir pour les
installations mécaniques. Cela a été déjà discuté dans la
commission compétente avec toutes les Régions, et toutes les
Régions sont d'accord sur un texte qui a déjà été approuvé au sein
de la commission compétente.
L'action pour le soutien des petites et moyennes entreprises: là
c'est important qu'il y ait une action plus forte pour les
interventions dans les secteurs stratégiques; politique active pour
l'emploi des jeunes avec une loi pour la formation professionnelle,
qui ne doit pas être comprise comme dans les instituts de formation
professionnelle: c'est la formation professionnelle liée à
l'emploi; accélération de l'application de la "22" pour atteindre
les objectifs que, depuis toujours, nous disons: méritocratie et
motivation professionnelle (les méritocraties, entre autres, sont
les raccords qu'on a déjà prévus pour les résultats qui seront
primés pour 2011); simplification des procédures, objectif prévu en
2011 pour tous les dirigeants; développement des possibilités
opérationnelles du statut unique avec les Communes et les
Communautés de montagne; révision des lois électorales; accord de
programme avec la Commune d'Aoste et pour Aoste capitale: là on a
déjà dit, il y aura l'exigence de porter dans le plus bref délai
une loi à l'attention du Conseil; et, encore, la question de la
réduction du coût de l'argent, la question dont je crois qu'au
niveau national maintenant on en parle, de Confidi et de la
disponibilité d'intervenir de façon plus générale pour soutenir la
moyenne entreprise.
En conclusion, pour l'emploi le département actuellement a
œuvré, de concert avec la Commission politiques
de l'emploi, dont font partie les Présidents des Commissions du
Conseil, que je remercie pour le travail qu'ils ont accompli,
quelles sont les différentes typologies de personnes sans emploi et
pour vérifier combien d'inscrits sur les listes de placement sont
réellement à la recherche d'un emploi: sur 10.000 qui étaient
inscrits, 2.000 est le résultat réel, ce qui en dit beaucoup sur ce
qui est la question qui doit être visée avec une certaine
attention.
Je peux aussi affirmer que les instruments de lutte contre le
crime, mis en place à l'aide d'importantes ressources financières,
près de 400.000 euros dans le triennat, ont permis d'obtenir des
résultats positifs; le système a tenu. Notre système économique
constitué de petites, voire de très petites entreprises, mais
également d'artisans et de coopératives, a survécu au choc du
tsunami mondial qui a détruit des postes de travail et réduit le
nombre des entreprises dans tous les secteurs, car il ne les a pas
touchés entièrement. L'intervention publique a été nécessaire, je
souligne que dans ces derniers temps au niveau national on est en
train de faire une réflexion sur l'intervention directe de l'Etat,
faute au problème que nous connaissons de la crise. L'intervention
a été importante, non pas pour se substituer aux investissements
privés, mais pour les intégrer.
Je suis confiant, en ce qui concerne les capacités de reprise de
notre économie, car même si cette reprise est lente, elle est
constante et j'accorde une grande importance à l'engagement des
forces qui croient en ce projet de relance. A ce propos
j'ajouterais que je considère favorablement la disponibilité du PdL
à faire partie de la majorité pour accentuer le sentiment de
communauté et d'unité d'intentions et de la communauté valdôtaine
dans la situation économique et sociale encore très critique et
difficile, la volonté de travailler ensemble pour résoudre les
problèmes, et ce dans l'intérêt de toute la population. J'apprécie
l'attitude constructive de nos collègues Conseillers du PdL, en
particulier pour ce qui est de l'approbation du budget 2011 et du
budget pluriannuel. Je considère important l'apport d'idées
constructif de la part du PdL et la collaboration soutenue pour
intégrer les programmes des deux dernières années de législature.
C'est pourquoi il me semble opportun d'élargir la majorité aux
Conseillers du PdL.
Président
- Chers collègues, avant d'ouvrir la discussion
générale, je vous demande une minute de permis pour parler avec le
Président de la Région, il y a un problème qui est ressorti.
Devo sospendere i lavori del Consiglio. Colleghi, gli operai
forestali hanno chiesto un incontro con i Capigruppo del Consiglio
regionale. Il Presidente della Regione condivide l'idea di non
sospendere i lavori del Consiglio e di andare avanti, lasciando i
Capigruppo se hanno l'intenzione di incontrarli, possono farlo come
lo ha fatto lui solo qualche minuto fa. L'altra ipotesi è quella
che avevo suggerito io, di incontrarci prima dell'apertura dei
lavori del Consiglio oggi pomeriggio, una soluzione che va incontro
al rispetto...non ho aperto la discussione formale, per cui per
adesso evitiamo di prenotare la parola, siamo in una semplice
comunicazione, vorrei solo capire quale sarebbe la vostra
intenzione. Una soluzione potrebbe essere alle tre del pomeriggio,
l'altra è un incontro informale con i Capigruppo, nel senso che i
Capigruppo che lo desiderano incontrano gli operai forestali, i
forestali in senso lato, però senza sospendere i lavori del
Consiglio, che vanno comunque avanti; la terza ipotesi è quella di
sospendere i lavori del Consiglio, convocare la Conferenza dei
Capigruppo che incontra gli operai forestali. A questo punto vorrei
avere delle risposte molto veloci.
La parola al Consigliere Donzel.
Donzel (PD)
- Penso che, come il Presidente giustamente
ha incontrato i forestali, questi lavoratori meritino la dignità di
una sospensione dei lavori e di un incontro della Conferenza
ufficiale dei Capigruppo. È semplicemente una questione di dignità
nei confronti di lavoratori che hanno messo in campo una protesta
non da oggi, ma da vari giorni, che hanno avuto vari incontri con
il Presidente della Regione...
Presidente
- ...sì, questo è inutile che ce lo diciamo,
abbiamo apprezzato il suo...
Donzel (PD)
- ...ho diritto a fare...
Presidente
- ...no, non ha diritto, altrimenti...
Donzel (PD)
- ...mi tolga la parola...
Presidente
- ...le tolgo la parola, non c'è
problema...
Donzel (PD)
- ...mi impedisce di parlare...
Presidente
- ...ricordo che il Presidente della Regione
stamani ha incontrato i lavoratori alzandosi dal suo posto in aula,
senza sospendere i lavori del Consiglio; ho capito, lei ha fatto la
proposta e io ho recepito la proposta.
La parola al Consigliere Lattanzi.
Lattanzi (PdL)
- Presidente, con serietà e senza voler
cavalcare la piazza, perché mi sembra oggettivamente una
strumentalizzazione, il Popolo della Libertà ritiene la protesta
non solo ricevibile, ma accoglibile, quindi dà la sua disponibilità
nei tempi e nei modi che lei ha suggerito: quello di un incontro
formale, istituzionale con i Capigruppo della maggioranza alle ore
15. Noi siamo assolutamente disponibili.
Presidente
- La parola al Consigliere Louvin.
Louvin (ALPE)
- Presidente, abbiamo delle consuetudini in
quest'aula che generalmente sono sempre state rispettate, se
qualche decina o qualche centinaio di persone in modo civile e
ordinato svolge forme di protesta e chiede incontri alla Conferenza
dei Capigruppo, questi non sono mai negati. Riteniamo di avere
davanti due giornate di lavoro tranquille, tutto sommato, di poter
tranquillamente sospendere adesso, immediatamente, se queste
persone lo desiderano, senza farle attendere quattro ore per un
aggiornamento della nostra Conferenza dei Capigruppo, al pari di
quello che è stato sempre fatto.
Non sapevamo che il Presidente avesse avuto incontri precedenti,
non abbiamo ricevuto altra sollecitazione finora, se non questa di
cui lei ci ha dato giustamente comunicazione. La nostra richiesta è
per riguardo nei confronti dei lavoratori e delle persone che sono
venute qui, ad Aosta, da molti comuni della Valle, di poterli
incontrare immediatamente e di poter proseguire in seguito.
Sacrifichiamo piuttosto la nostra pausa pranzo, ma non quella dei
lavoratori. Grazie.
Presidente
- Questo lo apprezziamo.
La parola al Consigliere Salzone.
Salzone (SA-UdC-VdA)
- Crediamo che si possa anche
accogliere l'esigenza di fare subito questo incontro, anche perché
la gente è qua e probabilmente nel pomeriggio ha anche qualcosa da
fare. Quindi forse vale la pena sospendere adesso e riceverli
subito.
Presidente
- La parola al Presidente della Regione,
Rollandin.
Rollandin (UV)
- Grazie Presidente. Io sono sceso prima
in modo informale, perché era stato chiesto; quindi, se si vuole
fare una pausa chiederei solo di capire entro che termini, cioè se
vogliamo darci un tempo in modo che si possa dignitosamente fare
l'incontro. Per carità, se si vuole fare adesso invece che alle tre
non è quello che ci sposta...solo da sapere che si possa poi
continuare il dibattito.
Presidente
- La parola al Consigliere Lattanzi.
Lattanzi (PdL)
- Presidente, il senso dell'orario da noi
offerto delle ore 15 era per affrontare con serietà questo
incontro; se vogliamo ridurre tutto a 10 minuti o un quarto d'ora,
mi sembra che non sia rispettoso delle persone che sono qua sotto.
Non è non rispettoso spostarli alle 15, non è rispettoso farli
entrare qua dentro un quarto d'ora, perché alla fine più di
mezz'ora non possiamo sospendere, quindi noi consideravamo che
fosse più importante riceverli con un tempo adeguato, ma se
vogliamo riceverli immediatamente, il Popolo della Libertà non ha
alcuna difficoltà, ma è evidente che abbiamo i tempi contingentati,
dopodiché facciamo quello che ritenete opportuno.
Presidente
- Consigliere Donzel, credo che lei se vuole
intervenire deve avere effettivamente qualcosa da aggiungere,
altrimenti facciamo della demagogia per la piazza e io non sono
d'accordo.
La parola al Consigliere Donzel.
Donzel (PD)
- Mi pareva che si parlasse di tempi, no?
Penso che l'incontro era fissato alle tre per dire dalle tre alle
tre e mezza che poi inizia il Consiglio, cioè mezz'ora. Penso che
una mezz'ora si possa tranquillamente concedere per questi lavori
adesso, quindi non c'è nessuna demagogia...
Presidente
- ...concordo, grazie.
La parola al Consigliere Empereur.
Empereur (UV)
- Brevemente, solo per dire che sono
d'accordo sulla mezz'ora; qualora si dovesse prorogare l'incontro,
possiamo anche concordare di anticipare di mezz'ora la ripresa dei
lavori nel pomeriggio.
Presidente
- Il Consiglio è sospeso, i lavori
riprenderanno fra mezz'ora; se poi la Conferenza dei Capigruppo
vorrà decidere per un'anticipazione, lo farà in quella sede.
Si dà atto che la seduta è sospesa dalle ore 11,46 alle ore
12,22.
Presidente
- Riprendiamo i nostri lavori. Colleghi, prima
di aprire la discussione, vi informo che sono pervenuti alla
Presidenza innanzitutto una lettera di dimissioni del Consigliere
Zucchi con la quale ci comunica che:
"Come è noto, all'inizio
della legislatura in corso, l'Assemblea regionale, su indicazione
del Presidente della Regione e della maggioranza, mi ha affidato la
Presidenza della I Commissione, Istituzioni ed Autonomia, in quanto
esponente della minoranza consiliare. Alla luce del mutato quadro
politico sancito oggi in aula, consistente nell'allargamento della
maggioranza al PdL, vengono meno le condizioni originarie dalle
quali è scaturita la mia nomina alla Presidenza della commissione
consiliare. Per quanto sopra espresso, nel ringraziare tutti coloro
che hanno fino ad oggi collaborato, rassegno le dimissioni dalla
nomina che mi è stata conferita, affinché siano il Consiglio
regionale ed i componenti della stessa I Commissione a provvedere
alle conseguenti valutazioni ed azioni in merito".
Intanto noi esprimiamo il nostro ringraziamento al Presidente
Zucchi per il lavoro che ha svolto. Sono poi pervenute, sempre alla
Presidenza, una proposta di ordine del giorno relativo al punto n.
5 ed una risoluzione che riguarda la questione del
bon de
chauffage
e che sarà iscritta, se è iscritta, al punto n. 23.1.
Per quanto riguarda l'ordine del giorno non c'è bisogno di
iscrizione, mentre vi chiedo di votare l'iscrizione della
risoluzione...no? La vogliamo vedere dopo? Per me va bene. Allora
la discussione sulla comunicazione del Presidente della Regione
circa l'allargamento della maggioranza è aperta.
La parola al Consigliere Louvin.
Louvin (ALPE)
- Tanto tuonò che piovve! Abbiamo
sollecitato per mesi, per un anno e oltre, che finalmente chiudeste
questo cerchio, perché era nelle cose, negli animi, nelle
intenzioni, nelle aspirazioni; vedevamo impazienti e scalpitanti
colleghi fino a poco fa nell'opposizione, nel cercare di poter fare
il loro ingresso nella maggioranza regionale. Abbiamo credo
individuato - ma non siamo stati delle linci nel farlo -
chiaramente i passaggi nelle elezioni comunali a Courmayeur, nelle
elezioni europee, nelle elezioni comunali di Aosta, eccetera, di
una consonanza crescente e quindi era normale che saltasse anche in
pezzi la teoria, la teorizzazione dei
niveaux différents
,
perché la spinta, la pressione, la "corrispondenza di amorosi
sensi", insomma, cercava uno sbocco naturale. Fine, quindi, del
tormentone.
Adesso però, Presidente della Regione, noi ci guardiamo intorno
e cerchiamo un pezzo di carta, una riga scritta, una che dica c'è
qualcosa sul tavolo, c'è un comune intento, la sottoscrizione di un
punto di vista comune, e siamo un po' sconcertati, lo dico senza
fare del teatro. Noi eravamo sicuri che si venisse in quest'aula
con un documento sottoscritto dalle forze politiche della nuova
maggioranza, che dicesse: abbiamo riconosciuto queste priorità.
Abbiamo letto dei comunicati, delle dichiarazioni unilaterali dei
singoli partiti, ciascuno diceva: vorremmo fare questo, vorremmo
fare quell'altro, tutte cose normali che fanno parte della
costruzione di un percorso politico, ma qui...qual è l'ultimo
anello? Per abitudine si giungeva ad una dichiarazione formale,
congiunta, sottoscritta e opportunamente comunicata anche in
quest'aula.
Abbiamo ascoltato con religioso silenzio e doverosa attenzione
le sue parole, Presidente Rollandin, e tutto quanto lei ci ha detto
su questo allargamento della maggioranza, ma obiettivamente, al di
là di aver preso qualche paginetta di appunti, non abbiamo nulla in
mano che ci dica con precisione cosa ci si appresta a fare! Quando
lei è venuto nel 2008, ha portato un ponderoso documento di
propositi, di intenti della maggioranza cosiddetta "del centro
autonomista" che indicava punti specifici. Qui, al di là di
un'evocazione del "metodo Rollandin" come metodo di dialogo e di
apertura - cosa sulla quale ci sia lecito dubitare un pochettino
che sia tanto dialogante, ma comunque c'è stata una fase di pesca,
una fase di offerta di collaborazione ad altre forze politiche, chi
l'ha declinata, chi l'ha invece accolta - non c'è, secondo noi, un
metodo dialogante di questa Giunta, né con il mondo esterno - e ne
sono riprova fatti come quello di oggi sul piano della
mobilitazione sociale -, né all'interno di quest'aula, al di là di
alcuni momenti giusti e doverosi nei quali ciascuno riconosce
opportunità e necessità di avere un terreno non conflittuale su
questioni di superiore interesse della Regione. Abbiamo sentito,
Presidente, richiamare i massimi sistemi, le crisi mondiali, le
vicende finanziarie della Regione; l'abbiamo sentita fare una cosa
a cui non è abituato, che è la lettura dell'indice del Bollettino
ufficiale della Regione. Fa piacere, è sempre utile ricapitolare
quello che abbiamo fatto ed è un esercizio di memoria, ma devo dire
che non era forse quello che ci aspettavamo sul piano dell'intesa o
del raggiunto accordo politico.
L'accordo politico, Presidente Rollandin, mi pare che sia stato
liquidato in una frasetta molto evanescente: "abbiamo bisogno di
avere rapporti con lo Stato". Evviva, fino lì non possiamo che
convenire; poi i rapporti - lo abbiamo già detto - noi li terremmo
in modo diverso da quelli in cui li ha tenuti lei, non avremmo
fatto gli accordi di Palazzo Grazioli, avremmo fatto le cose forse
in modo diverso...ma questo fa parte dell'approccio.
Non abbiamo sentito, al di là di:
"accueille favorablement la
disponibilité du PdL à faire partie et apprécie l'attitude positive
du PdL sur le budget"
e poi c'è stato, ma forse qui è un
problema di capirsi bene, un suo passaggio nel quale ha detto:
"d'intégrer le programme",
e allora lì scattava la nostra
attesa, carta, due righe, dire: facciamo questo, cambiamo linea sul
casinò piuttosto che sulle partecipate, eccetera. Perché su questi
temi di fondo, Presidente, ma lei non lo ha dimenticato come non lo
hanno dimenticato i nostri colleghi dirimpettai del Popolo della
Libertà, c'è stata qualche leggera divergenza nel 2008 quando ci
siamo presentati tutti davanti agli elettori, non eravamo
esattamente sulla stessa linea, né noi con la nostra coalizione, né
i colleghi del centro-destra con la loro posizione.
Ho fatto credo un doveroso affinamento della ricerca, andando a
vedere cosa era stato scritto nel 2008, ma non cosa era stato detto
in aula, cosa era stato scritto davanti agli elettori, il programma
firmato da Giorgio Bongiorno e Guido Bia nel 2008, che erano i
rappresentanti, i mandatari del Popolo della Libertà che, a
carattere cubitali, in grassetto, indicava:
"La XII legislatura
è stata la più improduttiva per la nostra Regione... La vittoriosa
affermazione del Popolo della Libertà nelle elezioni per il rinnovo
del Parlamento nazionale ci legittima a formulare un progetto di
governo per la Valle d'Aosta"
. Allora il disegno era evidente:
abbiamo vinto le politiche a Roma, dobbiamo venire a governare
anche in Valle d'Aosta, e fino lì si capisce, è un percorso. Non lo
hanno capito così bene gli elettori, evidentemente, perché non
hanno premiato oltre misura, però le proposte del PdL rimangono
delle proposte pubbliche, non nascoste, perché questo è quanto è
stato depositato in tribunale. Devo citare di nuovo il tribunale,
ma non è per ragioni giudiziarie, qui è l'organo deputato a
ricevere...chiedo scusa, forse è l'Ufficio elettorale...per dire
cosa si intende fare.
Le nostre proposte (ne cito alcune assolutamente a caso):
separare le funzioni prefettizie dal ruolo di Presidente della
Regione, evitando una pericolosa sovrapposizione di poteri che ha
determinato evidenti storture istituzionali e amministrative. È
tema in discussione? È tema della nuova maggioranza? Abbiamo la
curiosità di saperlo e di poter capire qualcosa di più! Casa da
gioco: il modello gestionale S.p.A. pubblica serve solo a
consolidare nelle mani del potere esecutivo il controllo del casinò
che, proprio a causa delle interferenze politiche - che detto per
inciso non mi sembra siano molto diminuite nel frattempo -, segna
il passo a vantaggio dei concorrenti. La nostra proposta è creare i
presupposti per la privatizzazione della casa da gioco. Non ho
sentito, forse mi è sfuggito, nella sua lista del Bollettino
ufficiale della Regione, parlare della privatizzazione della casa
da gioco. È tema, non è tema? Non possiamo esprimerci su questa
cosa, siccome non ci è stato detto nulla!
Ci sono...c'erano da parte dei colleghi del PdL delle
apprensioni vivaci sulle partecipate regionali, in particolare
sugli impianti a fune che lei ha ricordato con un taglio
particolare, dicendo: bisogna ancora andare, intervenire, rimuovere
ostacoli, ampliare, eccetera...mi pareva che l'orientamento su
questo tema fosse leggermente diverso, molto critico da parte del
PdL sulle perdite ingenti che si traducono in costi per la
collettività, con richiesta di procedere ad una graduale
dismissione delle partecipazioni societarie e di subordinare le
nomine degli amministratori e dei sindaci delle società a criteri
di competenza e managerialità, anziché di appartenenza partitica.
Qui è un invito a nozze per noi, ci troviamo subito, ci sediamo al
tavolo e stabiliamo dei criteri. Ma è intenzione del PdL, neoforza
di maggioranza, imporre con forza...è stato accolto dagli amici
dell'Union Valdôtaine, della Stella Alpina, della Fédération, il
sacrosanto principio, al di là della dichiarazione leggermente
generica del Presidente, di meritocrazia e...come ha detto?
competenza professionale? Su questo devo dire, se avessimo le
fotografie, sarebbe l'album delle figurine Panini della legislatura
del 1988-1993 l'attuale dirigenza dei Consigli di amministrazione
delle controllate regionali; non è esattamente sulla linea della
managerialità che ci si è mossi, ma più sulla premialità, sulla
ricompensa politica. Puntate i piedi? Siete tenacemente decisi ad
andare a fondo in questa battaglia? Naturalmente avete ancora tutto
il tempo nel dibattito per darcene conferma, ma il Presidente non
mi è parso così attento, così ricettivo su questo tema, pur essendo
persona notoriamente molto, molto veloce a cogliere questo.
Sono solo proprio delle spigolature, ma spigolature, ripeto, da
un programma elettorale che è partito da Roma, che è stato
sottoscritto per mandato, per procura speciale rilasciata
dall'Onorevole Rocco Crimi. Io penso che pochi fra di noi sappiano
chi è l'Onorevole Rocco Crimi, il che non è nulla di disdicevole: è
un autorevolissimo parlamentare, sottosegretario anche alla
Presidenza del Consiglio dei ministri nel corso di questa
legislatura, che è transitato "casualmente" nei responsabili per
fare da traghettatore alla compagnia Scilipoti & Co. Allora è
un autorevolissimo esponente del Popolo della Libertà, che ha dato
da Roma l'assenso ed il mandato a procedere elettoralmente in sede
regionale secondo questo legittimissimo programma.
Noi ci chiediamo a questo punto come si concilia questo, e non
vorremmo essere troppo schizzinosi, ma il centro autonomista che
dal 2006 ad oggi, perché i primi due anni di legislatura sono stati
dimenticati...ma questo è il dettaglio della storia:
"per la
prima volta l'area autonomista composta da tre forze politiche che
hanno governato con impegno e capacità la nostra Valle con il
Governo Caveri, il centro autonomista offre alla Valle la garanzia
di una visione seria e radicata nel nome di una tradizione
autonomista, federalista e rappresentativa del particolarismo
culturale e linguistico"
, e qui non abbiamo sentito parlare,
rispetto alle posizioni notorie del Popolo della Libertà sulle
questioni linguistiche, alcuni suoi esponenti o ormai non più suoi
esponenti...comunque si sono pronunciati in modo molto netto
rispetto alle ipocrisie linguistiche, non abbiamo sentito nulla
sulla quadratura di un cerchio politico-culturale, di un problema
di fondo che c'è e che va affrontato in quest'aula prima di varare
la nave!
Mentre gli altri schieramenti, il nostro e il vostro, detto per
inciso, quindi centro-sinistra e centro-destra per semplificare,
centro-sinistra autonomista e progressista e centro-destra
nazionale restano legati a decisioni prese a Roma e dunque dirette
dall'esterno in un'avvilente logica di centro-periferia, i nostri
movimenti politici hanno il cervello e il cuore nella nostra Valle.
Forse, per parafrasare un vostro esponente, hanno anche il
portafoglio in Valle, visto che il
maître chez nous
viene a
volte trasformato in
mettre chez nous
...ma questa è la
filosofia che avete sposato, cioè quella di essere totalmente
autonomi e svincolati dal legame nazionale, oppure siete ancora a
tutti gli effetti una forza nazionale in un quadro che, devo dire,
in questo momento a noi non pare dei più entusiasmanti. Non ci pare
entusiasmante perché - qui veniamo al succo della questione
politica - quella necessità tattica di dire: "risolviamo i
problemi", pragmatica per così dire, risolviamo i problemi, ci sono
dei vantaggi in un buon rapporto con il Governo romano, è secondo
noi una bubbola e la prova vivente di questa bubbola l'abbiamo
nelle Province autonome di Trento e Bolzano, che questa scelta di
sposarsi con il PdL non la fanno, e riescono a spuntare un regime
finanziario che ha consentito loro di avere meno danni di quelli
che abbiamo avuto noi! Non apriamo qui le discussioni lunghe e
approfondite che abbiamo fatto sul nuovo regime finanziario, di cui
alcune parti sono sicuramente molto, molto importanti e utili anche
per la Regione, ma le stesse cose le hanno ottenute loro senza fare
il passo politico di "un salto della quaglia", perché così
tecnicamente si chiama il passaggio verso una sponda diversa, verso
in questo caso una sponda di maggioranza.
Il sapore di fondo del ricatto politico, del baratto lo sentiamo
fortemente, e non è un sapore che amiamo! Non lo amiamo come
persone che fanno politica essenzialmente e fondamentalmente in un
quadro regionale, partendo dall'idea forte dell'autonomia, e che
non si ritrova in un negoziato che ci vede subalterni, vede la
Valle subalterna ad una logica romana. E soprattutto, ma ditemi
colleghi del PdL, avete sbandierato il vessillo liberaldemocratico
e continuate a fare del liberalismo una vostra bandiera, avete
sentito una parola, una da parte del Presidente della Regione che
desse un avallo di una mezza idea, di un accenno di simpatia per un
approccio di questo genere? Io francamente no! È una desolante -
devo dire - mancanza di attenzione, e metterei di più, di rispetto
nei confronti di un partenariato che comprendiamo possa essere
voluto e accettato, ma non è valorizzante per la vostra stessa
forza politica, salvo fare un apparentamento che di valoriale ha
poco, che è uno "scambio di favori" secondo la logica che a suo
tempo Mattei, Presidente dell'ENI, dichiarava di utilizzo dei
partiti come taxi. Abbiamo bisogno oggi del taxi romano, del taxi
azzurro, ci serve questo, pagheremo la corsa...non la si paga qui,
non la si paga qui, perché da quello che ho sentito c'è la corretta
disponibilità del collega Zucchi a rimettere - e ha rimesso - il
proprio mandato al Consiglio sulla Presidenza della commissione, ma
- se non intuiamo male il disegno - il PdL esce dimezzato sul piano
dei numeri e della presenza negli organi consiliari! Cioè: i valori
non li porta a casa, la rappresentanza in Consiglio la perde...che
cosa resta sul tavolo? Questo ci stiamo chiedendo, molto
n
aïvement
forse, ma crediamo che sia questo il succo
della questione: cosa vi spinge a fare questo passo? Ne sapremo di
più nel dibattito e trarremo le conclusioni dopo.
Per altro verso capiamo l'utilità tattica di avere una gamba in
più di questo tavolo, ma rileviamo - e questo lo rileverà poi la
storia, piccola storia, quasi la cronaca della nostra Regione - che
qui c'è una frattura storica nell'autonomismo valdostano, una
frattura pesantissima. Poi la storia oggi ci sta dicendo che in
questi giorni si vuole addirittura rimettere in discussione anche
pezzi consolidati della nostra Costituzione, ma non vogliamo
esasperare i toni e gli argomenti...noi crediamo che ci sia una
scelta particolarmente infelice, in questo momento, nel celebrare
questo matrimonio. Nel momento peggiore del berlusconismo
decadente, andare a sottoscrivere questo accordo da parte degli
autonomisti, della base del movimento unionista, della Stella
Alpina, della Fédération, non ci pare che sia una scelta
particolarmente felice. Vero è che non è una scelta unanime, perché
vivaddio siamo in una democrazia nella quale ha avuto eco anche una
certa resistenza interna, un certo dissenso, sia nel mondo
giovanile che nelle correnti politiche, non tutta l'Union si
rispecchia nella corrente vincitrice del 2003, quella capeggiata
dall'Assessore Marguerettaz. Evidentemente c'è anche qualche altra
parte dell'Union e anche di altre forze politiche, della Stella
Alpina, che non ha amato, ma non in termini personali, eccetera,
non ha amato perché ritiene questa scelta fondamentalmente
sbagliata, inopportuna, nel momento e anche nel fondo della
questione.
C'è una nuova curiosa compagine che si sta delineando, nella
quale l'unico che si muove con brillante agilità è la Fédération, e
in particolare il suo Capogruppo La Torre, a cui non possiamo non
riservare un attimo di attenzione, non personale, per il ruolo di
pontiere che si è ricavato, di doppio pontiere: pontiere nei
confronti del PdL, che oggi formalmente entra in maggioranza, e
pontiere in corso d'opera nei confronti della Lega Nord, a cui sta
spalancando le porte, perché nella pancia di questo accordo c'è
anche - come ogni buon cavallo di Troia - qualcos'altro, e questo
qualcos'altro è tutto questo insieme, che d'altra parte è
esplicitato molto puntualmente anche in dichiarazioni politiche,
non abbiamo omesso di sottolinearlo che il
"fora di ball"
a
noi non pare la migliore soluzione politica e umana, umanitaria ad
un problema di drammatica portata come quello che abbiamo di
fronte. Ma devo dire che dalle ronde in poi è una vicenda continua
di questo ammiccamento verso la parte nella quale credo si
riconosca in modo deteriore l'autonomismo, cioè la parte peggiore
sul piano proprio dei riflessi, degli istinti più bassi. Mi
rammarico che i colleghi, che stimo e che so avere un senso anche
del limite, della misura e delle istituzioni, si facciano portavoce
di queste istanze! La Stella Alpina stessa, se possiamo
permetterci, anticipiamo un po' dei temi, di discussioni, non mi
pare che abbia stappato lo champagne per questo ingresso in
maggioranza! La sindrome dell'amante trascurata è una pessima
sindrome, perché fa covare dei risentimenti che non devono esserci
in una sana coalizione politica. Credo che intelligentemente molti
esponenti della Stella Alpina capiscano tutto il danno che porta un
allargamento non richiesto, non necessario, non richiesto dalla
coalizione, perché il Presidente Rollandin...
(interruzione del Presidente della Regione, fuori
microfono)
...Presidente Rollandin, lanciamo la pesca...la pesca è già
aperta e lei il suo tonnetto lo sta già portando a casa...e lasci
qualche piccola sardina anche agli altri, che vuole! No, no,
guardi, l'allargamento non è stato richiesto, lei stesso lo ha
detto d'altra parte: noi abbiamo accolto la proposta, ci siamo
limitati a dire di sì, proprio sgarbati da dire di no, non saremmo
mai, a parte quei cattivi, brutti, sporchi nell'altro angolo, ma
nei confronti...insomma, un'offerta di questo genere non può
proprio essere rimandata; abbiamo fatto il possibile, tutti i
convenevoli, abbiamo preso tempo, eccetera, come si fa a tavola
quando: vuole ancora?, ma no, no...adesso però siamo costretti,
chiudiamo. Ma questo sta creando e creerà una situazione che
abbiamo già conosciuto: vent'anni fa, ci fu già qualcuno - che era
seduto lì, all'ultima sedia di questo angolo - che venne ad offrire
l'adesione libera e spontanea del Partito Socialista Italiano alla
maggioranza regionale, anche lì non richiesta, anche lì non si
poteva dire di no, ma qualche piccolo scricchiolio si è sentito nei
mesi successivi e poi, nel 1990, sul piano politico fu un po' più
impattante la vicenda! Ma perché? Perché le maggioranze larghe,
onestamente, questa è politica conosciuta, sono dei luoghi dove non
ci si riconosce bene dal punto di vista delle proprie
responsabilità e del proprio ruolo.
Si allarga per delle esigenze che non sono, secondo noi, di
primaria importanza, cade l'alibi definitivamente rispetto a
"ni
droite, ni gauche"
, qui è a destra tutta, ma in modo
assolutamente certificato, bollato e quindi l'Union Valdôtaine
assume finalmente, dico "finalmente", questa Union Valdôtaine, un
connotato di movimento autonomista di centro-destra, non
esageriamo, di centro-destra, perché non lascia più spazio ad
equivoci. Ha un'arena regionale nella quale il 70 percento degli
eletti sono di area autonomista, fa delle scelte diverse, fa delle
scelte di alleanza non momentanea, ma strategica ci pare, almeno
così auspica il nostro collega Lattanzi nei confronti della destra.
C'erano altri partenariati possibili, ma soprattutto non c'era
un'esigenza, non c'era un'urgenza, perché in questi ultimi mesi non
mi pare siano mancati i numeri, salvo andare a fare delle letture
un po' maliziose sul fatto che ci si voglia liberare dai
condizionamenti politici di questa forza, di quell'altra forza, di
questa componente interna, di questa corrente o di quell'altra, ma
non ci pareva che ci fosse un'urgenza...non l'avremmo messa, noi,
sul piano delle priorità.
Quindi, Presidente Rollandin, ci dispiace di non avere sul
tavolo qualcosa, voglio anticipare in una parola il senso, ma ne
dirà sicuramente meglio di me il collega Donzel che interverrà più
tardi. Noi ci chiediamo: se il contenuto dei programmi elettorali
presentati nel 2008 era divergente in modo clamoroso, se le
indicazioni programmatiche espresse da ciascuno erano così
divergenti, se è comunque dovere di ciascuno di noi, maggioranza o
opposizione, fare il bene della Valle e portare qui quello che si
può portare in qualsiasi momento, le forze politiche hanno legami
nazionali, portarlo generosamente sul tavolo della Regione e non in
modo strumentale per ottenere di forza un passaggio, ma se questa
situazione si riassume in un'assenza di pregnanti motivi politici
per una diversa configurazione dell'attuale maggioranza, posto che
non ci sono state elezioni, posto che non ci sono sul tavolo le
dimissioni del Presidente della Regione, né minacciate né
effettive, la nostra richiesta è semplicemente esplicitata in un
ordine del giorno, che si esprima una valutazione non positiva sul
nuovo assetto proposto dal Presidente della Regione. Grazie, chiedo
scusa di avere sforato di qualche minuto.
Presidente -
Grazie, Consigliere Louvin. Con questo credo
di chiudere i lavori; auguro a tutti buon appetito. Il Consiglio
riprenderà alle ore 15,30.
La seduta è tolta.
---
La seduta termina alle ore 12,56.
