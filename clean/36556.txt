Classificazione
AGRICOLTURA



Oggetto del Consiglio n. 617 del 17 luglio 2014 - Resoconto
OGGETTO N. 617/XIV- Approvazione della proposta di programma
di sviluppo rurale della Valle d'Aosta 2014/2020 cofinanziato dal
Fondo europeo agricolo per lo sviluppo rurale e dal Fondo di
rotazione statale. (Reiezione di un ordine del giorno)
Presidente
- Qualcuno del Governo per la presentazione?
La parola all'Assessore Testolin.
Testolin (UV)
- Grazie Presidente.
Come già emerso più volte in questa mattinata, siamo a
sottolineare come l'attuale situazione finanziaria complessiva a
livello nazionale e regionale ci imponga di analizzare le risorse
messe a disposizione dalla Comunità europea e dallo Stato italiano,
oltre a quelle messe in campo dalla nostra Regione in un'ottica
diversa rispetto al passato. In un contesto generale di forte
contrazione delle risorse pubbliche, il piano di sviluppo rurale
2014-2020 rappresenta oggi per la nostra Regione il principale
strumento a supporto della politica agricola, forestale e per lo
sviluppo del territorio montano. Le risorse proprie della Regione,
che nel passato hanno fortemente sostenuto le politiche del
settore, negli ultimi anni hanno subito un calo importante e
progressivo, tanto che il prossimo PSR dovrà cercare di rispondere,
rispetto al passato, a maggiori fabbisogni identificando nuovi
equilibri. Un contributo importante all'interno del ribilanciamento
delle risorse complessive del settore potrà arrivare dalla
trasformazione della politica agricola comunitaria nel suo
complesso. La revisione del primo pilastro della PAC determinerà, a
partire dal 2015, un progressivo aumento dei pagamenti diretti per
il nostro territorio regionale. Tale aumento dei pagamenti, al di
là delle legittime e comuni perplessità sulle procedure
tecnico-operative che gli agricoltori dovranno attivare per
accedere al premio, è una conseguenza del maggiore peso acquisito a
livello comunitario dall'agricoltura estensiva che caratterizza
l'agricoltura delle zone di montagna come la nostra, nelle
ripartizioni dei fondi dedicati, appunto, al primo pilastro della
PAC. Tale aumento di risorse a regime contribuirà a compensare
quelle risorse aggiuntive che i bilanci della Regione, a differenza
dello scorso settennio, non permettono più di allocare. Le risorse
che verranno messe in gioco tramite il PSR dovranno
complessivamente dare delle risposte ai bisogni della nostra
agricoltura e del nostro territorio attraverso il rispetto e la
coerenza con quelli che sono i tre obiettivi trasversali stabiliti
ed indicati dal regolamento comunitario:
"l'incremento della
competitività dei settori agricolo, forestale ed agroalimentare; lo
sviluppo dei settori agricolo, forestale ed agroalimentare più
equilibrato dal punto di vista della distribuzione territoriale e
più sostenibile dal punto di vista ambientale e climatico; la
crescita economica e sociale delle zone rurali regionali"
. Tali
obiettivi generali dello sviluppo rurale sono poi declinati in sei
priorità, che sono assolutamente state contemplate all'interno del
PSR della Valle d'Aosta, tali priorità sono:
"promuovere il
trasferimento di conoscenze e l'innovazione nel settore agricolo e
forestale e nelle zone rurali; potenziare la competitività
dell'agricoltura in tutte le sue forme e la redditività delle
aziende agricole; promuovere l'organizzazione della filiera
agroalimentare e la gestione dei rischi nel settore agricolo;
preservare, ripristinare e valorizzare gli ecosistemi dipendenti
dall'agricoltura e dalle foreste; incentivare l'uso efficiente
delle risorse ed il passaggio ad un'economia a basse emissioni di
carbonio e resiliente al clima nel settore agroalimentare e
forestale; adoperarsi per l'inclusione sociale, la riduzione della
povertà e lo sviluppo economico nelle zone rurali"
.
Nel rispetto delle indicazioni delle priorità dell'Unione
europea ed in coerenza con l'accordo di partenariato, cioè di quel
documento fondamentale previsto dai regolamenti europei che impone
e definisce una linea strategica nazionale e, conseguentemente,
anche regionale, la Valle d'Aosta ha definito le priorità e le
modalità di impiego dei fondi strutturali europei per il periodo
2014-2020, in seguito alla determinazione ed alla valutazione dei
propri fabbisogni e ha identificato una linea di intervento in
ambito agricolo, agroalimentare e forestale. La strategia di
sviluppo rurale della nostra regione deriva dalle linee guida
tracciate dalla strategia complessiva "VdA 2020" e ricerca un
giusto equilibrio tra la continuità di attività e misure già
adottate in passato con azioni ed approcci innovativi, con
l'obiettivo di creare i presupposti per una crescita equilibrata
del settore, cercando, pur con un calo complessivo delle risorse
pubbliche, di rispondere ai bisogni e alle istanze dei settori
agricolo e forestale e favorendo gli interventi in ambito rurale,
sostenendo lo sviluppo locale di tipo partecipativo. Questi sono
gli obiettivi prioritari della strategia del PSR 2014-2020 della
Valle d'Aosta:
"mantenere il tessuto agricolo sul territorio
regionale, migliorando la competitività delle aziende agricole;
garantire la tutela dell'ambiente e del paesaggio; incrementare la
qualità e il valore aggiunto delle produzioni, con particolare
attenzione al prodotto fontina; assegnare particolare attenzione e
priorità ai giovani agricoltori e al ricambio generazionale;
diversificare le produzioni agricole e le attività aziendali;
promuovere lo sviluppo locale di tipo partecipativo"
.
In merito al primo obiettivo:
"mantenere il tessuto agricolo
sul territorio regionale, migliorando la competitività delle
aziende agricole"
, si evidenzia come, in un contesto di
progressiva riduzione del numero di aziende agricole, qualsiasi
intervento pubblico che promuova lo sviluppo competitivo non può
prescindere dal garantire il mantenimento del tessuto agricolo sul
territorio. Ne consegue che il primo obiettivo prioritario è
perseguito, in primis, garantendo un livello reddituale sufficiente
agli agricoltori, attraverso la compensazione degli svantaggi
naturali determinati dal territorio montano, attraverso opportune
indennità compensative a favore degli agricoltori delle zone
montane. Contribuiscono al sostegno del reddito i premi derivanti
dalla riformata applicazione del primo pilastro che nella nuova
programmazione, come già precedentemente evidenziato, attribuisce
un maggior peso all'agricoltura estensiva e, in particolare, alle
superfici prato-pascolative e prevede, inoltre, un premio
accoppiato per le vacche da latte che risulta maggiorato per le
zone di montagna. In un panorama costituito da piccole e
piccolissime aziende a carattere familiare, l'obiettivo di
rafforzare la competitività passa anche attraverso il sostegno ad
una migliore strutturazione delle aziende stesse, attraverso
investimenti aziendali ed investimenti per la trasformazione e
commercializzazione dei prodotti agricoli. In maniera trasversale
contribuiscono al primo obiettivo prioritario anche le azioni di
formazione, di consulenza aziendale e di cooperazione, volte a
migliorare le competenze gestionali degli operatori e, per i
settori minori, anche le competenze tecniche.
Per quanto riguarda l'obiettivo 2:
"garantire la tutela
dell'ambiente e del paesaggio"
, nella logica di salvaguardia
del patrimonio naturale ed ambientale, si iscrivono le misure
agro-climatico-ambientali, che contribuiscono, in generale, alla
riduzione degli input chimici in agricoltura e, nel quadro della
zootecnia, al mantenimento del carico animale corretto sulle
superfici prato-pascolative, a garanzia della gestione ottimale
delle superfici foraggere da cui dipende la produzione dei
principali beni pubblici ambientali, ma anche paesaggistici e
culturali. In maniera generale, l'auspicato aumento della
competitività non deve dunque andare a detrimento delle
tradizionali pratiche estensive di produzione che caratterizzano
l'agricoltura di montagna. La sostenibilità ambientale, infatti,
oltre ad essere un obiettivo prioritario, deve essere il filo
conduttore che caratterizza trasversalmente tutte le azioni
presenti nel programma, sostenibilità che si identifica, in via
principale, nella conservazione di pratiche tradizionali di
allevamento e di coltivazione, ma anche nella promozione
dell'agricoltura biologica. Con quest'obiettivo la misura è stata
implementata in seguito alle valutazioni emerse nei confronti con
il partenariato. La fragilità del territorio, testimoniata da
rischi idrogeologici elevati, è alla base delle misure forestali
per il loro fondamentale ruolo di prevenzione e protezione, a cui
si aggiungono gli interventi volti a migliorare l'efficienza
dell'importante rete irrigua esistente e, di conseguenza, a ridurre
ed ottimizzare l'utilizzo della risorsa acqua. A questo si
aggiungono gli investimenti non produttivi volti al mantenimento
della biodiversità, alla tutela del paesaggio agrario montano ed
alla prevenzione dei dissesti di versante. Le risorse programmate
in quest'ambito, seppure non molto elevate, se ben indirizzate,
potranno permettere interventi puntuali importanti.
In merito all'obiettivo 3: "mantenere la qualità ed incrementare
il valore aggiunto delle produzioni con particolare attenzione al
prodotto fontina", si sottolinea come, al fine di assicurare la
sostenibilità delle imprese in un contesto di montagna, saranno
quindi confermate le attività di supporto e di aiuto al
mantenimento ed al miglioramento della qualità, parallelamente ad
attività di controllo stringente della medesima. Assistenza e
controllo sono anche finalizzate ad una maggiore
responsabilizzazione dei produttori e a supportare azioni di
segmentazione e di differenziazione del prodotto. Nella filiera
lattiero-casearia, nell'ottica di favorire le rese produttive e
migliorare la qualità dei prodotti che ne derivano, in particolare
della fontina DOP, si inseriscono gli interventi mirati al
miglioramento del benessere animale. La misura intende premiare gli
allevatori che si impegnano a mantenere elevati standard di
benessere degli animali, legati principalmente alla corretta
gestione della lettiera ed alla tradizionale pratica della
monticazione in alpeggio. Le risorse, compatibilmente alle
disponibilità complessive, sono state aumentate rispetto ad una
stima iniziale in coerenza con un'esigenza condivisa di incentivare
la suddetta pratica della monticazione. La promozione dei prodotti
è un altro tassello importante per favorire la chiusura dei cicli
di produzione con un'adeguata presentazione degli stessi sul
mercato. Per la promozione saranno attivate per il settore
vitivinicolo anche gli strumenti specifici previsti nel quadro
dell'OCM vino. Sono determinanti in quest'ambito formazione e
servizi di consulenza, i quali, benché incidenti direttamente
sull'obiettivo di competitività giocano un ruolo determinante per
l'identificazione di tecniche e processi funzionali non solo al
miglioramento della qualità del prodotto, ma anche ad una sua
adeguata valorizzazione e commercializzazione, valorizzazione che
passa in un contesto montano ad alto valore naturale attraverso un
rafforzamento del legame tra prodotto e territorio. In questo senso
un'attenzione particolare sarà dedicata all'applicazione
dell'identificazione facoltativa "Prodotto di montagna", prevista
nel "pacchetto qualità" del regolamento europeo. Contribuisce ad
un'accresciuta remunerazione delle imprese produttrici anche
l'accorciamento della filiera e la promozione dei mercati
locali.
Per l'obiettivo 4:
"assegnare particolare attenzione e
priorità ai giovani agricoltori e al ricambio generazionale"
,
nell'ambito di quest'obiettivo prioritario, il premio di
insediamento per i giovani agricoltori presenta un'importante
novità rispetto al passato, ovvero l'attivazione di uno sportello
unico per la raccolta e la gestione congiunta delle diverse domande
di aiuto che devono essere inserite ed illustrate nel piano
aziendale funzionale all'insediamento. L'iniziativa nasce per dare
risposta ai bisogni di semplificazione amministrativa e
burocratica, assicurando un maggiore coordinamento delle
tempistiche e nelle modalità di erogazione dei sostegni per
aumentarne l'efficacia. Nell'ottica del mantenimento del tessuto
sociale nelle aree più marginali, è previsto un premio aggiuntivo
per gli insediamenti singoli o di nuclei familiari in aree depresse
o in via di abbandono. In modo trasversale le iniziative di
formazione rivolte ai giovani agricoltori hanno il duplice effetto
di orientare e sostenere le scelte in sede di primo insediamento,
prima, e ad approfondire conoscenze e competenze specifiche in una
logica di formazione continua, poi.
In merito all'obiettivo 5:
"diversificare le produzioni
agricole e le attività aziendali"
, com'è emerso dalle analisi
di contesto, in una realtà di piccole imprese agricole con
possibilità colturali spesso limitate, tanto la diversificazione
delle produzioni quanto la diversificazione delle attività
contribuiscono a migliorare l'allocazione dei fattori produttivi.
Si evidenziano in tal senso i buoni risultati registrati da colture
di relativamente recente introduzione quali, in particolare, i
piccoli frutti e le erbe officinali, settori da promuovere per il
ruolo che possono rivestire nel quadro dell'agricoltura di montagna
sia per la vocazionalità del territorio, sia per le scarse
alternative che le zone montane presentano. Rispetto allo sviluppo
di attività connesse a quelle agricole, un ruolo fondamentale è
giocato dalla famiglia: la manodopera familiare, su cui si basa il
sistema agricolo valdostano, trova nelle attività remunerative
alternative a quella agricola vera e propria una nuova opportunità
di reddito, che contribuisce in modo sostanziale alla sostenibilità
stessa delle aziende. In una regione a forte attrattività
turistica, l'obiettivo è di rafforzare in particolare le sinergie
tra turismo ed agricoltura per l'ulteriore sviluppo di specifiche
attività integrative di ospitalità agrituristica, offerta diretta
ad un pubblico in crescita interessato alla scoperta del
territorio, ai suoi prodotti e alla sua storia.
Per quanto riguarda l'obiettivo 6:
"promuovere lo sviluppo
locale di tipo partecipativo"
, l'ultimo obiettivo prioritario è
di rafforzare e mantenere un tessuto sociale vitale nelle aree
rurali particolarmente marginali sul territorio, promuovendo
dinamiche di sviluppo sostenibili sul lungo periodo. Rispetto alle
passate programmazioni, attraverso il metodo LEADER sarà perseguito
e rafforzato l'approccio integrato e multisettoriale, che si
sostanzierà nella messa in rete di attori ed iniziative a livello
locale. Pur nel quadro di una gestione monofondo dello sviluppo
locale partecipativo, finanziato direttamente solo dal FEASR,
un'attenzione specifica sarà riservata a favorire l'integrazione e
il coordinamento con i diversi programmi operativi cofinanziati
dall'Unione europea interessanti la Valle d'Aosta, così com'è già
stato sottolineato in precedenza per gli altri due piani. In linea
con le previsioni dell'accordo di partenariato, attraverso
l'approccio LEADER, i GAL potranno attivare, nelle strategie di
sviluppo locale, fino a tre ambiti tematici tra quelli identificati
dall'Autorità di gestione. Gli stessi dovranno essere fortemente
integrati tra loro in un'ottica di concentrazione per risultati
concreti e misurabili. Tali ambiti tematici riguardano: il turismo
sostenibile, la valorizzazione dei beni culturali e del patrimonio
artistico legato al territorio, l'accesso ai servizi pubblici
essenziali, lo sviluppo e l'innovazione delle filiere e dei sistemi
produttivi locali, la riqualificazione urbana con la creazione di
servizi e spazi inclusivi per la comunità. Per quanto riguarda gli
interventi dei GAL, credo che l'attenzione dovrà essere rivolta il
più possibile a linee strategiche non dispersive, con
l'identificazione di progetti e strategie semplici che possano
creare vero valore aggiunto per i territori interessati: poche e
mirate azioni di investimento attorno alle quali far ruotare
progetti che abbiano una ricaduta turistica, sociale, culturale,
ambientale ed economica sui nostri territori.
Il PSR valdostano vale finanziariamente circa 138.700.000 euro,
che dovranno dare una risposta agli obiettivi prioritari
precedentemente tracciati, al fine di sostenere, in continuità con
quanto fatto nella precedente programmazione, il reddito
all'attività agricola, garantendo un'adeguata compensazione dei
redditi agricoli, ma cercando contestualmente il miglioramento
competitivo delle stesse aziende, cercando altresì di incentivare
all'interno del comparto un indispensabile ricambio generazionale,
affiancato ad una ricerca costante del miglioramento della qualità
dei prodotti agricoli del territorio e puntando sul loro sempre
maggiore utilizzo e commercializzazione soprattutto in ambito
locale. Le scelte che hanno portato alla redazione del PSR che oggi
siamo chiamati ad approvare sono sicuramente scelte di compromesso,
dettate da una situazione finanziaria complessiva, che ci porta a
dover ricomprendere all'interno di questo documento di
programmazione tutta una serie di misure che precedentemente nella
nostra regione venivano finanziate con risorse regionali.
Nell'analisi complessiva - che esula dall'approvazione di questo
documento, ma dalla quale, evidentemente non si può prescindere, e
ne siamo tutti consapevoli - si sottolinea con chiarezza come le
risorse regionali proprie impiegate per il finanziamento di leggi
specifiche di settore ed allocate per gli investimenti fuori dal
contesto del PSR, che nello scorso settennio hanno garantito un
sostegno importante agli investimenti, al momento non ci sono più.
Tale concetto è stato già bene illustrato in sede di approvazione
di bilancio di previsione e ribadito più volte in questa stessa
aula ogniqualvolta si sono lamentate delle carenze finanziarie a
sostegno del settore agricolo come di altri settori. I bilanci
regionali, almeno quelli del prossimo futuro, non saranno più in
grado di contribuire come in passato a finanziare a fondo perso
l'infrastrutturazione. Tale sostegno sarà garantito dalle risorse a
disposizione del PSR destinate a tale fabbisogno affiancate da un
sistema di fondi di rotazione regionali, che contribuiranno a
garantire mutui a sostegno di una forma agevolata di accesso al
credito per chi nel settore agricolo vorrà continuare ad investire
con convinzione e con delle prospettive di crescita e di
redditività.
In coerenza con quanto enunciato in precedenza, le risorse a
disposizione del PSR 2014-2020 troveranno nelle voci principali il
seguente collocamento - andrò ad elencare quelli che sono gli
interventi più importanti, trascurando le attività considerate più
marginali percentualmente -: circa 2.100.000 euro destinati ai
regimi di qualità dei prodotti agricoli ed alimentari, pari ad una
percentuale di circa l'1,50 percento; 29.100.000 euro saranno gli
investimenti in immobilizzazioni materiali, pari a circa il 21
percento; 4.300.000 euro saranno invece destinati in parte
all'insediamento dei giovani agricoltori, in parte agli
investimenti per la creazione e per lo sviluppo di attività
agrituristiche ricomprese nello sviluppo delle aziende agricole e
delle imprese; 5.100.000 saranno destinati ad investimenti nello
sviluppo delle aree forestali e nel miglioramento della redditività
delle foreste, pari ad un 3,7 percento; i pagamenti agroambientali
e climatici saranno di 28.600.000 euro, pari a circa il 20,6
percento; all'agricoltura biologica sarà destinato circa il 2
percento con un importo intorno ai 2.500.000 euro; le indennità a
favore degli agricoltori nelle zone montane saranno 46.000.000 di
euro, impiegati su questa misura, pari al 33,2 percento dell'intero
programma; per i pagamenti per il benessere animale, saranno
stanziati 10.000.000 di euro, pari al 7,2 percento del programma;
per le azioni LEADER, ovvero quelle destinate allo sviluppo locale
partecipativo, saranno destinati 7.000.000 di euro, pari al 5
percento, che, peraltro, è la percentuale minima imputabile al
programma su questa misura.
L'attuale allocazione delle risorse sulle varie misure è, come
si è cercato di specificare in precedenza, la risposta alle
priorità strategiche evidenziate dalle analisi di contesto e da
scelte che hanno cercato di tenere il più possibile conto delle
istanze delle associazioni di categoria e degli interlocutori
interessati, con i quali ci si è confrontati fino alle ultimissime
fasi di redazione del piano finanziario del PSR. Si è cercato
dunque di costruire con le risorse a disposizione un PSR
equilibrato che prevede un insieme eterogeneo di misure che, per
certi versi, rispecchia le tante peculiarità della nostra regione.
Tale ventaglio di misure è finalizzato a creare opportunità
diversificate di interventi che, tempo per tempo, la politica potrà
attivare sul territorio a seconda delle esigenze prioritarie che si
presenteranno. Si ricorda come, sebbene i lavori propedeutici alla
preparazione del programma siano iniziati oltre due anni or sono
con le prime fasi di analisi e di valutazione, oltre che di
consultazione partenariale, solo negli ultimi mesi, in seguito
all'emanazione da parte della Commissione europea dei regolamenti -
che è avvenuta nel dicembre del 2013 - e degli atti applicativi -
alcuni dei quali sono ancora in attesa di pubblicazione -, si sia
riusciti ad entrare nel merito della stesura definitiva del
programma stesso. I tempi ristretti e i lavori complessi e
concitati non hanno forse permesso un'analisi nel complesso più
approfondita come si sarebbe voluto fare, anche se poi le maggiori
osservazioni scaturite dal confronto con il partenariato sono
ricadute quasi esclusivamente sul piano finanziario.
Si è dunque cercato, nel rispetto dell'osservazione del lavoro
di tutti coloro che a vario titolo hanno partecipato alla stesura
del piano, di trovare una soluzione di compromesso seria ed
aderente il più possibile alle esigenze del mondo agricolo e rurale
della nostra regione, una stesura che anche tecnicamente propone
alla Commissione europea delle soluzioni innovative dal punto di
vista gestionale. Dalla Commissione europea si attendono poi le
osservazioni, al fine di poter giungere, con l'ultimazione
dell'iter, all'approvazione del programma entro la fine dell'anno,
in modo da poter evidentemente partire nel 2015 con questo nuovo
piano di sviluppo.
Pur consci che il limite di qualsiasi scelta politica
attualmente adottabile sia condizionato da una situazione di
risorse disponibili, che è cronicamente inferiore a quella che si
vorrebbe, si reputa comunque di aver lavorato con serietà al fine
della predisposizione del programma in oggetto e ci tengo dunque a
ringraziare tutti coloro che, con interventi anche critici,
osservazioni, segnalazioni e condivisioni, hanno collaborato alla
realizzazione dello stesso. Un grazie alla commissione consiliare
per il
tour de force
che ha effettuato al fine di rispettare
le tempistiche di presentazione del piano stesso, che, lo ricordo,
vede nel prossimo 22 giugno il termine ultimo per la sua
presentazione a Bruxelles. Infine, un grazie particolare per il
lavoro svolto da dirigenti e funzionari dell'Assessorato, perché
ognuno, per quanto di propria competenza, ha cercato di portare il
proprio personale e fattivo contributo alla stesura di questo
programma. Merci.
Presidente
- Grazie Assessore. La parola al collega
Nogara.
Nogara (UVP) -
Merci Président.
Mi scusi, Assessore, non vorrei essere sgarbato, ma mi aspettavo
un qualcosa di più dalla sua relazione, perché la relazione che
abbiamo ascoltato è la relazione che lei ci ha portato in
commissione la prima volta che ci siamo incontrati, più o meno... A
parte questo, noi siamo tutti d'accordo e non c'è dubbio
sull'importanza e l'aiuto che lo strumento del PSR dà al mondo
agricolo valdostano e fortunatamente c'è quest'aiuto, cioè un
insieme di aiuti dallo Stato, dalla Regione e dall'Europa.
Ringrazio anch'io, ringrazio il lavoro dei dirigenti che lo hanno
sviluppato e che in tempi ristretti l'hanno illustrato in III
Commissione e parlo di dirigenti - e qui voglio fare un inciso - e
non del Coordinatore, che è apparso una volta e che d'altronde non
ha neanche aperto bocca, non è intervenuto, ecco, sarebbe
importante capire il ruolo di questo funzionario, che dovrebbe
essere l'artefice di scelte, un vulcano di idee, eh, per cercare di
risolvere i problemi, ma risolvere i problemi non solo del PSR,
perché, per i problemi del PSR, i soldi sono quelli, ma i problemi
che tutti i giorni il mondo agricolo valdostano sta passando...ma
stendiamo un velo pietoso su questa vicenda che in questo momento
non c'entra con la discussione.
Tornando al PSR, io quando l'ho sentita parlare, Assessore, mi
sono venute in mente due sole valutazioni: una valutazione tecnica,
che è la valutazione su come è stato costruito il piano del PSR e
una valutazione politica. Vorrei fare un piccolo inciso
soprattutto...lascio probabilmente ad altri parlare sulle
valutazioni tecniche, ma vorrei dire due cose: vede, Assessore,
come ho già avuto modo di dirle anche in commissione, qui si è
spacciato...e continuo a dire che fortunatamente ci sono questi
soldi, ma si sono spacciati tanti soldi che in questi sette anni si
dovranno usare per l'agricoltura della Valle d'Aosta, però non si è
detto a quanto abbiamo...non dico a quanto abbiamo rinunciato, ma
quanto l'Amministrazione regionale dal suo bilancio non mette più
per il mondo agricolo valdostano e questo è molto importante. Io
capisco che c'è una grandissima crisi, capisco tutto, ma la gente
che sta lavorando adesso nel mondo agricolo valdostano deve sapere
a quello che va incontro! Lei allora mi parla di primo pilastro,
che sembra la risoluzione di tutti i problemi, lo sa benissimo
anche lei, tra l'altro, che i primi tre anni del primo pilastro ci
saranno pochi soldi, è vero che andrà in crescendo, però sono tutti
dei punti interrogativi, non sono delle certezze. Lei lo sa
benissimo, il primo pilastro c'è sempre stato, nel primo pilastro
ci sono dei titoli, dei titoli a seconda di quello che si coltiva,
di quello che si produce. Le aziende valdostane che avevano aderito
al primo pilastro sono 1.000 su 3.500 aziende, rimangono 2.000
aziende che non avevano richiesto niente, perché non conveniva
neanche fare la domanda per quello che si prendeva, adesso la
politica europea giustamente dice di portare più o meno sullo
stesso livello tutti i titoli che possono essere..."io coltivo il
mais", "io ho i pascoli in alpeggio", questo però...ci sono delle
regole, le regole del primo pilastro...per prendere i contributi,
bisogna essere iscritti al primo pilastro da almeno...come si dice?
due campagne, allora vorrei capire queste aziende che, poi si
iscrivono quando poi prenderanno questi soldi e come li prenderanno
e per il nostro mondo agricolo in questo momento...il mondo
agricolo valdostano ha bisogno adesso di questi soldi. Ho
apprezzato lo sforzo dei dirigenti che nell'ultima commissione ci
hanno detto che andranno a Bruxelles a proporre il fatto di
invertire la tendenza, cioè a portare nei primi tre anni, che sono
gli anni critici, più soldi e poi calare in seguito, dicendoci
anche che non sanno dove si andrà a finire per una cosa del genere,
perché non è mai successo, non c'è mai stata una richiesta del
genere.
Lei poi mi ha fatto anche tutto l'esempio delle vacche da latte,
allora le vacche da latte...intanto per la zona di montagna sono
stati stanziati 10 milioni di euro, zone di montagna, penso che lei
lo sappia...praticamente tutte le regioni d'Italia sono considerate
zone di montagna, c'è solo l'Umbria, che ha qualcosa che non è zona
di montagna. Qua è lo spartirsi quello che rimane, nel senso...qui
si mettono 10 milioni di euro, bisogna vedere quanti partecipano,
quante vacche ci saranno e poi facciamo i conti alla fine, ma io
quello che voglio...la
ratio
di quello che le sto dicendo è
che tutte le cose che ha portato lei come cose che dovrebbero
arricchire i nostri agricoltori sono tutti dei grandissimi punti
interrogativi, che non danno nessuna certezza alle aziende
valdostane.
Parlando invece dell'aspetto politico, l'aspetto politico sono
le scelte che fate voi come Governo regionale. È chiaro che noi, io
qua ho...ah no, prima di passare a questo, voglio ancora dirle una
cosa tecnica. Lei ci ha parlato degli obiettivi prioritari, noi
abbiamo stabilito sei obiettivi prioritari nel PSR, ecco, io sono
andato a vedermi anche gli obiettivi prioritari di diverse Regioni
italiane, per esempio, perché nessuno ci obbligava a prendere sei
obiettivi prioritari, potevano anche essere tre, come l'hanno presi
la maggior parte delle altre Regioni, io sono andato a vedermi la
Lombardia e altre Regioni, hanno tre obiettivi prioritari. Quando
però si prendono tre obiettivi, ci si deve credere negli obiettivi,
perché, se lei mi parla di diversificazione e mi mette l'1,83
percento, mi deve spiegare che obiettivo prioritario è questo,
ecco. Come le dicevo, nessuno ci ha obbligato a metterne sei,
magari se ne potevano mettere tre e non in mille rivoli portare i
soldi che abbiamo come PSR, visto che, come la relazione che ha
fatto lei, questi saranno gli unici soldi che ci saranno per i
prossimi sette anni per l'agricoltura. Ecco, con un'affermazione
del genere - e qua torno al discorso politico - probabilmente si
sancisce la fine e la morte di moltissime aziende agricole qui in
Valle d'Aosta e vi spiego anche perché...e qui non è che sono conti
che ho fatto io così a tavolino, sono conti reali che sono stati
presi da...allora, nell'altro settennio, dal 2007 al 2013, mettendo
anche in mezzo i soldi dei consorzi, questo devo dirlo,
nell'agricoltura sono stati impegnati 348 milioni e 300 mila euro,
noi adesso come adesso ce ne troviamo 138. Io allora ho fatto anche
un altro calcolo: con tutti i paletti che sono stati messi, per
esempio, quei paletti delle altitudini, delle pendenze, sono state
fatte delle cose anche per giustificare il fatto che si danno meno
soldi. Teoricamente, per il discorso che ha fatto lei, gli
agricoltori, gli allevatori valdostani in questi anni qualcosa in
più dovrebbero prendere, con tutte le migliorie per la montagna,
per la monticazione, per i prodotti, eccetera, invece, facendo due
calcoli, bisogna avere il massimo del "giochino" che è stato messo
in piedi. Io ho fatto un calcolo, bisogna avere almeno una
settantina di capi, bisogna essere sopra i 1.200 metri e bisogna
avere il terreno tutto pendenza sopra il 30 percento, allora, sì,
qualcosa in più prendi, ma chi è nella Bassa Valle, che è sotto i
700 metri, che ha il terreno piatto e ha 20 bestie o 25 capi arriva
anche a prendere 10 mila euro di meno, e questa non è una cosa che
mi invento, basta fare i calcoli, la matematica è questa... Prima
si prendevano circa 600 euro ad ettaro, questi 600 euro ad ettaro
adesso non sono 600 euro ad ettaro in crescendo, ma sono 600 euro
ad ettaro al ribasso. Se a qualcuno nei prossimi anni, a qualche
allevatore e a qualche agricoltore gli va bene prende i 600 ad
ettaro, sennò sicuramente ne prende sempre di meno.
Ora, veniamo, come avevo detto, al discorso politico. Noi poi,
come Governo regionale...mi pare che con i soldi che avete
impegnato in tutti questi anni per l'agricoltura...credevate nel
progetto dell'agricoltura, anche perché io vedo e penso sia
lampante per tutti che l'agricoltura è molto legata al turismo, non
solo per il mantenimento del territorio, ma per l'enogastronomia,
per tutto quello che è collegato e io vi dico giustamente
l'Amministrazione regionale ha impegnato tantissimo, è giusto che
sia stato così. Ci ritroviamo, per esempio, con tutto...i
fabbricati rurali e soprattutto negli alpeggi...io direi che adesso
è il momento di dire: "quello che abbiamo fatto dovevamo fare", ci
sono tante cose che si possono discutere su cui ci troviamo
d'accordo, però dovete essere d'accordo voi anche su questa cosa
qua, che se almeno...io ho fatto un conto che per quello che
era...chiamiamolo il verde agricolo, in Valle d'Aosta
andavano...erano necessari circa 16 milioni di euro all'anno,
adesso come adesso, ho guardato, ce ne saranno circa 11, almeno
questo...bisogna cercare di colmare, bisogna pensare di arrivare
con un intervento dal bilancio regionale.
Io adesso anticipo un po' quella che sarà la mia presentazione
dell'ordine del giorno, ma anche con fondi di rotazione aiutare
queste persone in questo momento, perché l'agricoltore,
l'allevatore non chiedono più a fondo perso, chiedono un aiuto che
è anche quello di un mutuo, un mutuo chiaramente a tasso agevolato.
Se però noi non andiamo in questa direzione, noi sanciamo...si
sancisce in questo momento la morte di numerosissime aziende
agricole, perché adesso come adesso chi...perché in fondo sono
stati spronati fino adesso ad aprire un'azienda, a fare un mutuo
per la stalla, a fare il mutuo per comprare gli attrezzi agricoli.
Se adesso noi li lasciamo in mutande, mi spiegate come fanno ad
andare avanti? Abbiamo dei problemi enormi per i pagamenti del
verde agricolo, ce n'è sempre una: "e la domanda non è stata
presentata", "le mucche erano troppe", "le mucche erano poche", "si
è sbagliato nel verde", ecco. È ora di mettere un po' di ordine in
queste cose. Ormai qui per il costo del latte e per quello che
è...la gente, gli agricoltori vivono sul verde agricolo, in più gli
mettiamo ancora questi paletti della pendenza, dell'altitudine, ci
sono problemi adesso per calcolare queste cose, se gli aggiungiamo
ancora altri problemi, con quelli che ci sono, io non so queste
domande alla fine dove andranno a finire! Io ho parlato con diversi
allevatori...o agricoltori, quello che è, si trovano in grosse
difficoltà, ma non per colpa loro, hanno presentato delle domande
ai CAA, all'AREA, spariscono, non sono state inserite, non vengono
pagati, allora bisognerebbe fare un po' di chiarezza finalmente su
queste cose...che non c'è.
Adesso poi mi recupero...sono d'accordo con quanto ha detto il
Presidente prima, su quella che è la montagna, perché in fondo
nessuno si rende conto che cosa vuol dire lavorare, ma in tutti i
settori, si è sempre sentito della sanità, quello che è difficile
il lavoro, nelle valli e tutto, ma per la montagna io penso...non è
che vi vengo a dire novità, e voi lo sapete benissimo, se qui non
si mettono dei soldi del bilancio regionale, anche lei, Presidente,
può dirmi quello che vuole dei fondi europei, non ce la fanno, non
si va avanti, questa è una priorità.
Su quello poi che è stato il tecnico...per come è stato fatto
questo piano di sviluppo rurale, non...ci sarà qualcosa per carità!
Mi viene in mente, per esempio, il fatto dei muretti...e poi
bisogna pensare che tutte le cifre che ha detto sono per sette
anni, cioè non è che sono all'anno...ci sono 900.000 euro per i
muretti a secco di tutta la Valle. Mi sembra allora una cosa un
po'...magari se si faceva una cosa mirata, per dire - adesso io le
dico una stupidaggine -: facciamo a Donnas tutti i muri delle
vigne, quello perché ha un senso, io voglio recuperare quella zona,
incominciamo dai muretti, ecco, ma queste sono piccolezze, la
coperta è cortissima, adesso alla fine, dopo le puntualizzazioni
anche che vi hanno fatto le parti sindacali, avete fatto dei
cambiamenti all'interno, la cifra è sempre quella, cioè, sì, avete
agevolato qualcuno di più, qualcuno di meno, ecco, io una
cosa...eppure parlo del mio settore, che ho sempre difeso e tutto,
ma una cosa della forestale...per esempio, non è mai successo che
nel PSR anche l'Amministrazione regionale potesse entrare nel
finanziamento per prendere dei contributi. Se si devono fare delle
piste, se si deve fare qualcosa, mi sembra giustificato che, invece
di prenderli nel PSR, se li prendano dal bilancio regionale o
sennò...mi sembra un po' tirata la cosa, ormai si spera e si
riversa tutto nel PSR, ecco, su questo si può discutere.
Altre cose me le sono segnate, ce ne sono tantissime, mancano
degli obiettivi prioritari, in questi anni, secondo me, si è fatto
tantissimo sostegno, si è fatto tanto sostegno per l'agricoltura,
però assolutamente di sviluppo non se n'è creato, probabilmente è
uno sbaglio che è stato fatto, nostro, chiamiamolo come volete,
però ci si è solo limitati a dare dei sostegni, ad aiutare, ma non
ad aiutare tutte queste aziende agricole a crescere e a
svilupparsi. Io spero che voi abbiate capito come...l'approccio che
ho fatto...qui non si chiedono delle cose fuori dal mondo, si
richiede solo di mantenere lo stesso
status
almeno di prima,
ma pensate che con tutti i soldi che sono stati investiti fuori dal
PSR dall'Amministrazione regionale...il mondo agricolo aveva dei
problemi, figuratevi se qua non mettiamo più neanche una lira, dove
andiamo a finire! Grazie.
Si dà atto che dalle ore 17 assume la presidenza il
Vicepresidente Lanièce.
Lanièce (Presidente) -
Ha chiesto la parola il
Consigliere Segretario Roscio, ne ha la facoltà.
Roscio (ALPE) -
Grazie Presidente.
Alcune considerazioni, anche se penso che mi dovrò ripetere,
perché alcune cose le ha già anticipate il collega Nogara. Ho
ascoltato la relazione più tecnica che politica dell'Assessore, ma
effettivamente devo dare atto che il percorso in commissione è
stato intenso visti i tempi ristretti appunto per via delle
scadenze ravvicinate e sono state fatte diverse audizioni, sono
stati auditi i tecnici dell'Assessorato, le categorie, allevatori,
la Coldiretti, le sezioni ambientaliste, un po' tutti i portatori
di interesse. Tutti hanno portato delle suggestioni interessanti,
anche a noi della commissione, particolarmente interessante è stata
l'audizione con i valutatori, che hanno fatto la valutazione
ex
ante
del piano.
Due brevi considerazioni sul piano in generale. Effettivamente è
un piano di quasi 140 milioni di euro, ma va detto che è
distribuito in sette anni, quindi sembrano molti soldi, ma, in
realtà, sono 20 milioni all'anno, non una cifra mostruosa. Quello
che è emerso è che le misure sono ben quattordici e in alcuni casi
è stato fatto osservare proprio dai valutatori come spesso queste
misure siano un po' ridondanti, nel senso che si richiamano una con
l'altra, che forse potevano essere accorpate. Alcune sono
addirittura simboliche, perché, al di là dell'idea, laddove poi il
finanziamento è pari allo 0,5-0,6 percento, diventa più una
polverizzazione, un contentino che un investimento significativo.
Non so, faccio alcuni esempi: per il ripristino delle foreste, ci
sono 100 mila euro in sette anni, ma, per la conversione alle
pratiche biologiche, siamo sempre su quelle cifre, quindi
difficilmente si potrà dare seguito a veramente chi vuole
intraprendere queste iniziative, sono più che altro cose
simboliche. Anche la compensazione forestale per chi ricade in
Natura 2000
, sono 40 mila euro in sette anni, quindi cifre
veramente irrisorie. Ci sono invece alcune misure che fanno la
parte del leone nel piano, anche se il leone, com'è stato detto, è
un po' "sdentato" per via della ristrettezza delle disponibilità e
sono le cose come gli investimenti ancora in immobilizzazioni
materiali, i pagamenti agroambientali climatici, le indennità che
fanno un pacchetto che da solo occupa circa il 75 percento di tutto
il PSR, quindi una parte consistente.
Venendo ad un'analisi più generale, sembra che questo piano sia
un piano conservativo per la sua grande maggioranza degli
interventi e un po' piacione per alcuni interventi
spot
qua
e là, ma con veramente pochissime risorse. L'impressione è che si
tenti di replicare un modello come negli anni passati, però con le
risorse ridotte. Ho sentito dire dall'Assessore che ci sarà un
piano di politiche agricole comunitarie che risponderà al posto
della Regione e il collega Nogara ha già fatto osservare che
difficilmente si riuscirà a rispondere nella stessa maniera. Penso
che la legge 32, che è stata citata più volte, probabilmente
rispondeva in maniera molto più potente rispetto a quello che potrà
fare il PAC. Sebbene la coperta - ormai è stato detto in tutte le
salse - si riconosce che sia corta e sebbene ormai sia evidente che
le risorse europee sono praticamente le uniche rimaste...e ci sono
alcune criticità che sono emerse nel corso delle audizioni, per
esempio, i portatori di interesse hanno ribadito più volte che
laddove, per esempio, si è condiviso il principio di partenza, poi
molto meno si è riusciti a poter dire la propria opinione
nell'esplicitazione delle misure, nel senso che alcuni principi
sono stati condivisi, ma poi non hanno trovato la logica
conseguenza. Una è già stata ricordata: la suddivisione dei
pagamenti rispetto a fasce altimetriche e pendenze, e il principio
è corretto, perché è giusto incentivare chi fa l'attività con
pendenze e in quota, peccato che poi, quando io vado a finanziare e
vado a fare le proiezioni, com'è stato fatto, per esempio, da
Coldiretti, che ce l'ha fornito, si vede che, in realtà, tutto
questo si traduce in una diminuzione dei soldi che vanno agli
allevatori, che fanno...salvo avere condizioni estreme, questa è
una cosa che ci è stata consegnata con delle proiezioni nero su
bianco. Il principio quindi è condivisibile, ma nella realtà si
parla di tagli e quei 600 euro ad ettaro famosi non li prenderà più
nessuno o perlomeno li prenderà solo una ristrettissima parte dei
lavoratori.
Una cosa che viene da chiedere è...si tenta di replicare il
modello Valle d'Aosta, forse con l'idea che il modello Valle
d'Aosta fosse il migliore dei modelli possibili, che è anche
possibile, ma allora qui sorge una contraddizione forte. Se il
Governo e l'Assessore ritengono che il modello Valle d'Aosta fosse
il migliore dei modelli possibili, allora serviva l'impegno
politico per trovare dei finanziamenti che andassero oltre a quelli
dell'Europa, con l'impegno politico nel bilancio regionale per
riuscire a continuare in qualche modo a mantenere anche non...come
chiedono i portatori di interessi...non chiedono di avere dei
contributi in conto capitale, cioè a pioggia, chiedono di avere dei
fondi di rotazione, cioè di avere dei mutui per cui possano
riuscire a fare degli investimenti per compensare quelle difficoltà
che chi fa agricoltura in montagna ha in più rispetto a chi fa
agricoltura in pianura. Questo se si credeva nella politica, che è
stata fatta fino ad ieri, perché c'è una fortissima discontinuità,
se io facessi un grafico, vedrei che c'è un crollo rispetto a
prima. Se invece la realtà è mutata e c'è consapevolezza che la
realtà è mutata e le prospettive future sono diverse, quindi le
prospettive future sono tutte agganciate alle politiche agricole
europee, forse bisogna avere il coraggio di fare delle scelte
politiche più forti. Bisogna avere il coraggio, per esempio, di
riorganizzare tutto il sistema per rispondere a chi opera in quel
settore per semplificargli la vita e per riuscire a far fronte
anche con le risorse dell'Assessorato ai nuovi scenari - e poi
ritorneremo su quello -, perché se io tento di mantenere solo un
modello che ormai la realtà mi dice che è passato, è come se mi
mettessi a fare più o meno il custode di un cimitero, insomma, non
è che faccio sviluppo in qualche modo!
Che cosa proponiamo di fare? Beh, siccome ormai sembra
abbastanza evidente che tutto ricade nell'ambito delle risorse
europee, forse bisognerebbe cercare di capire che bisogna far
fronte a procedure che diventeranno sempre più complesse e "sempre
più complesse" vuol dire che l'accesso ai finanziamenti sarà più
complicato per chi vorrà ottenerli. Siccome dovrebbe essere compito
prioritario dell'Assessorato cercare di rispondere alle reali
necessità di chi opera nel settore, forse quello che è già stato
anticipato dal collega Nogara, cioè una riorganizzazione
complessiva dell'Assessorato in termini di servizi, in termini di
giusta informazione, di assistenza dovrebbe essere messa in campo,
pensata e programmata per il prossimo futuro immediato e alcune
cose sono già state ricordate, come il primo pilastro della
PAC.
Un'altra questione che non è ancora stata citata è la capacità
di poter spendere i soldi, perché non si ricorda che, se non
riusciamo a spendere i soldi, rischiamo di perdere l'ultima parte
del finanziamento europeo, che potrebbe voler dire circa 10 milioni
di risorse in meno rispetto alle poche che abbiamo se l'Assessorato
non riesce a mettere in piedi un'organizzazione tale da riuscire ad
andare avanti con i progetti. Ci sono alcune misure, come quelle di
Natura 2000
, che non sono state utilizzate nel passato piano
e che rischiano di essere sottoutilizzate, ma per una mera mancanza
di conoscenza degli operatori del settore e per una difficoltà
delle procedure da mettere in piedi.
Sulla cooperazione è stato detto, dai valutatori...c'è un minimo
investimento, ma soprattutto la cosa importante è che bisogna
cercare di far cambiare mentalità a chi opera nel settore, nel
senso che non si potrà più finanziare il singolo, ma si potrà
andare a finanziare chi fa rete, chi fa...chi si mette insieme per
riuscire a produrre sempre meglio e con risorse ridotte. Ci sono
procedure più complicate che la Valle d'Aosta non può mutuare
tout court
da realtà più grandi, questo l'ha ricordato anche
il Presidente, è stato detto anche in commissione dalle
associazioni ambientaliste e potrebbe essere interessante, per
esempio, fare una
task force
per andare a valutare gli
interventi grandi per la Valle d'Aosta, ma piccoli per il resto del
mondo, diciamo, quindi una piccola unità interna che possa andare a
valutare, magari composta da...come dire? professionalità che già
esistono: un geologo, un agronomo, un biologo, che possano andare a
valutare i singoli piani per evitare dei disastri, come sono
successi...per esempio, quello di Nus, che è stato riconosciuto da
tutti come essere un intervento piuttosto impattante di
riordino...qualcosa di snello a costo zero e molto rapido, e
addirittura ci potrebbe essere l'idea finalmente di accorpare,
ridurre le spese, ottimizzare e liberare le risorse. È stata già
ricordata, per esempio, la questione dei GAL, anche l'Assessore
l'ha ricordato, abbiamo finanziato il minimo indispensabile, ma per
due GAL forse potevate fare il passo avanti e pensare che la Valle
d'Aosta, piccola com'è, poteva averne uno solo e quindi liberare
alcune risorse e limitarsi a quello. Da un lato, quindi abbiamo
l'Europa, dall'altro, se si crede che il modello valdostano non
deve essere tutto abbandonato, non ci si può limitare ad avere solo
i fondi europei, bisogna - penso che questo principio sia
riconosciuto da tutti - pensare che chi fa attività agricola in
montagna, forestale in montagna, l'allevamento in montagna abbia
delle diversità rispetto a chi fa le stesse attività in pianura,
perché abbiamo minori guadagni e maggiori oneri, quindi serve
compensare chi fa queste attività per poter mantenere, com'è stato
detto, un livello ambientale elevato. Bisogna allora per forza
trovare delle risorse regionali, non per forza con i contributi,
come era stato fatto in passato, ma puntando, per esempio, com'è
stato richiesto dalle categorie, ai conti interesse, puntando non
tanto ad incrementare la qualità dei prodotti che già viene
riconosciuta, ma quanto a migliorare la commercializzazione,
migliorare il loro marketing; è forse una cosa su cui noi siamo
ancora piuttosto scarsi, basti pensare alle fontine che
giacciono.
Vado a concludere. Se si pensa quindi che il piano di sviluppo
rurale della Valle d'Aosta non sia solo una mera applicazione
tecnica fatta da qualche dirigente e rispetto ad indirizzi che dà
l'Unione europea, ma vogliamo anche avere una parte noi come
valdostani per dare degli indirizzi, bisogna mettere in campo
quelle due o tre iniziative che si possono fare, due o tre forti
scelte politiche per riuscire a dare il nostro valore aggiunto a
questo piano, e qui chiediamo veramente l'impegno in primis
dell'Assessore e in seconda battuta di tutto il Governo.
Grazie.
Presidente -
Grazie. Ha chiesto la parola il collega
Borrello, ne ha la facoltà.
Borrello (SA) -
Grazie Presidente.
Quest'intervento è necessario per dare un contributo rispetto a
quest'ulteriore piano programmatico, il terzo che discutiamo oggi,
un progetto importante per la ripartizione dei fondi, che avranno
sicuramente degli impatti positivi su tutto il territorio
valdostano. Io suddividerò il mio intervento in due parti: la prima
facendo un'analisi dal punto di vista procedurale; la seconda parte
più di carattere generale, facendo un'analisi senza entrare nel
dettaglio numerico, come hanno già fatto i colleghi che hanno
analizzato con il sottoscritto in commissione quelli sono i dati
che ci sono stati prodotti. Innanzitutto devo dire che nell'ultimo
mese la commissione che ho l'onore di presiedere ha lavorato in
maniera intensa e devo ringraziare in prima battuta l'Assessore
Testolin per la disponibilità e la prego di allargarla a tutti i
suoi uffici, perché il lavoro prodotto è stato fatto in un percorso
di tempo decisamente ridotto. Parallelamente ritengo opportuno
ringraziare in maniera ufficiale tutta la commissione per la
disponibilità ad incontrarsi in maniera continuativa anche con
delle date ravvicinate, in modo tale da poter affrontare la
tematica.
Voglio solo ricordare che in queste settimane - ripeto - molte
intense abbiamo avuto la possibilità di audire nell'ordine
ovviamente i rappresentanti del Governo con tutta la struttura, poi
abbiamo prodotto tutta una serie di audizioni per andare a sentire
e a percepire quelle che sono le sensibilità del tessuto sociale ed
economico della Valle d'Aosta, abbiamo audito le associazioni di
categoria, le cooperative e i consorzi di settore, abbiamo avuto la
possibilità di audire i rappresentanti di Legambiente e in ultimo,
ma non in ordine di importanza, anche i professionisti che hanno
prodotto i documenti
ex ante
. Tutte queste audizioni e tutti
questi approfondimenti sono stati necessari per cercare di metterci
nelle condizioni di poter meglio comprendere questo documento, che,
come avete detto voi negli interventi precedenti, è un documento
importante, al di là degli aspetti di ripartizione tecnica, è una
sorta di nuova incentivazione rispetto a questo settore per noi
molto importante. Questi incontri hanno permesso anche di aumentare
quello che è il confronto tra il Governo e le associazioni di
categoria, che si sono nuovamente incontrati e bisogna dire che,
proprio in virtù anche del lavoro svolto in commissione, alcune
delle istanze prodotte dalle associazioni di categoria sono state
recepite dal Governo, ovviamente in un contesto - permettetemi il
termine - di saldi invariati, cioè all'interno dei capitoli, una
sorta di spostamento per andare a soddisfare alcune delle richieste
che le associazioni di categoria avevano prodotto all'interno della
commissione. Questo, secondo me, al di là degli schieramenti
politici, è un lavoro sicuramente proficuo, vuol dire che abbiamo
studiato bene il dossier, cercando di portare il nostro contributo,
ringrazio veramente tutti i componenti della commissione e
l'Assessore.
L'importanza dell'approvazione del piano programmatico di
indirizzo per quanto riguarda lo sviluppo rurale ha sicuramente una
motivazione legata all'aspetto economico, quindi una ripartizione
dei fondi, ma non possiamo andare a non analizzare quella che è
l'analisi di contesto che è stata prodotta negli atti, che ci fa
capire quanto questo settore sia importante per la Valle d'Aosta e
quanto sia importante garantire la tutela di questo settore
all'interno del nostro territorio. L'intero territorio regionale
presenta dei forti caratteri di ruralità, con delle caratteristiche
morfologiche come ha anticipato il collega Roscio, io direi anche
dal punto di vista geologico e idrogeologico, che devono essere
monitorate in maniera continuativa e questo monitoraggio lo possono
fare solo le persone che vivono il territorio in modo tale da poter
evitare tutti quegli avvenimenti e quegli eventi parossistici che
potrebbero creare delle problematiche non solo dal punto di vista
economico, ma anche dal punto di vista della sicurezza, questo è un
elemento importante per quanto riguarda la tutela del territorio.
Questo è evidente...la Valle d'Aosta ha un territorio impegnativo
per natura orografica, tenendo conto che, per quanto riguarda la
maggior parte della popolazione delle imprese, questa risiede per
il 70 percento nell'asse centrale. È da qui l'importanza di
sostenere l'attività agricola e zootecnica, soprattutto perché
largamente diffusa nelle aree marginali, in modo tale da poter
determinare un presidio territoriale e un mantenimento delle
comunità locali periferiche. Una regione come la nostra, una
regione montana ha un patrimonio naturale ed ambientale che deve
essere difeso con dei forti caratteri di qualità, che noi dobbiamo
cercare di mantenere a livello elevato.
Come ho già detto, come si può salvaguardare il territorio, come
si può salvaguardare questo patrimonio? Lo si può fare
prioritariamente attraverso l'agricoltura, andando a valorizzare
quella che è la vocazione naturale dei valdostani di tutela del
territorio, attraverso il mantenimento di quella pratica che è
insita nella natura dei valdostani. L'ultimo censimento ha
delineato come il tessuto imprenditoriale agricolo sia costituito
in gran parte da aziende piccole, anzi di piccolissime dimensioni,
a carattere familiare e a conduzione diretta, noi dobbiamo cercare
di tutelare queste realtà. Da qui l'analisi rispetto al piano
presentato dalla Giunta alla commissione consiliare competente, è
un piano che consta di un investimento complessivo di 138 milioni,
suddivisi in un settennio, con la valorizzazione di tutta una serie
di obiettivi prioritari, gli obiettivi prioritari sono...sei
obiettivi prioritari che devono essere ovviamente concretizzati nel
corso di questo settennio, non sto a ripeterli perché già il
collega Nogara li ha enunciati nel suo precedente intervento.
Per concludere questo mio - ripeto - breve contributo al
dibattito, tengo a dire che in un tempo di difficoltà economica
dichiarata, in un contesto di crisi come quello che stiamo vivendo,
questo programma tende a garantire la salvaguardia dell'esistente
impianto rurale della Valle d'Aosta.
Presidente -
Grazie. Sempre in discussione generale, c'è
qualche altro collega che intende prendere la parola? Se non vi
sono altre richieste di intervento, chiudo la discussione...la
parola al collega Grosjean, ne ha facoltà.
Grosjean (UVP) -
Merci Monsieur le Président.
Bien, je voulais demander à tous si peut-être vendredi passé,
après le téléjournal de la Région vous avez eu un petit moment pour
regarder le programme de télévision
De vin en vin
. Notre
siège de la RAI a fait, à mon avis, un très joli programme et il a
commencé en parlant des vignobles de la Basse Vallée en nous
faisant admirer de proche, pour qui n'a jamais été dans les vignes,
les terrasses de Pont-Saint-Martin jusqu'à Montjovet, enfin toute
celle qu'on appelle la Basse Vallée, la région de production du
Picotendro. Un patrimoine je crois de la Vallée d'Aoste, de tous
les valdôtains, un travail qui a débuté dans le Moyen Âge, la
construction des murs à sec, la récupération de quelque mètre carré
de terrasses cultivées à vigne, peut-être même avec d'autres
cultures en alternance sous la vigne, des gens qui vraiment ont
vécu pour créer quelque chose de vraiment...comme je disais avant,
un patrimoine de tous les valdôtains. Malheureusement le tout est
en train d'être abandonné et je crois que s'il n'y aura pas une
volonté politique et administrative, elles seront perdues, mais en
bas il y a des maisons, des villages, il y a de grosses communes,
il y a des chemins, donc il y a de gros problèmes, et aujourd'hui
on discute du plan de développement rural.
La première question que je veux poser à l'Assesseur alors est:
quelles sont les mesures de développement pour cette région,
quelles sont les mesures de développement dans les autres secteurs.
Vedete, cari colleghi, a volte il titolo confonde: piano di
sviluppo rurale, ebbene, la mia conclusione non è che questo è un
piano di sviluppo rurale, non vedo misure di sviluppo. Vedete siamo
alla terza programmazione (2000-2006, 2007-2013, 2013-2020) e
dovremmo in questo momento incominciare a vedere i risultati delle
prime due programmazioni. Dovremmo poter dire: "tutti questi soldi
che abbiamo messo nell'agricoltura li abbiamo indirizzati in modo
corretto, li abbiamo controllati, abbiamo verificato tutto ciò che
gli agricoltori facevano con questi finanziamenti che gli abbiamo
dato". Troppo facile adesso dire: "gliene abbiamo dati troppi, i
contributi non servono, contributi a pioggia", e provate a fare gli
agricoltori, poi vedrete se queste parole vi suonano così
facilmente! Io credo che, purtroppo, non ci sia stata la
sensibilità di andare a verificare quello che stava succedendo.
Siamo qui a parlare di un nuovo piano di sviluppo, come dico il
terzo, e stiamo qui a dire che l'agricoltura è in crisi, che le
aziende stanno chiudendo, che le aziende non ce la fanno più. Noi
cosa proponiamo in alternativa in questo momento? Un piano che
diventa ancora più complicato, con tutte queste misure e misurine
di qualche 100 mila euro all'anno, perché se poi andiamo a dividere
in sette giustamente, ci sono tante di queste misure, che è chiaro,
mettendo tutto assieme 138 milioni di euro, sembra una grossa
cifra, ma, andando poi ad analizzare le misure, ci sono delle
misure che sono veramente quasi non percepibili per l'agricoltore.
Una volta sviluppato tutto il sistema intorno per arrivare poi a
percepire il contributo, non ce n'è più.
L'unica cosa di cui ho la certezza è che un agricoltore non sarà
più in grado di fare la domanda di contributo da solo, dovrà
prendersi un consulente, dovrà prendersi un geometra, fare tutti i
rilievi, perché adesso siamo arrivati al punto di dire che la Valle
d'Aosta non è più tutta montagna, ma la Valle d'Aosta è divisa in
un pezzo di pianura, sotto i 700 metri, un pezzo intermedio e un
pezzo di montagna dai 1.200 metri in su. Io credo che la Valle
d'Aosta debba essere considerata, come lo era, montagna a tutti gli
effetti, dal fondovalle sino alle punte delle nostre montagne. Se
un'azienda è situata a 695 metri e ha un po' di prati sotto e un
po' di prati sopra, ma vi siete chiesti che complicazione? Vi siete
chiesti che goduria per i controllori, che andranno a prendere
l'agricoltore e a dirgli: "caro qui sei a 32 percento di pendenza",
"no, sei a 28 percento, quindi è pianura", perché poi bisognerà
attuarle queste cose! Io so cosa vuol dire avere i controlli! E poi
si perde il 5 percento, il 3 percento, il 6 percento e alla fine si
aspetta, non si capisce più e abbiamo gente che è anni che aspetta
ancora il contributo della passata edizione del PSR, soldi che non
arrivano e non si capisce dove sono andati a finire, e noi andiamo
ancora a complicare di più, quindi non sarebbe stato più semplice
poche misure, ben precise, ma indirizzate veramente allo
sviluppo.
Ancora alcune riflessioni. L'Assessore prima ha accennato ai
giovani agricoltori, benissimo, continuiamo a fare giovani
agricoltori, ma non ci stiamo rendendo conto che ci sono gli
agricoltori non più giovani che stanno chiudendo, che sono in
crisi, che non sanno più cosa fare. Continuiamo a fare giovani
agricoltori, ma non gli diamo delle indicazioni in quali settori
vogliamo sviluppare, quale potrebbe essere un futuro per
l'agricoltura in Valle d'Aosta. Continuiamo ad investire in giovani
agricoltori nel settore zootecnico? Anche perché il piano di
sviluppo ha più misure nel settore zootecnico, quindi sarei
incentivato come giovane agricoltore ad andare in un settore dove
ci sono più prospettive di prendere contributi. Siamo sicuri che
sia la strategia giusta? Io ho qualche dubbio.
Un'altra riflessione sulla monticazione. Siamo sicuri con questo
piano di garantire ed incentivare la monticazione? Sapete cosa
rende di più oggi in zootecnia? Una grossa stalla vicino ad un
casello dell'autostrada, un po' di prati piani, fare latte da
vendere alla centrale e magari prendere anche dei contributi per il
benessere animale, perché faccia arrivare qualche camion di paglia
e la metto sotto, dietro alla stalla farò dei grandi mucchi di
letame, perché i pascoli e i prati saranno su in montagna, ma il
letame rimarrà in fondovalle. È questo che vogliamo sviluppare? E
se usciamo dalla Valle, le aziende agricole e zootecniche sono
fatte in questo modo. Macchine che producono latte, sessanta litri
al giorno, le nostre mucche non fanno sessanta litri al giorno, ma
ne fanno 18-20 quelle più produttive...hanno bisogno di vivere in
un altro modo, le terremo tutto l'anno attaccate alla catena in
fondovalle...credo che non sia questo il sistema di intravedere
un'agricoltura. Agli alpeggi andiamo addirittura a togliere il
limite dei 200 metri e quindi avremo delle riduzioni per quel che
riguarda...sì, è vero c'è una possibilità di 40 euro per capo
monticato, ma ho fatto i conti, diviso per numero di capi per anno,
purtroppo dobbiamo abbattere un po' di capi per arrivare ai 40 euro
per capo, perché non ce n'è abbastanza. È inutile quindi mettere
delle misure se poi non ci sono le coperture finanziarie, non sono
un grande matematico, ma la divisione e la moltiplicazione più o
meno arrivo ancora a farle...non c'è la copertura finanziaria,
quindi è inutile dire...quindi almeno ritornare a quella superficie
minima di 200 ettari che erano per gli alpeggi, al posto di andare
ancora a ridurre il quoziente di monticazione, questo mi
sembrerebbe il minimo.
Un altro problema grave da affrontare, che non sarebbe stato da
affrontare con il PSR, perché prima c'erano le leggi di settore, ma
visto che ormai non ci sono più e tutto deve essere legato al
PSR...sono le misure per le sistemazioni dei terreni. Siamo passati
da un'esagerazione all'altra, cioè con i consorzi di miglioramento
fondiario abbiamo fatto in tanti casi dei danni ai conduttori,
abbiamo fatto dei benefici ai proprietari dei terreni, che hanno
potuto chiedere ancora di più per l'affitto dei terreni e quindi
penalizzando ancora l'agricoltore. Intravediamo qualche possibilità
di favorire meglio, di favorire di più il coltivatore,
l'agricoltore direttamente e non...Presidente, le faccio poi se
vuole un resoconto preciso di quanti terreni sistemati dai consorzi
non vengono coltivati dai proprietari, ma sono in affitto o
sono...nella speranza che qualcuno li prenda in affitto...a prezzi
un po' più alti, perché è già tutto sistemato. Chi ne trae
vantaggio quindi non è l'agricoltore, ma bensì il proprietario del
fondo al quale non gliene frega niente dell'agricoltura.
Io credo che sarebbe ora - non so se ci sarà ancora un prossimo
piano di sviluppo, spero proprio di sì, gli anni passano poi
velocemente - di incominciare a studiare delle misure completamente
diverse. Gli agricoltori in questo momento chiedono semplicemente
una valorizzazione del prodotto finale. Nel settore zootecnico il
problema è il prezzo del latte. Tutte le misure quindi dovrebbero
essere incentivate a valorizzare il latte di qualità, quindi, se
uno fa un latte di qualità, dovremo arrivare ad incentivare questo
discorso e, incentivando il latte di qualità, andremo ad
incentivare tutta l'agricoltura, perché l'allevatore non avrà più
bisogno di avere un numero elevato di capi per poter sopravvivere
con i contributi a capo, perché ci sono anche dei contributi, tipo
il benessere animale, che è un
tot
per animale, c'è tutta
una serie di misure che sono ad animale, quindi ti portano
l'allevatore ad avere tanti animali e a gestirli poi come riesce.
Il problema, a mio avviso, quindi sarebbe di incominciare sin da
ora a pensare alla valorizzazione del prodotto, perché, sì,
parliamo di qualità, ma la qualità si fa solo toccando il
portafoglio, solo con i soldi, quindi se noi non si riesce a
trovare delle misure di incentivazione sulla qualità, credo che
sarà ben difficile. La misura del benessere animale la vedo...io
non sono principalmente un zootecnico, ma mi sembra quasi una presa
in giro per il settore, sì, sono soldi che arrivano, ma perché vuol
dire che c'è gente che tratta male gli animali, dobbiamo dargli un
premio se li trattano bene? Mi sembra un po' una presa in giro per
l'allevatore. Per tutti gli altri settori, diciamo, viticolo,
frutticolo, piante officinali, orticoltura, piccoli frutti, anche
qui bisognerà studiare qualcosa sulla qualità. Sì, lei, Assessore,
mi dice: "chilometro zero, mercato locale", ma non è immaginabile
che possiamo solo produrre per il nostro mercato locale, dovremo
anche pensare di poter vendere in modo un po' più diversificato,
poi, per carità, va bene poter vendere sul mercato locale.
Io ritengo che sia veramente il momento di mettere sotto torchio
i dirigenti, il personale dell'Assessorato e incominciare a
ragionare con una nuova ideologia, cioè produrre dei piani,
produrre dei sistemi che vadano veramente verso uno sviluppo, di
modo che magari tra cinque-sei anni, quando finirà questo piano,
potremo dire: "okay, con i soldi che abbiamo messo ci sono delle
aziende che sono cresciute e sono diventate autosufficienti,
camminano, fanno da traino per tutti", altrimenti, purtroppo, ci
toccherà cambiare nome al piano e lo chiameremo "piano di
sopravvivenza rurale", rimane sempre PSR, ma sarà di sopravvivenza,
e io lo vedo proprio in questo modo.
Presidente -
Ha chiesto la parola il collega Donzel, ne
ha la facoltà.
Donzel (PD-SIN.VDA)
- Grazie Presidente.
Ritorniamo sull'argomento dei finanziamenti europei, ma con una
taratura più specifica: quella che riguarda il piano di sviluppo
rurale e credo che bene abbiano fatto, come risulta dal dibattito,
i colleghi a chiedere la diversificazione del dibattito per dare
uno spazio particolare a quest'aspetto dei finanziamenti europei
vista l'importanza che essi hanno in relazione al settore
dell'agricoltura, perché quest'importanza...anche se andiamo a
vedere che l'incidenza dell'agricoltura nel PIL regionale sembra
poco significativa: si parla di meno del 2 percento, però questo è
un dato non veritiero dell'importanza del settore...perché se
andiamo a confrontare anche l'incidenza del settore agricolo sugli
altri PIL, a livello nazionale, internazionale, comunque vediamo
che questo è un settore che negli anni, in base ai calcoli generali
del PIL, risulta meno significativo, ma invece è estremamente
significativo in un territorio come quello valdostano, perché sono
molte le implicazioni che si legano ad uno sviluppo di questo
settore e ad un suo efficace funzionamento. Il nesso con l'attività
turistica è stringente, la qualità del paesaggio è spesso in Valle
d'Aosta qualità del paesaggio agricolo, perché sono enormi anche le
estensioni di pascolo e c'è una differenza enorme tra
l'attraversare con un sentiero, o ammirare un paesaggio, che è un
pascolo curato, piuttosto che attraversare un pascolo incolto e
degradato, per non parlare poi dell'impatto paesaggistico che hanno
poi le colture anche a lavoro intensivo, come possono essere quelle
frutticole o quelle che riguardano la viticoltura. Un'importanza
capitale quindi, un'importanza poi che ha anche una sua
fondamentale ricaduta di tipo culturale, perché all'interno di
questo mondo c'è un attaccamento a valori, alla cultura, ad
espressioni della nostra terra, la stessa capacità produttiva, di
produrre prodotti legati al territorio sia per quanto riguarda il
settore zootecnico, sia per quanto riguarda gli altri settori, è la
capacità anche di rappresentarci, con la capacità di essere capaci
di produrre e di avere dei prodotti di territorio, che
rappresentano il nostro modo di essere e la nostra terra.
È importantissimo quindi il ruolo che svolge questo settore e ci
rammarica assai apprendere direttamente dalle associazioni di
rappresentanza di questo settore che, per esempio, alcune misure
non sono state sufficienti. Nei documenti, che sicuramente,
Assessore, ha ricevuto e che le associazioni AREV, Coldiretti, CIA
le hanno presentato, c'è una chiara indicazione del fatto che,
nonostante le misure a sostegno delle razze in via di estinzione,
le razze protette, sia la castana e la valdostana pezzata nera, i
risultati non sono stati confortanti, in qualche modo quindi dei
segnali precisi per intervenire, che mi pare che in prima battuta
già siano raccolti dal PSR...ma a dire che il lavoro di sette anni
di nuovo ci porta a segnalare dei risultati che non sono stati
ottimali.
Devo dire che, con un certo rammarico e una certa sorpresa, ho
appreso in commissione che c'è una certa divaricazione di
prospettiva nel mondo agricolo tra la rappresentanza del mondo
zootecnico e la rappresentanza di altri settori: penso, per
esempio, alle dichiarazioni rilasciate dal rappresentante dei
viticoltori, che ha un po', secondo me, forse per scarsa conoscenza
degli altri settori, messo in discussione le misure adottate per la
zootecnia e devo dire che, secondo me, nell'ambiente agricolo
valdostano deve partire una grossa riflessione. La prima cosa sarà
un'azione di solidarietà reciproca tra settori e di collaborazione,
"contaminazione" reciproca per capirsi meglio, ma perché - mi sono
chiesto - si può arrivare in una situazione di questo tipo, a
sentire le contestazioni che sono state mosse, i dubbi espressi
dalle rappresentanze delle associazioni, anche qualche piccolo
diverbio non simpatico tra associazioni? Beh, la ragione è il
quantum
, bisogna dirci quanto perde questo settore in
termini di finanziamenti a sostegno. Basti pensare che l'intera
misura del
Top Up
, che andava ad implementare, cioè è la
Regione che implementava il piano di sviluppo rurale, cioè oltre 50
milioni di euro, sparisce, questi sono numeri: 50 milioni di euro
in meno. È chiaro che, quando ci si siede intorno ad un tavolo e si
dice: "qui ci sono 50 milioni di euro in meno", qualche domanda ce
la si deve porre.
Siccome molte delle misure nel settore agricolo...quello che in
questi anni ci siamo spesi a cercare di far capire, siccome c'era
un'ideologia che diceva: "si danno tantissimi soldi
all'agricoltura, tutti si arricchiscono facendo l'agricoltore", poi
ogni anno vai a vedere e ci sono delle aziende in meno, sono
sparite delle aziende agricole. Com'è possibile che con tutti
questi soldi le aziende spariscono? Sicuramente allora c'è la
motivazione dei soldi, probabilmente non dati in modo corretto e
mirato con consapevolezza, ma poi c'è tutta un'altra problematica:
c'è la problematica che, rispetto a questi enormi finanziamenti,
molti di questi finanziamenti andavano semplicemente a far
sopravvivere l'agricoltura di montagna. C'è una competizione
spietata nel settore agricolo, dove assolutamente dobbiamo
intraprendere un'azione di tutela del prodotto di montagna e siamo
lungi dal percorrere compiutamente questa strada. Oggi il
Presidente Rollandin faceva un accenno allo sforzo che si sta
facendo con le macroregioni alpine e mi fa piacere che, a distanza
di oltre sette-otto mesi, si cominci a riconoscere lo sforzo che
sta facendo in questa direzione l'Onorevole Borghi per sostenere le
ragioni dell'agricoltura di montagna, ma questo
gap
enorme
che c'è tra la sfida che c'è tra le grandi aziende agricole e
l'agricoltura di montagna rimane altissima. Allora i finanziamenti
erano il minimo necessario per sopravvivere, per poter mantenere in
piedi una conduzione agricola. Oggi siamo di fronte a dei tagli
pesantissimi che sono incrementati dal fatto che molte leggi
regionali specifiche, tipo la legge 32, non hanno più i
finanziamenti e quindi il nodo della questione è che ci sono
tantissime risorse in meno: questo è il primo punto. Poi che si
dica: "facciamo uno sforzo, abbiamo dovuto implementare qualcosa" e
che ci sia quest'aspettativa messianica di finanziamenti che
arriveranno sull'asse 1, dopo che però per anni ci siamo raccontati
- lo raccontava l'Assessore Isabellon - della difficoltà di poter
sfruttare le misure rispetto a quell'asse, rispetto alla nostra
realtà produttiva...ecco, questa è la preoccupazione di base.
Queste risorse quindi, rispetto a qualunque altro settore, sono
fortemente ridotte per quanto riguarda l'agricoltura: questo è il
punto di partenza del ragionamento su come poi verranno gestite le
risorse.
L'altro dato drammatico, per cui si fa un gran parlare dei
giovani agricoltori, lo si evince dal fatto che, oltre ad
essere...nonostante i grandissimi investimenti fatti, che non
attengono soltanto ad investimenti diretti, come qualcuno
crede...ma gli importanti riordini fondiari, se oggi alcuni
territori sono sicuramente ancora coltivabili, o mantengono una
capacità di minima resa agricola è dovuto allo sforzo straordinario
dei riordini fondiari, dell'irrigazione a pioggia, che tantissimi
hanno anche contrastato, ma se noi non avessimo l'irrigazione a
pioggia, me lo spiegate dove troveremmo il personale che, diciamo,
si occuperebbe di irrigare i campi con le vecchie tecniche? Quando
alle 2, alle 3 del mattino - non sono numeri campati per aria - si
deve andare per un'ora o tre quarti d'ora ad irrigare un campo?
Dove lo troviamo questo personale? Non ci sarebbe neanche. Ci
troviamo di fronte ad un dato sconcertante: i conduttori delle
aziende che hanno meno di 35 anni sono 276, pari al 7,77 percento,
dato ISTAT 2010; tra 35 e 54 anni: 1.250, il 35 per cento; quelli
che hanno più di 55 anni, il che vuol dire che c'è qualcuno che ne
ha addirittura 67, 68, cioè sono pensionati che hanno mantenuto
anche l'attività agricola, quindi abbiamo della gente...2.028
aziende nel 2010, pari al 57 percento. Queste sono aziende che
chiuderanno se non riusciamo a costruire dei meccanismi che possano
creare il ricambio aziendale, che possano creare la possibilità di
ritornare, perché guardate che la possibilità di partire da zero
per creare un'azienda agricola, che è un po' il mito che io ho
visto anche in alcuni giovani - che mi ha anche appassionato e ho
cercato di seguire - è veramente un mito. Sono enormi i
finanziamenti che servono oggi per fare impresa, in qualunque
settore: frutticultura, viticultura e zootecnia, tant'è che tutti
quelli che...i rappresentanti di queste associazioni vengono e
dicono che hanno bisogno di essere sostenuti. Molto interessante è
che nel settore della viticultura si sia detto che loro sono
disponibili anche a rinunciare a certe misure, a contributi
diretti, ma in cambio di avere un sostegno forte rispetto ai
finanziamenti, perché l'acquisto delle tecnologie necessarie per
fare, appunto, un ottimo prodotto...sono tecnologie costose, sono
tecnologie che hanno dei costi rilevanti, quindi servono dei
finanziamenti, siano questi erogati in forma diretta o siano
erogati in forma indiretta, altrimenti sarà veramente di nuovo
impostare un piano che, come quello dei precedenti sette anni, si
chiuderà con dei numeri negativi. Meno bovini, quindi è diminuito
il numero dei bovini, è diminuito il numero delle aziende
nonostante questa mole immensa di investimenti. Adesso abbiamo meno
soldi da investire e abbiamo degli obiettivi ancora più alti da
raggiungere, quindi la sfida è difficilissima: toccare una misura,
come cercavano anche di spiegare dei colleghi prima, scatena,
ovviamente, delle reazioni a catena non indifferenti.
Gli allevatori hanno proposto di sostenere il più possibile le
razze in via di estinzione, è un provvedimento anche questo che
risponde ai numeri, ad un dato numerico. La razza pezzata nera
ormai è veramente ormai vicina all'estinzione. Ci sono meno razze
pezzate nere valdostane che balene, a questo punto, nonostante le
balene...cioè questo è un dato oggettivo, è una vera e propria
rarità questo tipo di bovina sul nostro territorio. Il problema più
delicato è che gli allevatori, a differenza di quello che si pensa,
come peraltro gli agricoltori, negli altri settori, hanno fatto dei
passi da gigante rispetto alla produttività, perché, se noi andiamo
a vedere la quantità di fontina prodotta, noi vediamo che
sostanzialmente, nonostante il calo del bestiame, la fontina ha gli
stessi numeri di produzione, quindi il tonnellaggio prodotto è
sempre quello. Vuol dire che gli stessi animali producono molto di
più, cioè i nostri allevatori sono costretti a "stressare" - tra
virgolette - i loro animali per poter riuscire ad avere un reddito,
e questo comporta anche delle alterazioni alle volte nel modo di
condurre delle aziende, bisogna produrre 365 giorni all'anno,
quindi gli animali hanno, per esempio, un periodo di pausa di
lattazione sempre più ridotto. Si cerca di spingere al massimo la
produzione di questi animali, sapendo che però sono animali che non
hanno una vocazione esclusiva per la produzione del latte.
È ovvio quindi che, se noi accettiamo l'idea che i nostri
animali non montichino più, è ovvio che, come già fa qualche
allevatore per conto suo...una frisona produce anche tre-quattro
volte quello che produce una nostra bovina autoctona, quindi è
chiaro che la sfida non è possibile. Bene si fa se si va ad
incentivare la monticazione, perché significa rispondere ad aspetti
culturali, ma non solo, ad aspetti di qualità del prodotto, perché
lo sappiamo che la fontina d'alpeggio ha una sua specificità e
dovrebbe essere sempre più valorizzata, quindi bene si fa a
sfruttare questa cosa, perché anche la superficie degli alpeggi è
enorme, è una risorsa, un patrimonio importante che dobbiamo
valorizzare, lo dobbiamo valorizzare se riusciamo a valorizzare il
prodotto...e preciso che quel tipo di spazio fisico non è
sfruttabile in altri modi, cioè non è che possiamo dire: "pianto
delle patate a 2.000 metri", cioè se si scelse già nel passato di
sfruttare quegli immensi spazi attraverso questo tipo di
sfruttamento, cioè quello del bovino in particolare - e in modo più
ridotto del caprino e dell'ovino -, è perché quello storicamente è
il modo di sfruttare quello spazio. Lì quindi bisogna continuare a
mantenere lo sforzo e non permettere, com'è avvenuto in questi
anni, che, per esempio, allevatori di pianura, o addirittura gente
che non allevava neanche, ma aveva altre produzioni, con dei
meccanismi particolari di incentivazioni CEE, si accaparrava gli
spazi alpini per gestirli in modo non corretto.
Quando noi andiamo a toccare gli aspetti che riguardano la
premialità rispetto allo spazio lavorato, al territorio, che sono
la principale misura che viene erogata, cioè l'indennità
compensativa e le misure agroambientali, quindi andiamo sicuramente
a toccare il punto più delicato della zootecnia valdostana, ad
incidere in modo diverso sulla redditività delle aziende. Siccome
le aziende si sono calibrate in questi anni, nel bene o nel male,
su un certo assetto, ogni volta che si tocca è chiaro che si creano
delle disfunzioni! Bisogna avere la sensibilità di costruire questi
percorsi insieme anche alle associazioni, cercando di avere davanti
il progetto, l'obiettivo che si vuole raggiungere. Allora,
storicamente l'agricoltura valdostana si è basata tra un equilibrio
tra la conduzione diretta, cioè l'azienda di una certa taratura, di
una certa importanza, che riusciva, per poter sfruttare gli spazi
alpini, a completare, diciamo, la necessità di capi animali,
sfruttando anche altre aziende più piccole, collaborando, cioè è
sempre stato un lavoro di sinergia, di cooperazione il lavoro
agricolo in Valle d'Aosta. L'idea dell'azienda perfetta in Valle
d'Aosta, cioè quella che lavora nella parte più bassa, del
fondovalle e si completa nella parte alta è molto rara, particolare
e difficile. Sempre l'agricoltura valdostana ha fondato lo
sfruttamento dei pascoli alti attraverso un'idea di cooperazione,
di lavoro di messa insieme delle risorse, che più che mai è tra gli
obiettivi della stessa Europa. Nel settore agricolo serve
riscoprire forme di cooperazione più stretta, di collaborazione
maggiore. Probabilmente per anni abbiamo avuto tante risorse e
potevamo metterle a disposizione di ogni singola azienda, oggi
bisogna ritornare ad un ragionamento di tempi difficili e bisogna
costruire un meccanismo cooperativo e forse un certo tipo di
contributi disincentivarlo...o non ha favorito... Questo quindi è
un altro aspetto fondamentale: quello del lavorare sulle forme di
cooperazione da mettere in atto, premiando anche quelli che
lavorano in questa direzione.
Aspetto interessante che si voglia premiare, per esempio, il
lavoro nelle zone in pendenza, certamente condivido la
preoccupazione del collega Grosjean. Quando si introducono misure
di questo tipo, c'è una preoccupazione a monte fortissima, che è il
fatto che per anni noi abbiamo vissuto le difficoltà
dell'erogazione dei premi, delle indennità compensative. Da una
parte quindi c'è...la scelta è corretta laddove c'è un'incidenza,
una pendenza particolare, che, a mio avviso, la pendenza è pendenza
sia che il terreno sia all'altezza di 600 metri ed è pendenza sia
che il terreno sia a 1.000 metri, sempre il terreno è in pendenza,
sempre ci sono delle difficoltà. Chiunque vede...io passo qualche
giornata nella Valtournenche, vedo le difficoltà di chi deve
trascinare con un nylon per 50, 100 metri un carico di fieno per
portarlo in basso, dove c'è una zona pianeggiante, raccoglierlo.
Vedo le stesse difficoltà quando semplicemente vado qui nei comuni
di Brissogne, Charvensod, dove si fanno esattamente le stesse
peripezie per raccogliere un po' di fieno invernale, quindi
quest'obiettivo mi sembra molto corretto.
Nello stesso tempo un obiettivo corretto, se però trova
l'applicazione che abbiamo avuto in questi anni nell'erogazione del
verde agricolo, ci mette in una difficoltà estrema, perché una
misura che dovrebbe essere premiante diventa una trappola, per cui
gli agricoltori dicono: "ma piuttosto segnatemi tutto pianeggiante,
purché mi date i soldi", ecco, questa cosa qui deve essere
assolutamente evitata.
Qualche perplessità invece la esprimo rispetto al fatto che
possa essere premiato in modo maggiore un terreno in base alla sua
altitudine. Qui esprimo una mia perplessità, attraverso un
confronto con un gruppo di agricoltori che non pretendo di
rappresentare tutti, perché sono convinto che il fatto che un
terreno che si trova, per esempio, nella zona da Montjovet in giù,
affinché sia reso produttivo e, diciamo, correttamente lavorato,
deve essere falciato anche tre-quattro volte in un anno, se non è,
diciamo, usato come pascolo autunnale; cosa ben diversa è dare la
stessa premialità ad un terreno che alle volte è falciato una volta
all'anno, sono due meccanismi molto diversi di lavoro.
Altra cosa, per esempio, i terreni particolarmente in
altitudine, dove non si ricorre all'irrigazione, rispetto a dei
terreni di certe zone, che non hanno neanche l'irrigazione
artificiale, dove, per poter avere un minimo di resa, bisogna
ricorrere a più irrigazioni manuali. Da questo punto di vista,
secondo me, quindi l'altitudine non è sempre la discriminante
migliore, salvo ovviamente la questione che riguarda gli alpeggi,
la monticazione, che quella ha una sua premialità a parte e deve
essere guardata in modo diverso.
A me sembra anche positivo il fatto che si voglia dare più
attenzione a quello che è il benessere animale e al fatto che le
stesse associazioni, gli stessi agricoltori si stanno muovendo
sempre di più in un'ottica di attenzione all'ambiente. Io lo vedo
come un grandissimo salto culturale, un fatto estremamente positivo
che nel mondo agricolo l'attenzione all'ambiente, che c'è sempre
stata, venga interpretata in modo ancora più moderno ed attuale.
Anche la questione del benessere animale e della corretta
conduzione aziendale quindi mi sembrano dei valori positivi che
debbono essere premiati. Qui qual è il problema che sembra emergere
con forza? Quello che ho detto all'inizio: abbiamo tante risorse in
meno, abbiamo capito che cosa bisogna premiare, però, se premiamo
tutto, il risultato è una polverizzazione, con il rischio di aver
scritto tanti titoli che poi non si trasformano in una vera
premialità. A me quindi va bene che si scriva che si lotta per
avere...diciamo, la lotta contro le mastiti delle mammelle, che si
lotti contro...la mascalcia, e cose di questo tipo, però la domanda
è: ci saranno i fondi per coprire correttamente queste voci che si
vogliono andare ad erogare?
Il ragionamento finale e conclusivo è che, a fronte, appunto, di
questa grossa riduzione di risorse, sostanzialmente c'è ancora una
scelta, che è un po' quella dello
status quo
. Non è ancora
chiaro l'indirizzo che vogliamo dare, ma non soltanto nel settore
della zootecnia, mi hanno fatto degli esempi interessanti anche di
altri settori, penso, per esempio, per quanto riguarda la
possibilità di finanziamento dei muretti a secco. La cifra messa a
disposizione per quest'intervento importantissimo, pensiamo che
tantissimi vigneti - da quelli famosissimi della Bassa Valle di
Pont-Saint-Martin, Donnas ad altri vigneti - abbiano bisogno di
questi importanti terrazzamenti, se però la cifra messa a
disposizione non consente un intervento su tutto il territorio
regionale, non sarebbe meglio dire: "individuiamo delle priorità"?
Quelle che sono le aree su cui vogliamo intervenire con interventi
mirati, cercando di andare a correggere però gli errori del
passato. C'è una tradizione di viticoltori che era capace di
realizzare queste opere in conduzione privata, quindi era anche
un'abilità particolare. Oggi ci sono delle misure che, quando
vengono applicate a muri, come quelli della Bassa Valle, che sono
di dimensioni piuttosto alte, non possono essere erogate se non
sono fatte con tutti i crismi di sicurezza, impresa e quant'altro,
allora ecco che la misura diventa una misura boomerang che, poi non
è utilizzata e sono di nuovo quei soldi promessi, messi lì, ci
sono, non ci sono, e non li sfruttiamo fino in fondo; siccome le
competenze ci sono, bisogna metterle a fuoco.
Ultimo passaggio davvero conclusivo, quello che hanno detto
benissimo i colleghi e che qui io richiamo e che valeva anche per
gli altri settori, gli altri fondi europei: bisogna avere delle
strutture regionali in grado di curare con maggiore rapidità, con
maggiore competenza questi finanziamenti, cioè noi dobbiamo essere
in grado di essere più bravi a fare i progetti, più bravi a
seguirli e più bravi ad erogare il denaro. Questa è una sfida che è
quella burocratica, che, secondo me, è importantissima ed è una
cosa a cui gli agricoltori tengono molto. Di tutte queste misure
che eroghiamo guardiamo veramente quelle che vanno all'agricoltore
e non quelle che servono a costruire tutto un castello di
consulenze, esperti, eccetera, poi alla fine tutti questi fondi
europei...cioè all'agricoltore direttamente cosa gli va? Questo è
l'obiettivo anche che dovremmo darci in questi sette anni:
invertire la tendenza per cui il fondo europeo crea burocrazia, per
andare invece ad una tendenza in cui il fondo europeo qui più che
mai crea impresa, crea giovani agricoltori, crea sviluppo.
Presidente
- Grazie. Ha chiesto la parola il collega
Chatrian, ne ha la facoltà.
Chatrian (ALPE)
- Grazie Presidente.
Il collega Roscio e i colleghi intervenuti hanno già ben
evidenziato i punti di forza e i punti di criticità di tale
programma, di tale piano. Vorrei portare un contributo al dibattito
senza parlare di cifre, risorse e di misure, anche perché mi sembra
che tanti siano i colleghi che sono intervenuti che hanno ben
illustrato soprattutto la differenza col passato piano. A mio
avviso, c'è da sperare che questa non sia l'ultima occasione di
dibattito e di approfondimento su questo nuovo piano di sviluppo
rurale presentato oggi dal Governo. Avremo sicuramente molte cose
da dire per cercare di correggere possibilmente alcune
criticità/errori, ma da subito vorrei dire che l'impostazione
generale non ci soddisfa. Sembra che il Governo non si sia reso
conto fino in fondo delle difficoltà del settore agricolo, che solo
a parole, soprattutto solo nei periodi elettorali, viene descritto
come importante, anzi strategico per la nostra comunità. Sembra che
il Palazzo non voglia o non possa tenere conto delle criticità
emerse in questi ultimi otto anni, trascorsi dal varo del secondo
programma di sviluppo rurale, eppure lo sanno ormai anche gli
agricoltori che è finita l'epoca delle grandi disponibilità
finanziarie regionali e che la sola possibilità di intervento si
baserà...si basa ormai su questo strumento, che però dev'essere
rivolto non a mantenere lo
status quo
, a mio avviso, che è
deludente, e per alcuni comparti quasi drammatico, ma di affrontare
e risolvere i problemi strutturali del settore.
È di pochi giorni fa la notizia che, rispetto alla scorsa
annualità, sono quasi 100 mila le forme in meno presentate alla
marchiatura del nostro prodotto di punta: la fontina. Serve uno
strumento di politica economica, di rilancio, perché, mantenendo
l'esistente, si sta fermi e le imprese più coraggiose, innovative e
adeguate ai tempi sono destinate a vivacchiare, ma non a crescere
come potrebbero nell'interesse collettivo. Sia chiaro che
conosciamo bene le difficoltà con le quali questa bozza è arrivata
in quest'aula, le colpe e i ritardi dell'Europa in primis, ma
queste, a nostro avviso, non possono assolutamente giustificare il
deludente strumento che oggi ci troviamo a discutere e ad
approvare. Ebbene, è un dato di fatto che in questo settennio, se
si esclude la filiera vitivinicola, l'agricoltura valdostana è
scivolata, ahimè, più indietro, al di là delle statistiche -
stamattina abbiamo parlato di statistiche -, agricoltori e
allevatori vivono sulla loro pelle le difficoltà che ben
conosciamo: un prezzo del latte alla stalla non remunerativo,
gasolio, assicurazioni, lavoro e mezzi tecnici che costano sempre
di più e soprattutto inefficienza e peso burocratico con contributi
e aiuti che, quando e se arrivano, arrivano in forte ritardo. Mi
sembra che questo tema oggi ed ieri sia stato
à la une
in
quest'aula e tutti concordiamo sulla necessità di modificare
l'impianto burocratico-amministrativo regionale in primis, senza,
come sovente accade, dichiarare e affermare: "l'Europa cattiva",
piuttosto che "lo Stato inadempiente". È un dato di fatto che
soprattutto negli ultimi sei anni di programmazione, dal 2007 in
poi, la situazione è peggiorata. Noi, come gruppo ALPE, ci siamo
confrontati diverse volte anche nella passata legislatura
sull'inefficienza, sulla possibilità di intervenire sull'apparato
anche burocratico a livello regionale e ci siamo confrontati
portando il nostro contributo in quest'aula mettendo in risalto le
pecche, le difficoltà, le sacche e soprattutto la non volontà di
accompagnare un settore anche dal punto di vista puntuale per
quanto riguarda le risposte.
La politica regionale a nostro avviso, a mio avviso, ha una
grave responsabilità, perché non ha tenuto e non ha voluto tener
conto delle avvisaglie chiare degli anni passati e ha preferito
impiegare le solite ricette, mascherando la situazione con
interventi
spot
, con qualche flebo, come le misure anticrisi
e non solo. Oggi è chiaro che questi erano palliativi che hanno
solo spostato nel tempo la resa dei conti, purtroppo, eppure più
volte da questi banchi abbiamo cercato di costringere il Governo a
cambiare il modo di operare, a considerare o a provare anche altre
strade, sempre consci di non avere la bacchetta magica, ma consci
di portare comunque una criticità reale che arriva dal territorio,
per poter invertire comunque la tendenza negativa dal punto di
vista organizzativo-burocratico. Come al solito, il Governo ha
proseguito a testa bassa spendendo le risorse finanziarie che oggi
non abbiamo più, con i risultati che oggi sono sotto gli occhi di
tutti, compresi gli agricoltori e gli allevatori che ogni tanto
hanno dato credito alle promesse da marinaio del Governo: ecco
perché in questa situazione ci aspettavamo sinceramente un piano di
sviluppo rurale diverso, più coraggioso, che tenesse conto della
coperta corta che la politica ha a disposizione e prendesse per le
corna i problemi, con coraggio e scelte anche drastiche, ma
necessarie. Cosa ci aspettavamo? Cosa avremmo fatto? Come ci
saremmo posti di fronte, comunque, a meno risorse com'è stato detto
da tutti i colleghi e penso, immagino, anche dal Governo regionale.
Ci aspettavamo un PSR che indicasse al mondo agricolo una strada
per camminare e non per stare fermi, una strada lungo la quale
agricoltori e allevatori trovassero il supporto e il sostegno della
politica, senza le risorse di un tempo, ma almeno con le certezze
necessarie a tutti gli imprenditori.
Sia chiaro - è stato detto da diversi colleghi, anche
dall'Assessore Testolin - che le risorse in campo sono 140 milioni
di euro nel settennio, vuol dire meno di 20 milioni di euro annui,
vuol dire meno del 2 percento di tutto il bilancio regionale:
queste sono le risorse dedicate al settore dell'agricoltura,
queste, ad oggi, sono le uniche risorse destinate a questo settore:
meno del 2 percento. Non è così, ci viene proposto un piano di
sviluppo rurale di mantenimento, che ha individuato più desideri
che fabbisogni, che cerca non di dare soluzioni, ma di tirare la
coperta un po' su tutto e tutti, quando invece è chiaro a chiunque
sia dotato di buon senso che quest'obiettivo sarà irraggiungibile,
è chiaro, è scientificamente provato, un PSR che non si discosta
nel merito e nell'impostazione dai precedenti che si inserivano
però in un contesto completamente diverso, generale, molto diverso
da oggi, con risorse in più, ma in un modello completamente
diverso. Già solo questo dato di fatto imponeva dei cambiamenti, se
non si cambia lo strumento, perché, secondo voi, questa volta, in
condizioni finanziarie molto più difficili, dovrebbe cambiare il
risultato?
C'è un altro punto sul quale mi voglio, vogliamo soffermarci:
riguarda la distanza crescente anche in Valle d'Aosta tra
Amministrazione, politica e cittadini. Ho letto, studiato con
attenzione - ho partecipato alla III Commissione - il testo del PSR
e le premesse del Governo, ma non ho trovato traccia di quelle
modifiche radicali della macchina amministrativa necessarie per
ridurre la burocrazia e per dare maggiore efficienza agli uffici,
che ancora oggi sono strutturati sul modello di 20/30 anni fa. Ma
come la politica chiede alle persone, ai cittadini, alle aziende,
in questo caso agli agricoltori di essere flessibili, di adattarsi
alle esigenze della nuova economia, di ridurre i costi, tempi e
sprechi, ma la macchina amministrativa regionale rimane
inamovibile, ferma, cristallizzata, uguale a sé stessa, nessun
cambiamento? Se così è, allora è facile prevedere che gli
agricoltori dovranno affrontare un percorso ad ostacoli, sempre più
difficile per usufruire di fondi e contributi che spettano loro di
diritto, ma non perché il PSR è cattivo, la Comunità europea è
cattiva o lo Stato è cattivo, ma solo perché l'Amministrazione non
è in grado o non vuole cambiare. Su questi argomenti essenziali
l'assenza di iniziative e risposte concrete del Governo è evidente,
si continua a sbagliare sapendo di essere nel torto e non lo dice
l'opposizione, non lo dice Chatrian, non lo dicono i componenti del
gruppo ALPE, ma i documenti stessi che accompagnano questo piano,
tecnici terzi, incaricati direttamente
dall'Amministrazione...questa parte va rivista, va ristrutturata,
va riaccompagnata.
Apro solo una parentesi, Assessore Testolin, se gentilmente può
richiedere, dato che 17 giorni fa ho richiesto un piccolo
documento, che è il bilancio di AREA VdA, il 1° luglio, un
bilancio, 35 pagine fotocopiate dalla sua agenzia, che dipende da
lei, se gentilmente può farcelo avere, ci serviva per il dibattito
di oggi, peccato non aver avuto copia dopo 17 giorni... Andiamo
oltre, non fermiamoci a queste cose, perché altrimenti poi non
siamo garbati e non ci poniamo nella maniera giusta per poter
proporre, per poter mettere sul tavolo un piccolo contributo per
quanto riguarda questo piano di sviluppo rurale. Se volete un altro
esempio...è stato detto dagli altri colleghi, un esempio palese è
questo del perdurare nell'errore di mantenere più gruppi di azione
locale sul territorio, quando è ormai chiaro che questa soluzione
ha impedito...che cosa ha impedito? Possiamo dircelo in quest'aula?
Ha impedito principalmente una loro efficace gestione.
In conclusione questa proposta di piano dimostra ancora una
volta che la politica in quest'Amministrazione non solo non c'è
più, ma che si tira a campare, si continua come prima e come sempre
sperando che le soluzioni arrivino dall'esterno, magari in attesa
che riprenda quel flusso di denaro che ha consentito benessere,
opere e consenso, cioè potere, ma che ha anche mascherato i
problemi strutturali dei settori economici e dell'agricoltura, in
particolare che oggi vengono a galla...che immagino non esiste più
e che su questo forse tutti concordiamo. Noi crediamo...credo,
purtroppo, che con questo piano di sviluppo rurale le difficoltà
del mondo agricolo si aggraveranno, perché non si concentra
sull'obiettivo di rafforzare le aziende, le filiere, sulla
costruzione di un sistema più moderno ed efficiente, ma cerca solo
di rispondere al maggior numero di bisogni possibili. Vista
l'impostazione generale, credo anche che sarà difficile migliorarlo
dopo la sua approvazione, ma ci proveremo lo stesso.
Abbiamo presentato, come gruppi di opposizione, un ordine del
giorno che va ad impegnare...ieri abbiamo impegnato il Governo
regionale su un documento importante, dopo cinque ore di dibattito,
dove si revocherà il consiglio di amministrazione, si cercherà di
dare attuazione ad un impegno preso in quest'aula. Noi oggi
cercheremo, con il nostro umile contributo dei gruppi di
opposizione di 17 Consiglieri, di impegnare l'Assessore
all'agricoltura a provvedere subito alla riorganizzazione delle
strutture dell'Assessorato, al fine di fornire servizi e
informazioni, garantire accesso alle opportunità, anche mediante la
semplificazione delle procedure, agli operatori del settore, e non
solo, a reperire ulteriori risorse regionali sotto forma di fondi
di rotazione e ad unificare, come vi dicevo prima, per una semplice
analisi, che è quella di creare un'economia di scala per quanto
riguarda i gruppi di azione locale, cioè ad unificare in un unico
GAL il territorio valdostano, perché noi crediamo ancora nella
politica, che deve e sa prendersi la responsabilità di scelte
coraggiose, cosa che ormai questo Governo ci sembra...almeno ieri,
un impegno è stato preso invece da questo Consiglio, non dal
Governo, da questo Consiglio...qui, come in altri campi, non è più
in grado o forse non vuole più prendersi... Grazie.
Si dà atto che dalle ore 18,26 riassume la presidenza il
Presidente Marco Viérin.
Viérin M. (Presidente)
- Grazie collega. Altri? Se non ci
sono altri interventi, chiudiamo la discussione generale. Qualcuno
prende la parola? La parola al collega Farcoz.
Farcoz (UV)
- Sì, grazie Presidente, per chiedere una
sospensione per una maggioranza al fine di valutare l'ordine del
giorno presentato. Grazie.
Presidente
-Sono accordati dieci minuti di
sospensione.
Si dà atto che la seduta è sospesa dalle ore 18,31 alle ore
19,15.
Viérin M. (Presidente)
- Colleghi, riprendiamo i lavori.
Siamo quindi alla replica da parte del Governo, chi chiede la
parola? La parola all'Assessore Testolin.
Testolin (UV)
- Grazie Presidente.
Anch'io ho fatto molta attenzione a quello che è stato sollevato
così in aula, a seguito alla mia presentazione, per quello che
riguarda l'impostazione del nuovo PSR, quelle che sono le
perplessità - alcune legittime, altre meno - che sono state
sollevate, alcune le avevamo già valutate in sede di commissione,
altre sono state valutate, condivise e discusse anche con le
organizzazioni che hanno partecipato al dibattito prima della
relazione della stessa. Il mio intervento andrà a dare alcune
indicazioni precise a delle osservazioni che sono state così
sollevate durante la discussione generale e, in particolare, ci
tengo con tranquillità e serietà ad evidenziare solo alcuni dati
relativi al primo pilastro, che è quello che crea magari un po' di
confusione dal punto di vista numerico. Sicuramente ci saranno
delle attenzioni particolari che dovranno essere rivolte nel
momento in cui si andranno a fare le domande.
Quello che ci tengo a sottolineare è che è cambiato il
meccanismo, no? Il titolo che prima rappresentava e garantiva la
possibilità di accesso al premio unico è stato modificato, con una
normativa che è complessa e che è a tutt'oggi in sede di
definizione complessiva da parte del Ministero, di concerto con le
amministrazioni regionali da un punto di vista tecnico. Le linee
guida sono state tracciate e questo primo pilastro nello scorso
settennio valeva circa 2,4 milioni di euro all'anno, cioè venivano
pagati premi unici per 2,4 milioni di euro all'anno, pari a 17
milioni nel settennio; in funzione di quelli che sono i nuovi
riparti, dovrà portare nelle casse dell'agricoltura regionale circa
42 milioni nei prossimi cinque anni, partendo da 5 milioni per
arrivare a 10 milioni nel 2020: questi sono i dati, i macrodati,
che dovrebbero permetterci di avere una compensazione su quelle che
sono le misure che sono state impostate così. Anche nelle
variazioni relative agli importi sulle varie misure si è tenuto
conto di queste valutazioni, si è cercato di andare tecnicamente
nel modo più attendibile possibile, anche avvalendosi di
informazioni da parte di INEA, che è l'Ente preposto per il
Ministero ad eseguire questo tipo di analisi e questo tipo di
prospettive, si è cercato di calarci il più possibile in quelli che
sono dei dati che dovrebbero essere...dovranno essere reali,
proprio per, diciamo, poi dosare le altre misure in funzione del
mantenimento dell'indennità complessiva spettante ad ogni
agricoltore. Evidentemente anche all'interno di quest'analisi ci
saranno dei margini di errore, che faranno parte e dipenderanno
probabilmente da tante casistiche diverse. Quello che mi preme però
sottolineare è che un passo importante è stato fatto da un punto di
vista politico, perché una parte deriva da delle decisioni che sono
cambiate a livello europeo, quindi che vanno ad avvantaggiare un
tipo di agricoltura diversa da quella che si avvantaggiava prima:
prima si avvantaggiava un'agricoltura di produttività, adesso si va
ad avvantaggiare sul primo pilastro un'agricoltura di superficie,
questo quindi ci avvantaggia, no? Ognuno poi dovrà fare il proprio
ruolo, dovremmo essere in grado tecnicamente di mettere nelle
condizioni tutti, da un punto di vista così della possibilità della
richiesta, di avere questo tipo di beneficio, che peraltro per chi
ha già dei premi unici è conclamato che sarà aggiornato.
Per quanto riguarda il premio accoppiato, rispondendo a quella
che era una perplessità sollevata dal collega Nogara, relativa alle
mucche da latte, è stato, secondo me, anche un successo che è stato
portato a casa grazie ad una politica condivisa anche con altre
Regioni di montagna e anche non di montagna, che ci tengo comunque
a ringraziare, perché nel momento in cui si vanno a discutere
anche...diciamo per cifre che magari per noi sono importanti, ma
per il resto d'Italia sono marginali...trovare, diciamo, delle
collaborazioni a livello di Regione non è mai così semplice per noi
che contiamo numericamente un po' poco. Era però solo per
sottolineare che quei 10 milioni dedicati dal primo pilastro alle
mucche da latte verranno divisi per la montagna tra 250 mila capi,
che sono quelli, diciamo, considerati complessivamente sul
territorio montano. Questi sono dati del Ministero, per cui le
nostre mucche a premio saranno circa 16 mila annualmente, il che
permetterà di avere un premio accoppiato a capo di circa 96 euro.
Questo, diciamo, per dare delle informazioni e sono quelle che
derivano da questo tipo di analisi.
È condivisibile il discorso toccato da molti di voi
relativamente agli importi previsti sui muretti a secco,
effettivamente l'idea che c'è alla base di quest'importo, che poi
potrà subire, a seconda di quelli che potranno essere i tiraggi
delle varie misure, anche degli implementi, però è effettivamente
quella di andare a fare degli interventi puntuali e precisi
destinati ad una sola zona, anche perché altrimenti si rischierebbe
di fare come nella scorsa programmazione che si è attivata questa
misura, si è sparsa su tutto il territorio regionale con degli
effetti che sono stati benefici, evidentemente, per le aziende che
hanno saputo sfruttare questo tipo di intervento, ma non per
risolvere, diciamo, una situazione, che, come quella segnalata da
più di uno di voi, e con il quale abbiamo avuto modo di
confrontarci...è localizzata magari nella Bassa Valle...potrebbe
dare dei risultati non solo da un punto di vista idrogeologico,
perché è senz'altro molto importante, ma anche da un punto di vista
del ritorno e, diciamo, di un ringiovanimento di quelli che saranno
gli agricoltori che vorranno ancora magari cimentarsi in quelle
zone in una viticoltura più che eroica.
Per quanto riguarda il discorso dei mutui, l'ho già, diciamo,
introdotto all'interno del mio intervento, mutui per sostenere
quella che sarà l'innovazione o comunque l'investimento...verranno
alimentati i fondi di rotazione che già adesso hanno permesso di
avvicinarsi al mutuo in alternativa o in concomitanza prima a
quelli che erano degli interventi a fondo perduto, per cui ci sarà
la possibilità di sostenere investimenti anche tramite questa forma
di sostegno, che, per certi versi, era già stato prospettato alla
fine dello scorso anno in sede di approvazione del bilancio.
Per quanto riguarda il discorso invece relativo al fatto che ci
siano delle misure attivabili all'interno del PSR, e nello
specifico relativamente al settore selvicolturale, attivabili anche
da parte dell'Amministrazione regionale, questa è una misura che è
stata, diciamo, copiata, così come qualche volta viene anche
suggerito da parte di qualche esponente della minoranza da altre
Regioni. Nello specifico il Piemonte ha attivato nel tempo delle
misure attivabili anche tramite l'Amministrazione stessa per
l'esecuzione di interventi all'interno del bosco o di miglioramento
della situazione selvicolturale, per cui si è creduto opportuno,
diciamo, riportarsi e riferirsi anche a questa tipologia di
intervento e soprattutto per non precludersi poi la porta di poter
eventualmente accedere a questo tipo di opportunità.
Per quanto riguarda invece gli interventi...diciamo così
sottolineati dal collega Roscio, mi premeva solo sottolineare come
il modello Valle d'Aosta sia un modello del tutto particolare, la
frammentazione degli interventi, che è ovviamente concepita anche
da noi come una frammentazione in qualche caso magari simbolica, è
però una frammentazione che potrà permettere di avere già attive
delle misure sul PSR, che potranno essere incrementate a seconda di
quelle che saranno delle valutazioni anche a livello economico, che
potranno essere modificate, modificarsi nel corso del settennio,
così com'è successo in questa programmazione, dove ci siamo trovati
ad attivare adesso in ultimo, delle misure che potranno dare ancora
delle risposte sul vecchio PSR e utilizzare delle risorse che su
altre misure non erano state utilizzate, in modo da tenerci la
porta aperta per, diciamo, avere la possibilità di un utilizzo
complessivo, utilizzo complessivo che peraltro sul vecchio PSR ha
raggiunto delle percentuali decisamente interessanti: intorno al 97
percento per quello che sono le misure a superficie e con dei
pagamenti superiori al 72 percento per quanto riguarda il
complessivo del PSR alla fine del 2013, quindi con una buona,
un'ottima percentuale di spesa, che pone la nostra Regione tra le
migliori a livello nazionale.
Per quanto riguarda la riorganizzazione all'interno
dell'Assessorato - e sarà una di quelle questioni sollevate anche
all'interno dell'ordine del giorno che avete presentato -, mi
permetto solo di dire come inevitabilmente ci sarà una
rimodulazione all'interno dell'Assessorato dovuta al cambiamento di
attività che presuppone la nuova attivazione del PSR, con un
coinvolgimento, diciamo, di risorse umane diciamo più importante
rispetto a quello che era prima, dove, diciamo, una gran parte dei
funzionari veniva ad operare all'interno di leggi di settore
specifiche, finanziate da fondi regionali, mentre dovrà cambiare
l'approccio, ci sono delle opportunità che sono già state
esplicitate all'interno della relazione e che prevedono
l'allestimento di uno sportello unico per i giovani, proprio con
l'idea di dare delle indicazioni precise e più puntuali possibili a
quelle che saranno le possibilità di accesso a questi fondi. Una
delle priorità personali che mi sono posto dal primo momento in cui
ci si è confrontati con delle necessità è di essere i più chiari
possibile nei confronti dell'utenza: questo credo debba essere un
concetto magari ancora da acquisire e da affinare, sta entrando
all'interno dell'Assessorato come dell'Amministrazione regionale
tutta, anche perché l'attenzione passa anche non soltanto tramite,
diciamo, l'elargizione di contributi, ma anche tramite informazioni
precise che permettano la possibilità all'utente, diciamo, di
dedicare meno tempo possibile ad iniziative burocratiche e
concentrarsi di più su quella che è la sua attività principale.
Per i progetti di cooperazione, ci tengo a sottolineare come
l'idea sia proprio quella di avvalersi, nonostante le risorse messe
in gioco non siano estremamente consistenti...ma proprio quella di
creare quei presupposti per cui si possano verificare l'efficienza
e l'efficacia di progetti che possano dare una valenza, diciamo,
più importante a determinate pratiche. Il fatto, diciamo, di
agevolare anche pratiche agroambientali a livello collettivo,
quindi a livello di consorzio, di comunità, sarà una di quelle
sperimentazioni che verranno messe in campo per cercare di dare una
risposta complessiva e non a macchia di leopardo sul territorio, in
modo da creare veramente anche dei miglioramenti all'interno di
quelle che sono delle scelte aziendali, che devono diventare,
diciamo, delle scelte collettive, non solo personali.
Relativamente ai fondi del GAL, mi permetto solo di sottolineare
come la cifra posizionata su questo tipo di misura equivale al 5
percento dell'intero programma ed è la cifra minima, quindi, anche
facendo un solo GAL, si potrebbe comunque ridurre ulteriormente,
perché deve equivalere come minimo, per input della Commissione
europea, al 5 percento del programma, quindi sono 7 milioni
programmati. Si parlava anche di conto interessi, è una misura che
non è stata messa in piedi, alternativa al fondo perso, perché si è
valutato in quest'ultima programmazione, soprattutto in questa fase
di criticità e di mancanza di risorse complessive, come l'accesso a
questo tipo di misura sia molto più oneroso in termini di tempo e
di documentazione rispetto ad altre tipologie di aiuto e anche
tecnicamente in questo momento non consentirebbe di avere dei
grossi margini di aiuto, proprio perché ancorata ai tassi che sono
estremamente bassi a livello europeo.
Sulla commercializzazione dei prodotti degli sforzi si sono
fatti, si faranno ancora e condivido il discorso che è stato
avanzato, non soltanto evidentemente con quelle che sono delle
iniziative di sostegno da un punto di vista finanziario, ma anche
con un coinvolgimento da parte dell'Assessorato e di
sensibilizzazione su tutto il territorio regionale per
l'utilizzazione dei prodotti. So che non è l'unico obiettivo, in
effetti l'OCM vino permette di andare extra Europa e ci sono dei
fondi che sono gli stessi, se non qualcosa in più rispetto alla
scorsa programmazione, per le iniziative dedicate alle associazioni
che valorizzano le DOP e le DOC, con le quali si sono già attuate
importanti iniziative già a partire da quest'anno grazie
all'interesse delle associazioni stesse. L'idea è di continuare in
questo senso e soprattutto di fare sinergia tra tutti i prodotti.
Quello che diceva il collega Donzel - adesso non vorrei sbagliarmi,
mi sembrava che fosse lui - è già un po' nell'ottica di quelle che
saranno le direzioni. Quando si è avuta la possibilità di uscire o
di fare della promozione sul territorio, si è cercato di mettere
assieme tutte le tipologie di prodotto DOP o DOC presenti sul
territorio, in modo da uscire sotto un marchio unico come Valle
d'Aosta, come prodotto valdostano, lo si è fatto in varie
occasioni, si cerca di farlo anche all'interno di manifestazioni
importanti che possono esserci sul territorio valdostano, quindi
questa è un'indicazione che viene, diciamo, apprezzata e condivisa
al 100 percento.
Passando a quelle che sono le valutazioni invece espresse così
da qualcuno di voi, nello specifico magari da Grosjean, che
divergono un po' da quelle che sono invece le indicazioni che sono
state espresse da altri Consiglieri in merito soprattutto
all'inopportunità di quelli che sono stati i lavori e le spese
sostenute nel tempo per il miglioramento fondiario, questi hanno
avuto dei pregi che vanno, penso, ben oltre quello che è o può
essere in certi casi il maggior costo di locazione di questi
terreni. Credo che sul territorio regionale si siano fatti degli
sforzi nel tempo e vadano ringraziate le amministrazioni passate
per quelli che sono stati gli interventi di miglioramento fondiario
eseguiti, dando comunque delle opportunità, diciamo, di migliorare
l'intervento...anche la meccanizzazione all'interno di molti dei
nostri fondi.
Per quanto riguarda invece le perplessità relative a quella che
può essere la complessità di approccio nell'inserimento delle
domande a livello di tendenza o di localizzazione, credo che vada
sottolineato come degli incentivi sulla tendenza all'interno di
un'indennità compensativa fossero già presenti nella passata
programmazione. Questo tipo di incentivo c'era già, è stato
mantenuto ed è di facile, diciamo, identificazione, in quanto
all'interno di ogni particella è esattamente indicata la pendenza o
comunque la pendenza media e la localizzazione altimetrica, quindi
questi sono degli elementi che sono facilmente verificabili ed è
anche per questo che sono stati inseriti.
Sul ricambio generazionale ci terrei a sottolineare come il
piano abbia comunque cercato di garantire un corretto, diciamo,
subentro all'interno della struttura aziendale di forze nuove,
incentivando così, com'era stato fatto nella precedente
programmazione, il premio di insediamento e potenziandone le aree
rurali...
Presidente
- Assessore, cerchiamo di stare nei tempi.
Grazie.
Testolin (UV)
- ...farei solo un'ultima riflessione
sottolineando come le misure sulle razze, così come sottolineato e
richiamato dal collega Donzel, siano state potenziate, è vero qua
gli importi sono contenuti, ma perché è contenuto il numero di
animali che ci sono coinvolti. È uno sforzo che è stato fatto sia
sulla castana, sia sulla pezzata nera, proprio per incentivare così
l'allevamento di questi capi. Sui 50 milioni di euro in meno
allocati tramite le risorse regionali è già stato detto che la
situazione finanziaria regionale non permette in questo momento di
poter intervenire...
(interruzione di un Consigliere, fuori microfono)
...di intervenire ulteriormente su quest'aspetto, ma, come si è
già sottolineato all'inizio di questa replica, una parte, se non
tutto, potrà venire recuperata tramite il primo pilastro.
Una riflessione va solo fatta in questo senso...sottolineava il
collega Donzel che il 2 percento del PIL equivale circa a 90
milioni di euro annui, quello che è il ritorno dell'agricoltura
valdostana, mal contati sono 630 milioni di euro nel settennio.
Partendo così da quelli che sono i dati, pensando di poter
inserire, diciamo, in questo contesto quelli che sono i valori del
PSR, vale a dire 138 milioni di euro, più 40 milioni di euro, è
chiaro che non raggiungiamo i 350 milioni di euro che sono stati
enunciati prima, che sono stati investiti nel settore, ma
rappresentano comunque sempre circa il 30 percento di quello che è
il PIL complessivo, 200 milioni di euro su 600 milioni
rappresentano comunque un investimento importante. Questo calo,
quest'investimento importante dovrà essere in grado di dare delle
risposte, probabilmente delle risposte che dovranno essere diverse
da prima, dovranno essere più concentrate su delle attività, così
com'è stato sottolineato anche da qualcuno, che diano la
possibilità alle aziende di essere mantenute in efficienza e di
essere produttive, di indirizzare magari le nuove aziende, i
giovani agricoltori su degli interventi in agricoltura diversi o
nuovi, che si avvicinino a settori che possano garantire una
redditività superiore e che consentano di non appesantire un
settore zootecnico che magari in questo momento soffre più di altri
e il fatto di essere sovralimentato magari peggiorerebbe ancora
questa situazione. Ecco, la diversificazione all'interno
dell'azienda agricola ha dato dei buoni risultati e l'intenzione
potrebbe appunto essere quella di andare verso una premialità di
certi tipi di scelte, all'interno anche di quelle che saranno le
opzioni che verranno presentate dai giovani agricoltori stessi in
sede di presentazione di un piano aziendale nuovo.
Nel ringraziare comunque tutti coloro che hanno voluto dare il
loro contributo a questa discussione, credo che questo piano di
sviluppo rappresenti non un punto di arrivo, ma un punto di
partenza sul quale si può sicuramente lavorare e condividere magari
le scelte che, diciamo, la situazione finanziaria potrà permetterci
di portare avanti nel prossimo futuro. Questo è un po' l'impegno
che ci si assume come Assessorato, come strutture, dove si è già
cercato di sollevare il fatto di fare una buona programmazione,
soprattutto per quelli che saranno, per esempio, gli interventi del
GAL, per razionalizzare quelle che saranno le spese sulle
consulenze e sinceramente nella passata programmazione hanno inciso
in maniera considerevole, per trovare, diciamo, quelle linee di
programmazione che possano permettere uno sviluppo il più possibile
concreto e razionale con quelle che sono le risorse a
disposizione.
Presidente
- Grazie Assessore. Vorrei solo ricordare ai
colleghi che adesso si deve intervenire sull'ordine del giorno,
perché bisogna votare l'ordine del giorno prima di procedere alle
dichiarazioni sul documento, quindi chi chiede la parola
sull'ordine del giorno presentato dall'opposizione? La parola al
collega Nogara.
Nogara (UVP)
- Merci Président.
Non sto di nuovo ad elencare quanto ha detto il mio collega
Chatrian, perché l'ha già un po' spiegato prima, volevo solo...così
proprio sull'ordine del giorno che avevamo presentato fare alcuni
commenti, in base...perché in fondo l'Assessore sull'ordine del
giorno presentato ci ha già dato delle risposte. Ecco, io mi
auguro, ma lo auguro soprattutto agli agricoltori valdostani, che
il suo ottimismo si avveri, perché io qui non voglio...perché
sembra che a volte ci si inventi delle cose, ma vorrei fare alcuni
passaggi che sono stati fatti in commissione dalle associazioni, le
varie associazioni degli agricoltori. Parlando del primo pilastro,
viene definito in questo modo:
"il primo pilastro della PAC però
non ha certezze rispetto a questo tipo di situazione. Ad oggi le
norme che sono definite...stiamo facendo delle previsioni, delle
proiezioni che sono come le previsioni del tempo, tanto amate dai
nostri albergatori quando ti dicono... Rispetto a queste
situazioni, l'Assessorato ci ha fornito dei conteggi fatti
dall'Assessorato e dall'INEA
- come aveva ben detto lei,
Assessore -
credo noi ci siamo arrivati come associazioni, che a
livello nazionale abbiamo una convenzione con l'Università di
Perugia. Abbiamo inviato i dati di un'azienda-tipo ed è stato fatto
questo tipo di elaborazione. I nostri dati danno risultati
inferiori sicuramente a quelli che sono elaborati dall'INEA o
dall'Assessorato dell'agricoltura. C'è sicuramente un incremento,
però, secondo noi, l'incremento non va a coprire il decremento o,
meglio, mi trovo allineato assolutamente con i dati
dell'Assessorato dell'agricoltura, ma per le annate 2019-2020,
perché l'applicazione della PAC del primo pilastro è progressiva,
non uguale tra il primo e tutti gli altri anni"
. Ecco, qui
vorrei dire che gli agricoltori hanno bisogno adesso, in questi
primi anni dei soldi, perché se aspettiamo che vadano tutti in
malora...ecco, una cosa che mi sono dimenticato di dirvi prima:
dimentichiamoci che delle aziende agricole o soprattutto
zootecniche che chiudono...state tranquilli che non riaprono
più.
Un altro passaggio che viene sempre fatto per quello che diceva
appunto lei sulle vacche da latte, ed è un po' quello che le ho
detto prima...
Presidente
- Consigliere Nogara, la prego di intervenire
sull'ordine del giorno, poi l'intervento va fatto successivamente.
Grazie.
Nogara (UVP)
- ...era riferito a quanto...le risposte che
ha dato parlavano anche appunto dell'ordine del giorno.
Il problema della corretta delineazione della montagna, con
tutto il rispetto degli amici dell'Umbria...quindi le situazioni
montane in Italia sono talmente estese che questi 250 mila capi li
raggiungiamo come ridere, vuol dire che ci dovremo dividere questi
soldi, ma non per 250 mila capi, ma per molti di più! Questo è il
problema, perciò i soldi probabilmente...io mi auguro che siano
quelli, Assessore, ma ho dei grossi dubbi.
Voglio terminare anche proprio per riferirmi all'ordine del
giorno. Noi abbiamo visto ieri che Vallée d'Aoste Structure perde 2
milioni, il Casinò è in perdita, gli impianti di risalita hanno
perdite, e mi fermo qui, perché sennò potrei andare avanti e va
tutto bene, ma dico: va tutto bene...no, non è che va bene, va
male, ma va bene, perché bene o male l'Amministratore regionale va
in soccorso di queste situazioni. Gli agricoltori che mantengono il
territorio...gli alimenti che vengono prodotti sono tutelati dai
vari marchi come ha detto l'Assessore: DOP, DOC, eccetera, gli
agricoltori contribuiscono a rendere appetibile la Valle d'Aosta
come meta turistica, tutelano l'ambiente, e noi cosa facciamo? Al
mondo agricolo adesso non diamo nessun sostegno - io parlo come
Amministrazione regionale direttamente come bilancio regionale -,
quindi decretiamo per tante aziende, non dico per tutte, non è
certo così...ma per molte aziende della Valle d'Aosta è una morte.
Questa è una responsabilità politica che vi assumete e che dovete
avere la responsabilità e dovete avere la responsabilità di non
raccontare delle fantasie agli agricoltori valdostani, ma
comunicargli la fine che faranno, perché è il minimo che dobbiamo a
queste persone, che dedicano tutti i giorni di tutto l'anno a
quest'attività. Grazie.
Presidente
- Grazie collega Nogara. La parola al collega
Donzel.
Donzel (PD-SIN.VDA)
- Molto brevemente perché
utilizzerò...replicherò all'Assessore in un intervento successivo.
Sull'ordine del giorno noi riteniamo che le tre richieste fatte dai
gruppi di minoranza siano molto chiare, precise e puntuali, a
queste bisognava dare una risposta. Sul primo punto non siamo
soddisfatti della risposta: "già alcune misure di riorganizzazione
dell'Assessorato sono in essere", perché non c'è un impegno, la
volontà di prendere un impegno preciso di riorganizzare, proprio in
funzione dei finanziamenti europei, l'attuale struttura
dell'Assessorato, quindi è un "ni" molto debole, noi volevamo un
"sì ".
Sulla seconda questione, quella che riguarda la richiesta di 5
milioni di euro l'anno, qui ci saremmo accontentati di un "ni", ma
è arrivato un "no", cioè "vedremo cammin facendo", ma questo vuol
dire che 2014 zero, 2015 chissà, 2016 lo vedremo, si fa riferimento
al primo pilastro della PAC. Io spiegherò magari meglio dopo,
rimango dell'avviso che quel primo pilastro creerà dei grossissimi
problemi di applicazione, tant'è che anche altre Regioni sono molto
preoccupate e il rischio è che vada a premiare le grandi aziende,
punto, che qui grandi aziende in Valle d'Aosta non è che ce ne
siano.
Per il terzo punto è arrivato un "sì", ma è chiaro che ci fa
piacere che almeno sul concetto di unificare il GAL siamo tutti
d'accordo, mi sembra che comunque sia troppo poco per ritirare un
ordine del giorno molto chiaro, che cerca di evidenziare l'enorme
difficoltà del settore agricolo valdostano, che si aspettava magari
una risposta in un momento in cui siamo lontani dalle elezioni e
che arrivasse anche in termini economici, noi abbiamo quantificato
in 5 milioni, ma il fatto che non ci sia la disponibilità di
scrivere nessuna cifra non è per noi, dal nostro punto di vista,
accettabile, anche se capiamo che c'è in essere la volontà di un
impegno, quindi noi rimaniamo su quest'ordine del giorno e lo
voteremo.
Presidente
- Grazie collega Donzel. La parola al collega
Roscio.
Roscio (ALPE)
- Sì, grazie Presidente.
Molto è già stato detto, ma molto brevemente sul nostro ordine
del giorno. Questi tre impegni contenuti nell'ordine del giorno:
quello di riorganizzare l'Assessorato per dare risposte ai
cittadini, reperire risorse nell'ottica dei fondi di rotazione e
l'unico GAL, erano, per così dire, quasi un atto dovuto, più che un
atto politico, quasi una conseguenza tecnica, perché banalmente si
trovano già contenuti nella valutazione
ex ante
, cioè chi ha
fatto il valutatore esterno del PSR ha rilevato questi problemi per
dare una migliore risposta ai cittadini. Noi speravamo che fossero
accolti, non solo l'ultimo, ma anche gli altri due, insomma,
abbiamo sentito l'Assessore dire: "questo è un punto di partenza,
per il futuro lavoreremo", come già è stato ricordato, però le
risposte dovrebbero arrivare nell'immediato ai cittadini e colgo
l'occasione...anche ai cittadini che momentaneamente si trovano in
difficoltà, non importa se la gran parte delle aziende, tutto
sommato, se la stanno ancora cavando, bisognerebbe dare una
risposta proprio a quelli che attualmente sono in difficoltà.
Questi erano tre punti molto chiari, che erano quasi un atto
dovuto, ripeto, peccato accogliere solo l'ultimo. Grazie.
Presidente
- Altri che chiedono la parola sull'ordine del
giorno? La parola al Consigliere Grosjean.
Grosjean (UVP)
- Sì, grazie.
Anch'io sono perfettamente in linea, per me l'ordine del giorno
è chiaro, quindi sicuramente lo ritengo opportuno. Approfittavo
solo per una cosa, una valutazione, l'Assessore prima ha accennato
all'OCM, chiederei a questo punto che ci venisse spiegato, magari
in una riunione in commissione, quali sono le misure e quando
verranno applicate queste misure dell'OCM vino, perché mi sembra
che, per quanto riguarda il PSR viticultura, la parte...il primo
pilastro...misure e superfici, noi non avremo grandi, diciamo,
convenienze, quindi, se fosse possibile, chiederei di avere poi una
riunione in commissione per poter approfondire quest'argomento.
Presidente
- Grazie collega per la brevità. Altri
colleghi? Se non ci sono altri colleghi, mettiamo in votazione
l'ordine del giorno? Apriamo la votazione. Prego i colleghi di
votare. La votazione è chiusa.
Presenti: 34
Votanti: 16
Favorevoli: 16
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin Bertolin, Perron, Restano, Rini, Rollandin, Testolin, Marco
Viérin)
Il Consiglio non approva.
Esaminiamo adesso il punto 31.02 nel suo complesso in
dichiarazione di voto. Voglio ricordare ai colleghi che si voterà
sul testo della III Commissione. Qualcuno chiede la parola? Nessuno
chiede la parola? Passiamo alla votazione...la parola al collega
Gerandin.
Gerandin (UVP)
- Merci Président.
Solo per chiarire che noi, come UVP, abbiamo ascoltato
attentamente quanto ci è stato detto, abbiamo ascoltato anche le
repliche, la prima impressione che abbiamo è di aver visto un
Assessore in grande difficoltà, ma forse perché si è fatto un esame
di coscienza, forse perché ha voluto mascherare quella che è una
situazione di assoluto disagio, io non entrerò nel merito, l'hanno
già fatto molto bene i miei colleghi prima, per cui non voglio
entrare nel merito specifico, però oggi tra tanti discorsi legati
ad assi, misure, pilastri, dove per ore abbiamo cercato di
descrivere una situazione di assoluta difficoltà, su questo non c'è
nessun dubbio, forse ci siamo dimenticati di ricordarci che i veri
pilastri forse sono i nostri agricoltori, sono il mondo
rurale...che da questo piano ne escono veramente male. Dico questo
perché...peraltro, non sarò l'unico, ma questa mattina incontrando
due agricoltori mi hanno detto:
"abbiamo capito che il mondo è
cambiato, che ormai nulla sarà più come prima, abbiamo capito che
le risorse sono limitate"
, però mi hanno anche detto:
"noi
chiediamo che ci facciano fare gli agricoltori e non i
contabili"
. Bene, noi siamo riusciti in questo PSR se vogliamo
a complicare ancora di più la vita al mondo rurale, al mondo
agricolo: siamo riusciti a complicare la vita perché, di fronte ad
un piano rurale precedente, dove avevamo veramente tante risorse
disponibili, non siamo riusciti a far crescere un mondo di
agricoltori e di imprenditori. Adesso ci troviamo con le risorse
più che dimezzate, senza avere la preparazione...senza aver creato
un mondo in grado di andare avanti con le proprie gambe, con le
proprie risorse. Attenzione, non avremo più quelle leggi regionali
che comunque in parte alimentavano, aiutavano questo mondo in
difficoltà, ci troveremo con delle regole europee molto ferree, che
andranno nel senso opposto rispetto a quanto il mondo agricolo in
questo momento ci chiede. Non possiamo allora certamente
moltiplicare pani e pesci, peraltro non avete neanche voluto
prendere un impegno morale votandoci l'ordine del giorno che
avevamo presentato prima, neanche un impegno morale per dire: "beh,
non possiamo abbandonare un mondo agricolo, non possiamo
abbandonare un mondo in cui si decreta la fine di tante piccole
aziende agricole a carattere familiare", si salveranno forse quelle
un po' più articolate e quelle un po' più strutturate.
Allora almeno si abbia il coraggio come politica di non illudere
più tanti settori, tanti agricoltori, tante persone. Siamo riusciti
a mettere in piedi 14 misure con meno della metà delle risorse che
avevamo prima e la gente in questo momento non sa più neanche cosa
fare, abbiamo creato un mondo di illusi, di persone che credono o
magari immaginano di avere ancora delle disponibilità finanziarie,
ma non le hanno più. La politica allora abbia veramente il coraggio
di dire la verità; noi tante volte abbiamo assistito a verità
mascherate, questa è una di quelle che farà male: farà male alla
povera gente, farà male a quelli che hanno lavorato per mantenere
l'agricoltura in Valle d'Aosta. Hanno avuto più coraggio le
associazioni di categoria, quelle che avete audito...le abbiamo
audite...quando si diceva: "non ci sono più risorse", "bene,
destinatele ai fondi di rotazione", me l'hanno chiesto loro. Voi,
quando avete trattato i contributi a fondo perso nella precedente
legislatura, quando vi siete accorti che le promesse fatte
ante
campagna elettorale non potevate più mantenerle, avete
cambiato sistema e detto: "no, ormai il futuro sono i fondi di
rotazione". Qua ve li chiedono gli agricoltori, le associazioni di
categoria e non avete neanche il coraggio di andare in quella
direzione! Poi che i tassi siano bassi questo significa che
probabilmente avranno la possibilità di pagare ancora meno
interessi. Detto questo, non illudete più nessuno, dite la verità
di qual è la situazione reale e che non c'è più nessuna
prospettiva...e soprattutto siate coscienti che determinate la fine
di un sistema, la fine di un mondo agricolo che avete per anni
vantato e per anni aiutato.
Presidente
- Altri colleghi sempre su dichiarazione di
voto sul documento? Non vedo altri colleghi. Si passa alla
votazione del documento. La parola al collega Chatrian.
Chatrian (ALPE)
- Sì, grazie.
Intervengo brevemente colleghi. Avevo esordito nell'intervento
che ho fatto poc'anzi...mi sembra, ci sembra come gruppo ALPE che
questo Governo non si sia reso conto fino in fondo delle difficoltà
del settore, che solo a parole, soprattutto in periodo elettorale,
viene descritto come importante, anzi strategico per la nostra
comunità. Abbiamo capito perfettamente che non siamo in periodo
elettorale, tant'è vero che le diverse proposte che sono arrivate
dai banchi dell'opposizione non sono state accolte.
Vorrei però aprire solo una parentesi: non so se avete colto,
colleghi di maggioranza, che l'ordine del giorno da noi presentato
non andava a modificare neanche di una virgola il piano
confezionato dagli uffici, dai dirigenti, da chi ha confezionato
tecnicamente il prossimo piano di sviluppo rurale, perché la nostra
indicazione, la nostra scelta era voluta, quelle erano le risorse,
il percorso che era stato fatto si poteva condividere fino in fondo
oppure no, ma, ciò detto, su altri assi si poteva incidere da
subito: sulle nostre competenze, dove noi non abbiamo bisogno di
concertare né con lo Stato, né con la Comunità europea il rapporto
del prossimo settennio. Questa era stata, diciamo, dal punto di
vista politico, la scelta di presentare l'ordine del giorno, che
andava ad incidere non direttamente sul piano di sviluppo rurale,
ma che andava ad aprire uno spiraglio in più e qualche azione in
più da mettere in campo subito.
Io, Assessore Testolin, ho ascoltato attentamente le sue parole,
soprattutto nella seconda parte quando ha replicato ai nostri
interventi: tono pacato, mi è sembrato molto rassegnato, come per
dire: "questo è quanto, conosciamo come voi le difficoltà, ma ad
oggi non possiamo prenderci nessun impegno". Avremmo quanto meno
gradito un passaggio in più, non possiamo ad oggi perché
l'Assessore competente Perron oggi non può, non lui, ma chi dà per
lui la legittimità garantirci oggi una certa liquidità, ma, entro
dicembre, noi possiamo impegnarci, vogliamo impegnarci a reperire
le risorse. Ci dispiacerebbe che tutto questo fosse eventualmente
poi affrontato nel mese di aprile del prossimo anno, non lo
gradiremmo, collega Assessore Testolin, ci dispiacerebbe veramente,
perché allora torneremmo di nuovo nella vecchia logica, come avete
fatto d'altronde nel mese di aprile-maggio nel 2013, quando avete
approvato delibere che andavano nella direzione del dare...dando
risposte di natura politico-finanziaria per quanto riguarda i
riordini fondiari, che dopo 13 mesi non hanno ancora una minima
copertura finanziaria, piuttosto che sul punto n. 1, lei ci ha
detto con tutta franchezza che sta cercando...state cercando al
vostro interno di riorganizzare il vostro Assessorato. In questi
due giorni abbiamo parlato tanto di burocrazia, abbiamo parlato
tanto di semplificazione, abbiamo parlato tanto di quanto costa
quest'apparato e quanto ricade ancora di più sulle aziende se
quest'apparato non è efficace ed efficiente. Uno sforzo in più,
Assessore Testolin, perché non ha preso il toro per le corna?
Quanto meno su quest'impegno, dove non doveva neanche scomodare il
Presidente Rollandin per reperire quattro soldi, poteva prendersi
un impegno in questo Consiglio dicendo: "sì, è vero, il mio
Assessorato è allo sbando, non c'è organizzazione all'interno del
mio Assessorato, non riesco ad oggi ancora a dare delle risposte
puntuali al settore", dal punto di vista del tempismo, non voglio
scomodare nessuno e offendere nessuno, di questioni personali non
ne ho e il nostro gruppo non ne ha, ma potevamo fare un
passo...potevamo fare un passo avanti tutti insieme quanto meno,
questo era un passo in più penso della politica.
Noi ci asterremo su questo piano con un grosso rammarico: il
rammarico è che probabilmente almeno su questi due punti, il primo
e il terzo, si poteva...sul terzo c'è stata la condivisione, sul
primo anche una presa formale. Sul secondo un impegno di natura
politica ci sarebbe...ci doveva stare, dopo l'ampia discussione di
questo pomeriggio, ci doveva stare, dovevamo tutti, maggioranza ed
opposizione, a mio avviso, comunque provare a...
Termino dicendo che noi ci asterremo su questo piano, non
vogliamo metterci assolutamente di traverso rispetto ad un piano
comunitario, che comunque va a programmare il prossimo settennio,
però, dato che sul nostro ordine del giorno non dovevamo richiedere
nulla né alla Comunità europea, né allo Stato, probabilmente la
politica doveva...con un pizzico d'orgoglio e forse un
élan
di orgoglio dovevamo quanto meno approvare e modificare...
Grazie.
Presidente
- Grazie collega Chatrian. Altri colleghi? La
parola al collega Donzel.
Donzel (PD-SIN.VDA)
- Grazie Presidente.
Brevemente perché la cortesia con cui l'Assessore ci ha risposto
merita comunque un'analoga cortesia nel replicare, ma nel tenere
fermo il fatto che noi stiamo presentando in questi anni una
situazione drammatica dell'agricoltura valdostana. Non capiamo
allora se vi sia una sorta di accettazione fatalistica del destino
che ci colpisce, sapendo che tanto gli agricoltori sono gente dura,
tenace, attaccata al territorio, che altro può fare se non
continuare a fare quel lavoro, grosse chance non è che ce ne siano,
non è come una volta che si lasciava l'agricoltura per andare a
lavorare in fabbrica alla Cogne, magari si buttava via...si
lasciava ferma la macchina falciatrice per andare a lavorare nei
cantieri forestali. Oggi c'è quello e lì si sconta quasi una pena,
è sempre più dura, le aziende - andate a verificare, ma poi io lo
so che conoscete bene questo settore, però lo ribadisco affinché
sia chiaro a chi magari non frequenta questo settore - hanno
ridotto il numero dei dipendenti, sempre più cercano una gestione
familiare, coinvolgono parte della famiglia per riuscire a far
fronte all'impegno che chiede il lavoro agricolo in montagna.
È chiaro che, non essendoci una
vision
strategica per
portare chissà dove l'agricoltura, si cerca di giocare in difesa,
ma in questo momento, per difendere l'agricoltura, servono risorse
aggiuntive e serve allocarle bene. Qui non siamo in queste
condizioni, quindi non siamo convinti della risposta. Forse un
passaggio non mi ha convinto e mi ha anche un po' amareggiato,
laddove io ho parlato dell'incidenza dell'agricoltura in Valle
d'Aosta, ho proprio detto:
"incide poco in termini di PIL, ma è
enormemente importante"
, lei invece ha voluto dettagliare qual
è il peso economico, dicendo che comunque l'intervento è
significativo, ma, quando noi aiutiamo un agricoltore, stiamo
aiutando un albergatore, stiamo aiutando chi vuole fare turismo,
stiamo aiutando le altre attività della Valle d'Aosta: questo è
quello che cerchiamo di rappresentare. Se noi abbiamo degli ottimi
vini, quando qualcuno viene a fare il turista in Valle d'Aosta e
dice: "ma questi bei vigneti che ho visto...", gli mettiamo sul
tavolo una bottiglia di quei vini favolosi che abbiamo noi, con gli
aromi e i profumi che libera... Noi cioè non stiamo facendo un
lavoro che...siamo andati a dare una mano all'agricoltura, noi
abbiamo dato una mano all'economia valdostana, quindi, sebbene la
resa di quel prodotto non sia tale da far vivere in modo agevole le
famiglie, quello che può determinare quel prodotto è straordinario,
quello che può determinare la nostra capacità di collocare meglio
sul mercato prodotti come la fontina...è quello che è l'elemento
per cui noi andiamo a finanziare l'agricoltore, non è un sussidio:
è un motore per lo sviluppo della Valle d'Aosta! Noi questo
francamente non lo cogliamo fino in fondo e quindi per questo
motivo non voteremo questo PSR.
Presidente
- Altri? Non vedo altre richieste. La parola
al collega Viérin Laurent.
Viérin L. (UVP)
- Merci Monsieur le Président.
Seulement pour annoncer, au nom du groupe Union Valdôtaine
Progressiste, un vote d'abstention sur ce document: il piano di
sviluppo rurale, che non ci convince. Gli altri colleghi sono già
entrati nel merito di questo documento, abbiamo ascoltato con
attenzione anche e soprattutto le repliche, al di là della lettura
della relazione, che era praticamente una relazione che conoscevamo
già a seguito delle audizioni e di ciò che in commissione
quest'iter ha rappresentato. Ancora meno ci hanno convinto le
repliche...un mondo agricolo in crisi che al di là delle
considerazioni sul piano di sviluppo rurale stesso...la
considerazione è che è un mondo che sta soffrendo, è un settore che
va sostenuto e non vediamo le scelte forti, le scelte politiche in
questo documento, è necessario in questo momento invece, a nostro
avviso, un rilancio, che può arrivare solo da scelte che devono
vedere un sostegno reale al mondo agricolo. È vero, bisogna
probabilmente rivedere le regole, abbiamo proposto attraverso
l'ordine del giorno - altri l'hanno illustrato - una possibilità:
di passare ad un modo di finanziamento del mondo agricolo diverso,
che possa però dare quella boccata d'ossigeno di cui oggi gli
allevatori, gli agricoltori, il mondo agricolo in generale ha
bisogno, perché è un momento veramente difficile in un contesto di
crisi generale. Abbiamo un'agricoltura che è diversa, che è
difficile e oggi...il bilancio regionale negli anni, Assessore, lei
lo sa, il bilancio dell'agricoltura ha dovuto subire dei tagli
cospicui, quindi i milioni che sono stati sottratti all'agricoltura
in parte sono stati sottratti proporzionalmente ad altri settori,
ma in parte questi milioni hanno preso altre direzioni, si sono
fatte scelte politiche diverse, sacrificando tra i vari settori il
settore agricolo. L'Assessorato, che dovrebbe avere sia a livello
politico che a livello tecnico elementi trainanti, è un Assessorato
che è effettivamente da rivedere, ci sono, esistono dei problemi,
non diciamo che è facile, ma sono anni che quest'Assessorato, a
livello di organizzazione, a livello di burocrazia e a livello di
tempistiche, a livello di problemi operativi che riscontriamo tutti
i giorni da parte di chi ci viene a dire - ma non per lamentarsi -
che ci sono effettivamente difficoltà a lavorare... allora l'invito
a ristrutturare l'Assessorato è una sollecitazione che va in questa
direzione e nulla di personale con chi oggi, da un punto di vista
tecnico, dovrebbe essere il suo sostegno, Assessore, ma si è creato
all'interno dell'Assessorato un clima di sospetto, di minacce, che
non è un clima dove serenamente la gente lavora. Siamo arrivati a
prendere i numeri delle targhe, a vedere la gente cosa...cioè
allora un Coordinatore deve in un Assessorato importante come il
suo coordinare, dare applicazione a scelte politiche, ma non si
deve assolutamente occupare di cose che effettivamente rasentano il
ridicolo! Allora noi, attraverso i funzionari all'apice di
quest'Assessorato, abbiamo bisogno di elementi trainanti, abbiamo
bisogno di dinamicità, ne parleremo anche nel prossimo Consiglio,
ho presentato un'iniziativa sul "decreto Renzi", che prevede che
chi è in pensione non possa andare a ricoprire ruoli dirigenziali,
ma andiamo a valorizzare qualcuno, un giovane, qualcuno che possa
effettivamente...abbiamo delle competenze...che possa riportare
quel rilancio che oggi, a nostro avviso, l'Assessorato
dell'agricoltura potrebbe avere attraverso un'impostazione,
un'organizzazione diversa e forse delle figure apicali,
dirigenziali che abbiano effettivamente la voglia di cambiare
passo.
La burocrazia, le complicazioni, i ritardi, che non derivano
sempre dall'Amministrazione regionale e sono in parte anche
derivanti dalle procedure di Bruxelles, da queste norme, che sono
spesso stringenti, è chiaro che se...cioè portano tanti soldi in
meno e tanta carta in più: questo oggi c'è. Allora se noi ancora a
livello regionale ci mettiamo a complicare attraverso le
complicazioni che magari qualcuno a livello dirigenziale si
inventa, è chiaro che questo, sommato alla crisi che esiste, crea
il disagio nel settore, quindi ancora di più questi fondi europei,
questa possibilità di utilizzo del piano di sviluppo rurale sono
fondamentali. Al di là di tutto ciò che a livello contenutistico è
stato detto, quindi noi crediamo che dalle categorie nelle
audizioni, nelle relazioni che abbiamo - e concludo, Presidente -
ci sia stato effettivamente un grido di allarme che noi vi
chiediamo di raccogliere, perché da troppo tempo
probabilmente...abbiamo ancora oggi - e si sente mormorare, ne
parleremo - persone che hanno perso soldi o che rischiano di
perdere i soldi per il famoso verde, la questione...200 domande,
che, da un punto di vista procedurale, hanno avuto dei problemi di
cui nessuno si sta occupando, 200 persone che rischiano di perdere
delle decine di migliaia di euro, a volte anche più di 100 mila
euro. Allora, questo per dire che noi abbiamo semplicemente cercato
di proporre.
Voilà pourquoi nous voulons donner un signal d'abstention, pour
dire que nous sommes évidemment favorables à l'utilisation des
fonds européens dans le domaine agricole, un plan de développement
rural qui est forcément l'avenir, mais qui, malheureusement, n'est
pas un plan de développement, mais qui est un plan de survie de
l'agriculture valdôtaine. Nous ne voudrions pas - et nous espérons
qu'il ne soit pas ainsi - que le domaine valdôtain, comme la
culture que nous citons souvent, l'éducation...mais aussi et
surtout le domaine agricole soit abandonné, parce qu'il y a
souvent...il n'y a pas toujours la possibilité d'être préparés aux
changements dans ce domaine par rapport à d'autres domaines qu'on
connaît. Nous vous demandons donc vraiment, Monsieur l'Assesseur,
une attention constante au domaine agricole qui est et représente
l'avenir, une partie de l'avenir de notre communauté. Merci.
Président
- Merci Conseiller Laurent Viérin. La parole au
Président de la Région.
Rollandin (UV)
- Grazie Presidente.
Brevemente per sottolineare due aspetti che mi sembrano un po'
paradossali. La discussione è stata sicuramente molto interessante,
perché ha fatto emergere i problemi, però non vorrei dimenticare
che qui noi stiamo approvando un piano di presentazione, di
richiesta di fondi, che è di 14 milioni superiore a quello del
settennato precedente: questo vorrei ricordarlo. Vorrei ricordare
anche che alcuni pilastri, come ha detto l'Assessore, hanno
compensato...il primo pilastro compensa largamente quelli che erano
fondi che a livello regionale non possiamo dare. Vorrei dire che,
nella sostanza, qui noi abbiamo solo - certo, riprendendo, com'è
stato detto, gran parte delle linee del piano precedente, con delle
modifiche importanti - data l'opportunità di valorizzare la
montagna. Qual è il settore che emerge essere più in difficoltà? Il
settore zootecnico, perché? Perché il latte vale sempre meno, ma
varrà ancora di meno nel momento in cui non ci saranno più le quote
latte, nel momento in cui ci sarà libera uscita, il latte invaderà
tutto quello che già adesso è, con le conseguenze che conosciamo,
lì non si ferma nessuno. Il nostro latte o è di qualità, oppure il
valore è quello dei centesimi che vale nelle altre regioni, questo
sarà, allora da questo contesto non si esce...la zootecnia è il
settore dove si è investito vorrei dire nei secoli di più:
centinaia di milioni di euro. Abbiamo già detto qual è il PIL, ma
sappiamo che la montagna ha tutti quei risvolti che conosciamo.
Ora, dire che abbiamo questo gestito da un Assessorato allo sbando,
permettetemi di dire, l'Assessorato...
(interruzione di un Consigliere, fuori microfono)
...le testuali parole sono:
"Assessorato allo
sbando"...
(nuova interruzione di un Consigliere, fuori
microfono)
...sì, però io credo che ci sia...ma abbiamo riconosciuto che ci
sono delle situazioni da governare e da modificare, però io vorrei
dire: attenzione, ci sono organicamente degli uffici preposti che
portano avanti il lavoro in un modo corretto, poi che ci sia
un'esigenza...ma noi l'abbiamo detto, l'ha detto l'Assessore,
questo è uno degli obiettivi che abbiamo messo a tutti i dirigenti,
leggete gli obiettivi messi per il 2014! È quello di
"razionalizzare e individuare le modalità con cui rimodulare
l'organizzazione dell'Assessorato"
, esiste; allora, detto
questo, io credo che l'impegno che si voleva vedere sull'altro
fronte, dei fondi regionali, quello passerà su un altro capitolo
nel momento in cui verrà presentato il bilancio per il 2015, per
quest'anno lo sapete abbiamo fatto l'assestamento di bilancio,
quindi non si poteva fare di più.
Io credo che oggettivamente su questo settore il venire a dire
oggi che dobbiamo dire che qualcuno muore, che ci sono aziende che
muoiono...attenzione, noi oggi stiamo dicendo che sicuramente, se
non ci fossero questi interventi, in particolare alcuni settori,
vedi il settore zootecnico, avrebbero delle grossissime difficoltà,
però questo non vuol dire che dobbiamo per forza continuare a fare
quello che abbiamo fatto ieri, si sta cambiando metodo, è stato
detto: "dateci il tempo di riportare questo in una situazione di
normalità". Ecco, questo vorrei dire, ma non è assolutamente vero
che abbiamo illuso qualcuno, qui il piano dice delle cose
chiarissime, dice delle cose che sono non solo condivisibili, ma
vanno nella direzione auspicata da tutti. Diverso allora è il
discorso che i fondi...che sappiamo a livello regionale hanno avuto
quella riduzione che abbiamo, per cui ce ne sono di meno l'abbiamo
detto tutti...
(nuova interruzione di un Consigliere, fuori
microfono)
...il piano è questo, discutiamo del piano, oggi approviamo il
piano, se vogliamo fare altre discussioni, possiamo farle, ma oggi
approviamo il piano! Io vorrei solo specificare che il piano è
sicuramente organizzato in modo tale da dare delle risposte
soprattutto a chi gestirà la montagna, su cui abbiamo tanto
investito. Sugli altri discorsi quindi siamo disponibili al
confronto, sia sulla riorganizzazione, sia sulle altre
rimodulazioni, che credo insieme possiamo anche vedere come meglio
portare all'attenzione degli operatori del settore, in modo da
rendere ancora più fruibili quelli che sono gli investimenti, che
sono sicuramente molto produttivi nel settore - ripeto - in
particolare zootecnico, senza dimenticare gli altri, ecco, perché
qui con il discorso che tutti conosciamo... Credo cioè che qui ci
sia, per fortuna, anche gente che l'ha fatto direttamente, altri
meno, ma il settore agricolo lo conoscono abbastanza bene, non
penso che ci siano equivoci su questo tema, tutti siamo motivati a
fare il possibile affinché ci siano risultati positivi per chi
lavora la terra. Grazie.
Presidente
- Chatrian per...? Qual è la motivazione,
visto che è intervenuto sia sull'ordine del giorno, sia su
dichiarazione di voto...fatto personale su cosa? ...non vedo fatti
personali su questo...ci dica il fatto personale. La parola al
Consigliere Chatrian.
Chatrian (ALPE)
- Sì, pacatamente, colleghi, per fatto
personale. Il Presidente Rollandin mi ha tirato in ballo dal punto
di vista...io praticamente...le mie affermazioni sono state queste:
dal punto di vista organizzativo, l'Assessorato è allo sbando e
quindi va riorganizzato. Non deviamo la questione né dal punto di
vista personale...nulla di che, volevo ribadire solo esclusivamente
questo concetto: dal punto di vista organizzativo, ad oggi
l'Assessorato è allo sbando.
Presidente
- Grazie collega Chatrian. Passiamo alla
votazione, ricordo che si vota sul testo della III Commissione.
Prego i Consiglieri di votare. Avete votato tutti? La votazione è
chiusa.
Presenti: 34
Votanti: 18
Favorevoli: 18
Astenuti: 16 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Nogara, Roscio, Rosset, Laurent Viérin)
Il Consiglio approva.
