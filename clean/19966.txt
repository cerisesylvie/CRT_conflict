Classificazione
INDUSTRIA
STATUTO


Resoconto integrale del dibattito dell'aula
Oggetto del Consiglio n. 3147 del 3 aprile 2003 - Resoconto
OGGETTO N. 3147/XI Disegno di legge: "Disposizioni concernenti
l'esercizio delle funzioni amministrative in materia di
insediamenti produttivi e l'istituzione dello sportello unico per
le attività produttive".
CAPO I DISPOSIZIONI GENERALI
Articolo 1 (Oggetto)
1. La presente legge disciplina l'esercizio coordinato delle
funzioni amministrative in materia di insediamenti produttivi,
definendone i principi organizzativi e procedimentali.
2. In particolare, la presente legge disciplina l'esercizio
coordinato delle funzioni amministrative concernenti la
localizzazione, la rilocalizzazione e l'avvio degli impianti
produttivi di beni e di servizi, nonché la realizzazione, la
ristrutturazione, l'ampliamento, la cessazione, la riattivazione e
la riconversione dei medesimi impianti, nonché l'esecuzione di
opere interne ai fabbricati adibiti ad uso di impresa.
3. Gli impianti produttivi di cui al comma 2 comprendono tutti
gli impianti destinati alla produzione di beni e di servizi, ivi
inclusi quelli afferenti le attività agricole, commerciali ed
artigiane, le attività turistiche ed alberghiere, i servizi resi
dalle banche e dagli intermediari finanziari e i servizi di
telecomunicazione.
Articolo 2 (Compiti della Regione)
1. Allo scopo di assicurare l'esercizio efficiente delle
funzioni amministrative di cui all'articolo 1, la Regione promuove
intese ed altre forme di coordinamento tra pubbliche
amministrazioni volte alla semplificazione dei procedimenti
amministrativi, al miglioramento dei servizi e dell'assistenza alle
imprese, all'organizzazione di un sistema informativo telematico
per la raccolta e la diffusione delle informazioni, allo
svolgimento in via telematica dei procedimenti di competenza della
struttura unica di cui all'articolo 3, comma 1, nonché
all'individuazione dei procedimenti di competenza dello sportello
unico e alla fissazione dei termini entro i quali dette
amministrazioni sono tenute a rilasciare i pareri o gli atti di
assenso richiesti.
2. Le intese di cui al comma 1 devono comunque prevedere il
rispetto dei termini procedimentali stabiliti dalla presente
legge.
3. La Regione istituisce, per l'informazione alle imprese,
banche dati informatizzate, utilizzando anche quelle esistenti,
accessibili da chiunque per via telematica e finalizzate alla
raccolta e alla diffusione delle informazioni di cui all'articolo
10.
4. Le banche dati forniscono le informazioni sugli adempimenti
necessari per l'attivazione dei procedimenti di autorizzazione di
cui è responsabile lo sportello unico, nonché tutti i dati e le
informazioni utili disponibili a livello regionale, compresi quelli
concernenti le attività promozionali.
Articolo 3 (Titolarità e modalità di esercizio delle
funzioni)
1. Le funzioni amministrative di cui all'articolo 1 sono
attribuite ai Comuni, i quali le esercitano singolarmente o in
forma associata attraverso le Comunità montane, ai sensi
dell'articolo 83 della legge regionale 7 dicembre 1998, n. 54
(Sistema delle autonomie in Valle d'Aosta), assicurando che
l'intero procedimento sia affidato ad un'unica struttura, dotata di
uno sportello unico per le attività produttive, di seguito
denominato sportello unico, al quale gli interessati si rivolgono
per tutti gli adempimenti previsti dai procedimenti disciplinati
dalla presente legge.
2. Ai fini di cui al comma 1, i Comuni, anche in forma associata
attraverso le Comunità montane, possono stipulare convenzioni con
la Camera valdostana delle imprese e delle professioni di cui alla
legge regionale 20 maggio 2002, n. 7 (Riordino dei servizi camerali
della Valle d'Aosta), e possono avvalersi, nelle forme concordate,
di altre amministrazioni ed enti pubblici, ai quali possono essere
affidati singoli adempimenti correlati al procedimento.
Articolo 4 (Strumenti per l'esercizio coordinato delle
funzioni)
1. Al fine di assicurare l'esercizio coordinato delle funzioni
di cui all'articolo 9, è istituito, presso il Consiglio permanente
degli enti locali di cui all'articolo 60 della l.r. 54/1998, un
organismo di coordinamento per lo svolgimento dei seguenti
compiti:
a) coordinamento delle attività degli sportelli unici;
b) verifica e controllo dei risultati dell'attività svolta dagli
sportelli unici ed analisi dei relativi costi di funzionamento;
c) verifica dell'osservanza dei termini e degli adempimenti
procedimentali relativi all'esercizio delle funzioni dello
sportello unico;
d) promozione, in collaborazione con le strutture regionali
competenti, dello sviluppo e dell'aggiornamento degli strumenti
necessari allo svolgimento in via telematica dell'attività di
sportello unico;
e) promozione, coordinamento ed aggiornamento di convenzioni
finalizzate allo sviluppo e al miglioramento delle attività di
sportello unico con la Regione, gli enti locali, altri enti
pubblici o privati ed associazioni di categoria;
f) formazione ed aggiornamento del personale;
g) assistenza agli sportelli unici e diffusione di ogni
informazione utile alle attività di sportello unico;
h) svolgimento, in via sussidiaria, delle funzioni di sportello
unico, nei procedimenti relativi ad insediamenti produttivi
insistenti su ambiti territoriali di più sportelli unici.
2. Per lo svolgimento dei compiti di cui al comma 1, il
Consiglio permanente degli enti locali può avvalersi del personale
del Consorzio dei comuni della Valle d'Aosta ricadenti nel Bacino
imbrifero montano della Dora Baltea (BIM) o di altre strutture e
consorzi.
3. I rapporti derivanti dallo svolgimento dei compiti di cui al
comma 1 sono regolati da apposita convenzione.
Articolo 5 (Principi procedimentali)
1. Il procedimento amministrativo correlato all'esercizio delle
funzioni amministrative di cui all'articolo 1 è unico; l'istanza
presentata dagli interessati origina un procedimento unico ed un
unico provvedimento conclusivo, indipendentemente dal numero di
endoprocedimenti che si rendano necessari nel corso dell'iter
procedurale.
2. Il procedimento ha per oggetto l'accertamento della
compatibilità dell'intervento sotto i profili urbanistici,
sanitari, della sicurezza e della tutela ambientale, ivi compresi
la tutela idraulica, idrogeologica, il rispetto dei vincoli
forestali, paesaggistici, storici, artistici ed archeologici.
3. Il procedimento è improntato al rispetto dei seguenti
principi:
a) istituzione dello sportello unico presso la struttura unica
di cui all'articolo 3, comma 1, ed individuazione del responsabile
del procedimento;
b) trasparenza delle procedure ed apertura del procedimento alle
osservazioni dei soggetti portatori di interessi pubblici o
privati, individuali o collettivi, nonché dei portatori di
interessi diffusi, costituiti in associazioni o comitati, cui possa
derivare un pregiudizio dalla realizzazione dell'opera;
c) facoltà per il soggetto interessato di ricorrere
all'autocertificazione, salvo quanto previsto dall'articolo 12,
comma 2, per l'attestazione, sotto la propria responsabilità, della
conformità del progetto alle singole prescrizioni delle norme
vigenti, ivi comprese quelle edilizie ed urbanistiche;
d) facoltà per il soggetto interessato, inutilmente decorsi i
termini per il rilascio degli atti di assenso previsti, di
realizzare l'impianto in conformità alle autocertificazioni
prodotte, previa conclusione favorevole della procedura di
valutazione di impatto ambientale (VIA), ove prevista dalle norme
vigenti, e purché abbia ottenuto il prescritto titolo abilitativo
ai sensi della vigente normativa urbanistico-edilizia;
e) previsione dell'obbligo della riduzione in pristino nel caso
di falsità di alcuna delle autocertificazioni, fatti salvi i casi
di irregolarità od omissioni suscettibili di correzioni od
integrazioni, comunque non costituenti falsità;
f) possibilità del ricorso da parte del responsabile del
procedimento unico, ove non sia esercitata la facoltà del ricorso
all'autocertificazione di cui alla lettera c), alla conferenza di
servizi, le cui determinazioni sostituiscono il provvedimento ai
sensi dell'articolo 11, comma 13;
g) effettuazione del collaudo, da parte di soggetti abilitati
non collegati professionalmente, né economicamente in modo diretto
od indiretto all'impresa, con la presenza dei tecnici della
struttura organizzativa, entro i termini stabiliti;
l'autorizzazione e il collaudo non esonerano le amministrazioni
competenti dalle proprie funzioni di vigilanza e di controllo e
dalle responsabilità conseguenti previste dalla legge.
Articolo 6 (Esclusioni)
1. Le disposizioni della presente legge non pregiudicano
l'applicazione delle normative concernenti:
a) la procedura di VIA, salvo quanto previsto dall'articolo
17;
b) la semplificazione procedimentale che consente l'avvio delle
attività previa semplice comunicazione ovvero denuncia di inizio
attività.
Articolo 7 (Individuazione delle aree da destinare agli
insediamenti produttivi)
1. L'individuazione delle aree da destinare all'insediamento di
impianti produttivi è effettuata dai Comuni ai sensi della legge
regionale 10 aprile 1998, n. 13 (Approvazione del piano
territoriale paesistico della Valle d'Aosta (PTP)), anche ai fini
della creazione del patrimonio pubblico per insediamenti produttivi
di cui alla legge regionale 7 dicembre 1979, n. 73 (Norme per la
creazione di patrimonio pubblico disponibile costituito da immobili
per insediamenti residenziali e produttivi).
CAPO II SPORTELLO UNICO
Articolo 8 (Istituzione e gestione dello sportello unico)
1. Entro sessanta giorni dall'entrata in vigore della presente
legge, i Comuni stabiliscono, ai sensi dell'articolo 3, la forma di
esercizio delle funzioni amministrative di cui all'articolo 1.
2. Entro novanta giorni dall'entrata in vigore della presente
legge, il Consiglio permanente degli enti locali provvede
all'istituzione dell'organismo di coordinamento di cui all'articolo
4 e ne nomina il responsabile.
3. Entro centoventi giorni dall'adozione delle determinazioni
assunte dai Comuni ai sensi del comma 1, gli stessi provvedono,
nella forma stabilita, all'istituzione della struttura dotata di
sportello unico, alla quale è affidato l'intero procedimento
concernente la localizzazione, la rilocalizzazione e l'avvio degli
impianti produttivi di beni e servizi, la realizzazione, la
ristrutturazione, l'ampliamento, la cessazione, la riattivazione e
la riconversione dei medesimi impianti, nonché l'esecuzione di
opere interne ai fabbricati destinati all'esercizio di impresa, ivi
incluso il rilascio degli atti di assenso urbanistico-edilizio e di
quelli previsti dalla legge regionale 27 maggio 1994, n. 18
(Deleghe ai comuni della Valle d'Aosta in materia di tutela del
paesaggio), da ultimo modificata dalla legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta).
4. Gli enti titolari dell'esercizio delle funzioni ai sensi
dell'articolo 3, contestualmente alla costituzione delle strutture
dotate di sportello unico, ne definiscono gli organici e provvedono
a nominarne il responsabile. Il funzionario preposto alla struttura
di sportello unico è responsabile dell'intero procedimento.
5. La Regione fornisce ai Comuni gli strumenti necessari allo
svolgimento in via telematica dei procedimenti di competenza dello
sportello unico e può concedere ai Comuni e al Consiglio permanente
degli enti locali incentivi per agevolare l'istituzione e lo
sviluppo dello sportello unico nelle forme di cui all'articolo 3,
comma 1, e dell'organismo di coordinamento di cui all'articolo 4,
secondo criteri e modalità definiti con deliberazione della Giunta
regionale da adottarsi entro novanta giorni dall'entrata in vigore
della presente legge.
Articolo 9 (Funzioni dello sportello unico)
1. Allo sportello unico gli interessati si rivolgono per tutti
gli adempimenti procedimentali previsti dalla normativa vigente e
connessi all'esercizio delle funzioni amministrative di cui
all'articolo 1.
2. Lo sportello unico svolge, in particolare, i seguenti
compiti:
a) attiva e coordina tutti i procedimenti amministrativi
afferenti ad istanze concernenti la localizzazione, la
rilocalizzazione e l'avvio degli impianti produttivi di beni e
servizi, la realizzazione, la ristrutturazione, l'ampliamento, la
cessazione, la riattivazione e la riconversione dei medesimi
impianti, nonché l'esecuzione di opere interne ai fabbricati
destinati all'esercizio di impresa, ivi incluso il rilascio degli
atti di assenso urbanistico-edilizio e di quelli previsti dalla
l.r. 18/1994;
b) attiva gli strumenti necessari allo svolgimento in via
telematica dei procedimenti di competenza, interagendo, ove
necessario, con le altre pubbliche amministrazioni e con le banche
dati istituite dalla Regione ai sensi dell'articolo 2, comma 3;
c) assicura, a chiunque vi abbia interesse, previa
predisposizione di un archivio informatico contenente i necessari
elementi informativi, l'accesso gratuito, anche in via telematica,
alle informazioni sugli adempimenti necessari per le procedure
autorizzative, all'elenco delle domande di autorizzazione
presentate, nonché a tutte le informazioni utili disponibili a
livello regionale, comprese quelle concernenti le attività
promozionali;
d) garantisce ai singoli soggetti interessati l'accesso
gratuito, anche in via telematica, alle informazioni relative alle
domande di autorizzazione da essi presentate e allo stato del loro
iter procedurale;
e) si pronuncia sulla conformità, su richiesta dei soggetti
interessati, allo stato degli atti in suo possesso, dei progetti
preliminari dai medesimi sottoposti al suo parere ai vigenti
strumenti di pianificazione paesistica, territoriale ed
urbanistica, nonché alla normativa di tutela ambientale, senza che
ciò pregiudichi la definizione dell'eventuale successivo
procedimento autorizzativo; tale parere è reso entro il termine di
sessanta giorni dalla data di presentazione della relativa
richiesta;
f) diffonde ogni informazione relativa alle attività
produttive;
g) accerta la regolarità formale e la completezza della domanda;
in caso di incompletezza della domanda è ammessa un'unica richiesta
di integrazione istruttoria.
Articolo 10 (Assistenza alle imprese)
1. Lo sportello unico, anche avvalendosi della Camera valdostana
delle imprese e delle professioni, delle associazioni di categoria
e dei centri di assistenza tecnica di cui all'articolo 14 della
legge regionale 7 giugno 1999, n. 12 (Principi e direttive per
l'esercizio dell'attività commerciale), fornisce assistenza alle
imprese mediante la raccolta e la diffusione, anche in via
telematica, delle informazioni concernenti l'insediamento e lo
svolgimento delle attività produttive nel territorio regionale, con
particolare riferimento alle normative applicabili, agli strumenti
agevolativi ed all'attività degli sportelli unici, nonché delle
informazioni concernenti gli strumenti di agevolazione contributiva
e fiscale a favore dell'occupazione dei lavoratori dipendenti e del
lavoro autonomo.
2. I rapporti derivanti dallo svolgimento delle attività di
assistenza alle imprese sono regolati da apposite convenzioni.
CAPO III PROCEDIMENTI AUTORIZZATORI
Articolo 11 (Procedimento semplificato)
1. Il procedimento semplificato si applica:
a) nel caso in cui il soggetto richiedente non intende avvalersi
del procedimento amministrativo mediante autocertificazione di cui
all'articolo 12;
b) nei casi in cui l'autocertificazione è esclusa ai sensi
dell'articolo 12, comma 2.
2. Il procedimento è unico e ha inizio con la presentazione di
un'unica domanda allo sportello unico territorialmente competente
al rilascio del provvedimento conclusivo, o ad altro sportello
unico presente sul territorio regionale il quale provvede
tempestivamente a trasmetterla allo sportello unico
territorialmente competente. Lo sportello unico territorialmente
competente immette immediatamente la domanda nell'archivio
informatico e la data di immissione determina l'avvio del
procedimento.
3. Lo sportello unico territorialmente competente, qualora
rilevi l'incompletezza della documentazione presentata, provvede,
non oltre trenta giorni dal ricevimento della domanda, a
richiedere, per una sola volta, l'integrazione degli atti necessari
ai fini istruttori. In tal caso, i termini di cui ai commi 5 e 15
riprendono a decorrere dalla presentazione della documentazione
completa.
4. La struttura unica, al fine dell'adozione del provvedimento
conclusivo per la realizzazione dell'intervento richiesto, adotta
direttamente, ovvero richiede, non oltre tre giorni dal ricevimento
della domanda o delle integrazioni istruttorie richieste ai sensi
del comma 3, alle amministrazioni coinvolte o a quelle di cui
intende avvalersi ai sensi dell'articolo 3, comma 2, gli atti a ciò
necessari, prescritti dalle normative vigenti. Le amministrazioni
coinvolte, qualora rilevino l'incompletezza della documentazione
trasmessa, possono richiederne l'integrazione allo sportello unico
per una sola volta entro il termine di venti giorni dal ricevimento
della documentazione.
5. Le amministrazioni coinvolte sono tenute ad individuare un
responsabile dei rapporti con lo sportello unico oltre ad un
responsabile dei singoli endoprocedimenti e a far pervenire gli
atti ed i pareri di loro competenza entro il termine previsto dalle
rispettive normative di settore, ovvero entro il più breve termine
stabilito a seguito delle intese di cui all'articolo 2, comma 1, e
comunque entro un termine non superiore a sessanta giorni
decorrenti dal ricevimento della documentazione.
6. Nel caso di progetti di opere da sottoporre a VIA, la
struttura regionale competente in materia di VIA comunica alla
struttura unica l'esito dell'istruttoria entro il termine stabilito
per la conclusione della stessa dall'articolo 14, comma 4, della
legge regionale 18 giugno 1999, n. 14 (Nuova disciplina della
procedura di valutazione di impatto ambientale. Abrogazione della
legge regionale 4 marzo 1991, n. 6 (Disciplina della procedura di
valutazione dell'impatto ambientale)).
7. Qualora la struttura competente in materia di VIA rilevi
l'incompletezza della documentazione trasmessa, può richiederne,
per una volta sola, l'integrazione alla struttura, entro venti
giorni dal ricevimento. In tal caso i termini di cui ai commi 6 e
15 riprendono a decorrere dalla presentazione della documentazione
completa.
8. Nel caso in cui, entro i termini stabiliti dal comma 5, una
delle amministrazioni si pronunci negativamente, la pronuncia è
comunicata dalla struttura al soggetto richiedente entro tre giorni
dalla sua ricezione e il procedimento si intende concluso. Nel caso
di progetti di opere da sottoporre a VIA, la struttura comunica al
soggetto richiedente l'eventuale esito negativo entro tre giorni
dalla data della relativa deliberazione della Giunta regionale. In
tali casi, il soggetto richiedente, entro venti giorni dal
ricevimento della comunicazione, può chiedere alla struttura di
convocare, entro i successivi cinque giorni, una conferenza di
servizi al fine di concordare quali siano le eventuali condizioni
per ottenere il superamento della pronuncia negativa.
9. Decorsi inutilmente i termini di cui ai commi 5 e 6, il
responsabile del procedimento, entro i successivi cinque giorni,
convoca una conferenza di servizi.
10. Le conferenze di servizi di cui ai commi 8 e 9 si svolgono
con le modalità previste dall'articolo 18. La convocazione della
conferenza di servizi è resa pubblica per via telematica o
informatica e ad essa partecipano le amministrazioni interessate al
procedimento.
11. Alla conferenza di servizi possono intervenire i soggetti
portatori di interessi pubblici o privati, individuali o
collettivi, nonché i portatori di interessi diffusi costituiti in
associazioni o comitati, cui possa derivare un pregiudizio dalla
realizzazione dell'impianto produttivo; tali soggetti possono
presentare memorie e osservazioni che la conferenza è tenuta a
valutare.
12. La conferenza di servizi procede all'istruttoria del
progetto e redige un verbale che tiene luogo degli atti e dei
pareri tecnici comunque denominati prescritti dalle norme vigenti o
ritenuti necessari, pronunciandosi altresì sulle eventuali
osservazioni formulate ai sensi del comma 11. La conferenza fissa
altresì il termine entro cui pervenire alla decisione, in ogni caso
compatibile con il rispetto dei termini finali di cui al comma
15.
13. Il verbale recante le determinazioni assunte dalla
conferenza di servizi convocata ai sensi del comma 9, con
esclusione dei progetti da sottoporre a VIA, tiene luogo del
provvedimento amministrativo conclusivo del procedimento ed è
immediatamente comunicato, a cura dello sportello unico, al
soggetto richiedente.
14. Nel caso di progetti di opere da sottoporre a VIA, il
verbale recante le determinazioni assunte dalla conferenza di
servizi tiene luogo del parere di cui all'articolo 15 della l.r.
14/1999. Il verbale è trasmesso alla Giunta regionale la quale si
esprime con propria deliberazione con le modalità stabilite dal
medesimo articolo Entro tre giorni dalla deliberazione, la
struttura unica adotta il provvedimento conclusivo e ne dà
immediata comunicazione al soggetto interessato.
15. Il procedimento si conclude nel termine di centotrentacinque
giorni. Per le opere da sottoporre a VIA il procedimento si
conclude nel termine di otto mesi.
16. A partire dalla data di operatività degli sportelli unici,
le domande devono essere presentate allo sportello unico. Le altre
amministrazioni pubbliche coinvolte nel procedimento non possono
rilasciare al richiedente atti autorizzatori, nullaosta, pareri o
atti di consenso, anche a contenuto negativo, comunque denominati.
Tali atti, qualora eventualmente rilasciati, operano esclusivamente
all'interno del procedimento unico. In ogni caso, le
amministrazioni hanno l'obbligo di trasmettere alla struttura unica
responsabile del procedimento, entro cinque giorni dal ricevimento,
eventuali domande ad esse presentate e relative a procedimenti
disciplinati dalla presente legge, allegando gli atti istruttori
eventualmente già compiuti e dandone comunicazione al richiedente.
I procedimenti in corso alla data di operatività dello sportello
unico sono trasmessi allo sportello unico a richiesta dei soggetti
interessati, ovvero conclusi dall'amministrazione procedente.
Articolo 12 (Procedimento mediante autocertificazione)
1. Il procedimento amministrativo mediante autocertificazione ha
inizio con la presentazione di un'unica domanda, contenente, ove
necessario, anche la richiesta del prescritto titolo abilitativo ai
sensi della vigente normativa urbanistico-edilizia, corredata di
autocertificazioni attestanti la conformità del progetto alle
prescrizioni previste dalle norme vigenti in materia di
urbanistica, di sicurezza degli impianti, di tutela sanitaria e di
tutela ambientale, redatte da professionisti abilitati o da società
di professionisti e sottoscritte dai medesimi, unitamente al legale
rappresentante dell'impresa. La presentazione della domanda avviene
con le modalità previste all'articolo 11, comma 2.
2. L'autocertificazione non si applica alle determinazioni
relative a:
a) impianti nei quali sono utilizzati materiali nucleari;
b) impianti di produzione di materiali d'armamento;
c) impianti di produzione, raffinazione e stoccaggio di oli
minerali;
d) impianti di deposito temporaneo, smaltimento, recupero e
riciclaggio dei rifiuti soggetti all'applicazione del decreto
legislativo 5 febbraio 1997, n. 22 (Attuazione delle direttive
91/156/CEE sui rifiuti, 91/689/CEE sui rifiuti pericolosi e
94/62/CE sugli imballaggi e sui rifiuti di imballaggio), e
successive modificazioni ed integrazioni;
e) procedure relative al controllo dei pericoli di incidenti
rilevanti connessi con determinate sostanze pericolose e alla
prevenzione e riduzione dell'inquinamento disciplinate ai sensi
degli articoli 18 e 21 della legge 24 aprile 1998, n. 128 (Legge
comunitaria 1995-1997), e, nelle more della loro attuazione, dalla
normativa vigente;
f) ipotesi nelle quali, nell'ambito del procedimento unico,
singole fasi procedimentali debbano obbligatoriamente concludersi
con un'apposita autorizzazione ai sensi della normativa comunitaria
ovvero della normativa vigente in materia di tutela di beni
culturali e ambientali.
3. La struttura unica, ricevuta la domanda, provvede
tempestivamente, e comunque non oltre tre giorni, a:
a) immettere la domanda nell'archivio informatico, dandone
notizia tramite adeguate forme di pubblicità;
b) inviare copia della domanda e della documentazione prodotta,
anche in via telematica, alla Regione, ai comuni interessati,
nonché, per i profili di competenza, alle altre amministrazioni
competenti per le verifiche;
c) dare contestuale inizio al procedimento per il rilascio del
prescritto titolo abilitativo ai sensi della vigente normativa
urbanistico-edilizia.
4. Entro il termine di trenta giorni dal ricevimento della
domanda, la struttura unica può richiedere, per una sola volta,
l'integrazione degli atti o dei documenti necessari ai fini
istruttori. Decorso il predetto termine, non possono essere
richiesti altri atti o documenti concernenti fatti risultanti dalla
documentazione inviata. I soggetti competenti per le verifiche
possono richiedere alla struttura l'integrazione degli atti o dei
documenti necessari ai fini istruttori entro venti giorni dalla
data di ricevimento della domanda da parte dello sportello unico. I
termini di cui ai commi 9 e 10 restano sospesi fino alla
presentazione degli atti integrativi richiesti. Qualora questi non
pervengano entro sessanta giorni dalla richiesta, salvo motivata
richiesta di proroga da parte dell'impresa comunque non superiore a
ulteriori sessanta giorni, il procedimento è concluso e la
realizzazione del progetto si intende negata.
5. Nel caso in cui occorrano chiarimenti in ordine alle
soluzioni tecniche e progettuali o al rispetto delle normative
amministrative e tecniche di settore o qualora il progetto si
riveli di particolare complessità, ovvero si rendano necessarie
modifiche al progetto, o il Comune intenda proporre una diversa
localizzazione dell'impianto, il responsabile del procedimento può
convocare il soggetto richiedente per una audizione in
contraddittorio con tutti gli uffici coinvolti nel procedimento.
Dell'audizione è redatto apposito verbale.
6. Qualora, al termine dell'audizione, sia raggiunto un accordo
ai sensi dell'articolo 12 della legge regionale 2 luglio 1999, n.
18 (Nuove disposizioni in materia di procedimento amministrativo,
di diritto di accesso ai documenti amministrativi e di
dichiarazioni sostitutive. Abrogazione della legge regionale 6
settembre 1991, n. 59), il relativo verbale vincola le parti. I
termini di cui ai commi 9 e 10 restano sospesi fino alla
presentazione, entro il termine stabilito nell'accordo stesso, del
progetto modificato conformemente all'accordo. Nel caso in cui
l'accordo non venga raggiunto, il procedimento è concluso e la
realizzazione del progetto si intende negata.
7. Qualora, in sede di esame della domanda, lo sportello unico o
le amministrazioni competenti per le verifiche ravvisino la falsità
di alcuna delle autocertificazioni, ne informano il responsabile
del procedimento il quale, fatti salvi i casi di irregolarità o
omissioni suscettibili di correzioni od integrazioni e comunque non
costituenti falsità, ne fa denuncia all'autorità competente,
dandone contestuale comunicazione all'interessato. Il procedimento
è sospeso fino alla decisione relativa ai fatti denunciati.
8. I soggetti di cui all'articolo 11, comma 11, possono
trasmettere allo sportello unico, entro venti giorni dall'avvenuta
pubblicità di cui al comma 3, lettera a), memorie e osservazioni o
chiedere di essere sentiti in contraddittorio, ovvero che il
responsabile del procedimento convochi tempestivamente una riunione
alla quale partecipano anche i rappresentanti dell'impresa. Tutti i
partecipanti alla riunione possono essere assistiti da tecnici ed
esperti di loro fiducia, competenti sui profili controversi. Su
quanto rappresentato dagli intervenuti la struttura unica si
pronuncia motivatamente. La convocazione della riunione sospende,
per non più di venti giorni, i termini di cui ai commi 9 e 10.
9. Il procedimento è concluso, salvo quanto disposto dai commi
4, 6 e 8, entro il termine di sessanta giorni dal ricevimento della
domanda, ovvero dalla sua integrazione per iniziativa dell'impresa
o su richiesta della struttura unica. Qualora sia necessario il
titolo abilitativo prescritto ai sensi della normativa
urbanistico-edilizia vigente, il procedimento si conclude nello
stesso termine con il rilascio o con il diniego del citato titolo
abilitativo.
10. Nel caso di impianti a struttura semplice, individuati
secondo i criteri stabiliti con deliberazione della Giunta
regionale, la realizzazione del progetto si intende autorizzata se
la struttura unica, salvo quanto disposto dai commi 4, 6 e 8, entro
quarantacinque giorni dal ricevimento della domanda, ovvero dalla
sua integrazione per iniziativa dell'impresa o su richiesta della
struttura unica, non comunica il proprio motivato dissenso ovvero
non convoca l'impresa per l'audizione; la realizzazione dell'opera
è comunque subordinata al rilascio del titolo abilitativo
prescritto ai sensi della normativa urbanistico-edilizia
vigente.
11. Decorsi inutilmente i termini di cui ai commi 9 e 10, la
realizzazione del progetto si intende autorizzata in conformità
alle autocertificazioni prodotte. La realizzazione dell'intervento
è comunque subordinata al rilascio del titolo abilitativo
prescritto ai sensi della normativa urbanistico-edilizia vigente.
L'impresa è tenuta a comunicare allo sportello unico l'inizio dei
lavori per la realizzazione dell'intervento. Il giorno successivo a
quello del ricevimento della comunicazione da parte dell'impresa,
la struttura unica informa dell'inizio dei lavori le
amministrazioni interessate affinché provvedano ad effettuare i
controlli ritenuti necessari.
12. Qualora, successivamente all'inizio dei lavori per la
realizzazione dell'intervento sia accertata la falsità di una delle
autocertificazioni prodotte, fatti salvi i casi di irregolarità od
omissioni suscettibili di correzioni od integrazioni e comunque non
costituenti falsità, il responsabile del procedimento assume i
provvedimenti necessari, ivi compresa la richiesta al Sindaco di
riduzione in pristino dello stato dei luoghi ai sensi del titolo
VIII della l.r. 11/1998, e ne fa denuncia all'autorità competente,
dandone contestuale comunicazione all'interessato.
Articolo 13 (Accertamento della conformità urbanistica, della
sicurezza degli impianti, della tutela sanitaria e della tutela
ambientale)
1. La struttura unica accerta la sussistenza e la regolarità
formale delle autocertificazioni prodotte ai sensi dell'articolo
12, comma 1. Successivamente, la struttura e le altre
amministrazioni delle quali la struttura intende avvalersi
verificano la conformità delle medesime autocertificazioni agli
strumenti urbanistici, al piano territoriale paesistico, nonché
l'insussistenza di vincoli idrogeologici, forestali ed ambientali,
di tutela del patrimonio storico, artistico e archeologico,
incompatibili con l'impianto.
2. La verifica di cui al comma 1 riguarda, fra l'altro:
a) la prevenzione degli incendi;
b) la sicurezza degli impianti elettrici e degli apparecchi di
sollevamento di persone o cose;
c) l'installazione di apparecchi e impianti a pressione;
d) l'installazione di recipienti a pressione contenenti gas
propano liquido;
e) il rispetto delle vigenti norme di prevenzione degli
infortuni sul lavoro;
f) le emissioni inquinanti in atmosfera;
g) le immissioni nei corpi idrici o in falde sotterranee e ogni
altro rischio di immissione potenzialmente pregiudizievole per la
salute e per l'ambiente;
h) l'inquinamento acustico ed elettromagnetico all'interno e
all'esterno dell'impianto produttivo;
i) le industrie qualificate come insalubri;
j) le misure di contenimento energetico.
3. Il decorso dei termini di cui all'articolo 12, commi 9 e 10,
non esenta il Comune e gli altri enti interessati dall'esercizio
delle funzioni di controllo.
Articolo 14 (Affidamento delle istruttorie tecniche a strutture
pubbliche qualificate)
1. Le strutture uniche possono affidare, mediante convenzione
che fissi termini compatibili con quelli previsti dalla presente
legge per la conclusione dei procedimenti, specifiche fasi e
attività istruttorie all'Agenzia regionale per la protezione
dell'ambiente (ARPA), all'Azienda regionale sanitaria USL della
Valle d'Aosta, nonché a università e istituti pubblici di ricerca
che assicurino requisiti di indipendenza, di competenza e di
adeguatezza tecnica.
CAPO IV PROCEDURA DI COLLAUDO
Articolo 15 (Modalità di esecuzione)
1. Quando il collaudo è previsto dalle norme vigenti, le
strutture e gli impianti sono collaudati da professionisti o da
altri soggetti abilitati dalla normativa vigente, diversi dal
progettista dell'impianto e dal direttore dei lavori e non
collegati professionalmente né economicamente, in modo diretto o
indiretto, all'impresa, che ne attestano la conformità al progetto
approvato, l'agibilità e l'immediata operatività.
2. Al collaudo partecipano i tecnici della struttura unica che,
a tal fine, può avvalersi del personale dipendente da altre
amministrazioni, fatto salvo il rispetto del termine finale del
procedimento. L'impresa chiede alla struttura di fissare la data
del collaudo in un giorno compreso tra il decimo e il
quarantacinquesimo successivo a quello della richiesta. Decorso
inutilmente tale termine, il collaudo può avere luogo a cura
dell'impresa, che ne comunica le risultanze alla struttura. In caso
di esito positivo del collaudo, l'impresa può iniziare l'attività
produttiva.
3. Il certificato di collaudo riguarda, in particolare, le
strutture edilizie, gli impianti produttivi, le misure e gli
apparati volti a salvaguardare la salute, la sicurezza e la tutela
ambientale, nonché la loro conformità alle norme sulla tutela dei
lavoratori nei luoghi di lavoro e alle prescrizioni indicate in
sede di autorizzazione.
4. Il certificato è rilasciato sotto la piena responsabilità del
collaudatore. Nel caso in cui la certificazione risulti non
conforme all'opera ovvero a quanto disposto dalle vigenti norme,
fatti salvi i casi di irregolarità od omissioni comunque non
costituenti falsità, il responsabile del procedimento assume i
provvedimenti necessari, ivi compresa la richiesta al Sindaco di
riduzione in pristino, a spese dell'impresa, dello stato dei luoghi
ai sensi del titolo VIII della l.r. 11/1998, e ne fa denuncia
all'autorità competente, oltre che al competente ordine o collegio
professionale, dandone contestuale comunicazione
all'interessato.
5. Il certificato positivo di collaudo, in conformità alle
prescrizioni del presente articolo, consente la messa in funzione
degli impianti fino al rilascio definitivo del certificato di
agibilità, del nulla osta all'esercizio di nuova produzione e di
ogni altro atto amministrativo richiesto.
6. La Regione e le altre amministrazioni effettuano i controlli
di competenza sugli impianti produttivi, ne comunicano le
risultanze agli interessati che possono presentare memorie o
chiedere la ripetizione in contraddittorio dell'eventuale
esperimento di prove e adottano i provvedimenti, anche in via
d'urgenza, previsti dalla legge. L'effettuazione e l'esito dei
controlli sono registrati anche presso l'archivio informatico dello
sportello unico.
7. Il collaudo effettuato ai sensi del comma 2 non esonera le
amministrazioni competenti dalle proprie funzioni di vigilanza e di
controllo in materia, e dalle responsabilità conseguenti previste
dalla legge, da esercitare successivamente al deposito del
certificato di collaudo degli impianti.
CAPO V SPESE E DIRITTI
Articolo 16 (Modalità di riscossione)
1. In relazione ai procedimenti disciplinati dalla presente
legge, i Comuni e le altre amministrazioni interessate pongono a
carico dell'interessato il pagamento delle spese e dei diritti
previsti da disposizioni di leggi statali e regionali vigenti,
nelle misure ivi stabilite. Tali spese e diritti sono dovuti nella
misura del 50 per cento nel caso di procedimento mediante
autocertificazione, in relazione alle attività di verifica.
2. I Comuni, in relazione all'attività propria degli sportelli
unici, possono prevedere la riscossione di diritti di istruttoria,
per importi comunque non superiori alla misura massima stabilita
con deliberazione della Giunta regionale.
3. Lo sportello unico provvede alla verifica dell'avvenuto
pagamento delle spese e dei diritti di cui al presente
articolo.
CAPO VI DISPOSIZIONI PARTICOLARI PER LA SEMPLIFICAZIONE DELLE
PROCEDURE
Articolo 17 (Disciplina della procedura di valutazione di
impatto ambientale)
1. In deroga a quanto disposto dall'articolo 12 della l.r.
14/1999, la richiesta di VIA, relativa ad opere il cui procedimento
di autorizzazione è disciplinato dalla presente legge, deve essere
presentata allo sportello unico territorialmente competente, il
quale provvede, tempestivamente, e comunque non oltre tre giorni
dal ricevimento della richiesta, a:
a) trasmettere alla struttura regionale competente in materia di
VIA una copia del progetto preliminare ed il relativo studio di
impatto ambientale di cui all'articolo 11 della l.r. 14/1999;
b) trasmettere al Comune territorialmente interessato al
progetto copia del rapporto di sintesi di cui all'articolo 11,
comma 2, lettera i), della l.r. 14/1999;
c) richiedere alle strutture regionali e alle altre
amministrazioni pubbliche i pareri che sono obbligatori per
l'approvazione del progetto ai sensi delle vigenti leggi.
2. Il termine per la conclusione dell'istruttoria è quello
stabilito dall'articolo 14, comma 4, della l.r. 14/1999. Nei casi
previsti dall'articolo 14, comma 5, della legge medesima, il
termine è ridotto a centocinquanta giorni.
Articolo 18 (Disposizioni particolari per la conferenza di
servizi)
1. Per i procedimenti di autorizzazione disciplinati dalla
presente legge, la convocazione della prima riunione della
conferenza di servizi di cui all'articolo 11 deve pervenire alle
amministrazioni interessate, per via telematica o informatica,
almeno dieci giorni prima della relativa data. Entro i successivi
cinque giorni, le amministrazioni convocate possono richiedere,
qualora impossibilitate a partecipare, l'effettuazione della
riunione in altra data; in tal caso, il responsabile del
procedimento concorda una nuova data, comunque entro i dieci giorni
successivi alla prima.
2. Nella prima riunione della conferenza di servizi, le
amministrazioni che vi partecipano stabiliscono il termine per
l'adozione della decisione conclusiva. I lavori della conferenza
non possono comunque superare i novanta giorni, salvo quanto
previsto al comma 3, e, in ogni caso, devono consentire il rispetto
dei tempi di risposta previsti dalla presente legge.
3. Nei casi in cui sia richiesta la VIA e la fase istruttoria
della VIA si sia conclusa nei termini previsti dall'articolo 14,
comma 4, della l.r. 14/1999, la conferenza di servizi si esprime
dopo aver acquisito la deliberazione della Giunta regionale di cui
all'articolo 15 della legge medesima.
4. Nei casi in cui sia richiesta la VIA e la fase istruttoria
della VIA non si sia conclusa nei termini previsti dall'articolo
14, comma 4, della l.r. 14/1999, alla conferenza di servizi è
convocato il Comitato tecnico per l'ambiente nella composizione
prevista dall'articolo 4 della medesima legge. Il Comitato si
esprime in sede di conferenza di servizi, la quale si conclude nei
trenta giorni successivi alla data della prima riunione. Tuttavia,
a richiesta della maggioranza dei soggetti partecipanti alla
conferenza di servizi, il termine è prorogato di altri trenta
giorni nel caso che si manifesti la necessità di approfondimenti
istruttori. Entro i trenta giorni successivi alla decisione
conclusiva della conferenza, la Giunta regionale assume, con
motivata deliberazione, la decisione sulla compatibilità
ambientale.
5. Nei casi in cui sia convocata la conferenza di servizi ai
sensi dell'articolo 11, comma 8, e qualora si tratti di progetti di
opere da sottoporre a VIA, alla conferenza di servizi è convocato
il Comitato tecnico per l'ambiente nella composizione prevista
dall'articolo 4 della l.r. 14/1999. La conferenza di servizi, che
si conclude nei trenta giorni successivi alla data della prima
riunione, ha il fine di concordare le eventuali condizioni per il
superamento della pronuncia negativa senza che ciò pregiudichi la
definizione dell'eventuale successivo procedimento
autorizzativo.
6. In sede di conferenza di servizi possono essere richiesti,
per una sola volta, ai proponenti dell'istanza o ai progettisti
chiarimenti o ulteriore documentazione. Se questi ultimi non sono
forniti in detta sede, entro i successivi trenta giorni, si procede
all'esame del provvedimento.
7. Per quanto non previsto dal presente articolo, si applicano
le disposizioni di cui al capo V della l.r. 18/1999.
CAPO VII DISPOSIZIONI FINANZIARIE
Articolo 19 (Disposizioni finanziarie)
1. L'onere derivante dall'applicazione della presente legge è
determinato in annui euro 155.000 a decorrere dall'anno 2003.
2. L'onere di cui al comma 1 trova copertura nell'obiettivo
programmatico 2.1.2. (Istituzioni diverse) e si provvede mediante
riduzione di pari importo dello stanziamento iscritto al capitolo
69000 (Fondo globale per il finanziamento di spese correnti)
dell'obiettivo programmatico 3.1. (Fondi globali) a valere
sull'accantonamento previsto al punto A.1.4. (Istituzione dello
"Sportello Unico" per le attività produttive) dell'allegato 1 dello
stato di previsione della spesa del Bilancio di previsione della
Regione per l'anno finanziario 2003 e di quello pluriennale per il
triennio 2003/2005.
3. Per l'applicazione della presente legge la Giunta regionale è
autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Président
La parole au rapporteur, le Conseiller
Borre.
Borre (UV)
Il disegno di legge che oggi
discutiamo si pone obiettivi ambiziosi e delinea gli strumenti da
utilizzare per il raggiungimento di tali obiettivi. Non ci
nascondiamo che il cammino da compiere sarà complesso e
difficoltoso: il cambiamento organizzativo della Pubblica
Amministrazione richiederà anche un cambiamento culturale del modo
di rapportarsi con i cittadini. Gli obiettivi sono apparentemente
semplici e l'utilità per il cittadino è immediatamente
percepibile:
- semplificare le pratiche che riguardano gli adempimenti a
carico delle imprese per la localizzazione o la trasformazione di
un impianto produttivo, siano esse commerciali, artigianali o
industriali;
- istituire un unico interlocutore per tutti gli atti
amministrativi in luogo della pluralità di uffici a cui oggi ci si
deve rivolgere;
- instaurare una maggior cooperazione fra i comuni e gli altri
enti coinvolti nel processo autorizzativo per facilitare il
cittadino;
- sviluppare la cooperazione fra comuni ed associazioni di
categoria;
- affidare ai comuni un nuovo ruolo nello sviluppo delle
politiche economiche territoriali;
- fornire una più diffusa assistenza alle imprese sulle
normative per l'insediamento e sugli strumenti di carattere
finanziario, contributivo, fiscale, eccetera;
- attivare un sistema informativo capace di collegare, in tema
di autorizzazioni, in modo efficace ed efficiente tutti i comuni e
tutti gli enti interessati dai procedimenti;
- porre, in prospettiva, le basi per una revisione ed un maggior
coordinamento del quadro normativo regionale che regola gli
insediamenti sul territorio al fine di semplificarlo
ulteriormente.
In sostanza si prefigura un miglior rapporto tra cittadino e
Pubblica Amministrazione che dia maggiori certezze, che faccia
risparmiare tempo e denaro e che, pur nel rispetto dei ruoli, ponga
il cittadino al centro dell'azione della Pubblica Amministrazione.
La semplificazione è un processo lungo, che richiederà tempo, ma è
un passaggio inevitabile se si vuole, da un lato, tutelare il
territorio, l'ambiente e la sicurezza e, dall'altro, fare in modo
che tale tutela garantisca l'essenza degli interessi pubblici senza
diventare un'estenuante corsa ad ostacoli nel mondo della
burocrazia. Per ottenere questi risultati è necessario che il
confronto tra Regione, enti locali ed associazioni di categoria,
confronto che ha portato a questo disegno di legge, non si
interrompa, ma anzi si rafforzi e diventi metodo di lavoro. Il buon
funzionamento dipenderà dal grado di informazione e di cooperazione
delle imprese, ma anche e, soprattutto, dei professionisti che
operano per loro. Nello stesso tempo, per porre le basi di un
radicale cambiamento dei principi organizzativi della Pubblica
Amministrazione, è necessario che si rafforzi la cooperazione fra
enti locali, in particolar modo in una Regione come la nostra
caratterizzata da comuni di medie, piccole e piccolissime
dimensioni.
L'istituzione in Valle d'Aosta dello "Sportello unico per le
attività produttive" avviene sulla base delle esperienze maturate
negli ultimi anni a livello nazionale. Il presente disegno di legge
ha adeguato i principi generali che regolano l'attività dello
Sportello unico alle peculiarità regionali, introducendo alcune
modifiche tra le quali una diversa struttura organizzativa:
l'istituzione dell'organismo del coordinamento presso il Consiglio
permanente degli enti locali, l'incentivazione dell'associazionismo
nell'istituzione e nello sviluppo delle forme organizzative degli
sportelli unici regionali implicano un forte orientamento alla
collaborazione fra comuni che ho indicato come elemento
indispensabile per il successo dell'iniziativa. A livello nazionale
i risultati ottenuti con l'attivazione dello Sportello unico sono
molto diversi da regione a regione, da comune a comune.
La discriminante non è stata la dimensione dei comuni, ma la
volontà di affrontare il tema dell'innovazione che pone sia
l'Amministrazione regionale sia i comuni di fronte alla necessità
di rivedere le procedure interne ed i rapporti tra uffici e di
cambiare abitudini; in sostanza occorrerà dimostrare di voler
svecchiare il sistema. Credo che, a causa delle forti novità, nelle
prime fasi operative si andrà incontro a difficoltà e problemi. Se
però l'organizzazione e la gestione degli sportelli sapranno
rispettare, come prevedono sia lo stesso disegno di legge sia la
legge regionale n. 54, criteri di razionalità e funzionalità,
l'introduzione del nuovo modo di operare consentirà, nel medio
periodo, di aprire prospettive di maggiore efficienza ed efficacia
nella gestione generale degli enti locali. Un elemento fondamentale
per concretizzare la volontà di innovazione e per avere buoni
risultati è costituito dall'introduzione di nuove tecnologie
telematiche e con questo disegno di legge la Regione si è fatta
carico della fornitura del sistema. Si avrà un cambiamento
immediato nei rapporti tra tutti gli enti e le amministrazioni
coinvolte nel procedimento autorizzativo e, soprattutto, fra
amministratori ed amministrati. Sono condizioni indispensabili per
procedere concretamente sulla strada della semplificazione del
rapporto imprese-professionisti-Pubblica Amministrazione: il
collegamento informatico tra Sportello unico, altre amministrazioni
ed imprese; la possibilità di avere per via telematica le
informazioni su cosa occorre fare per richiedere le autorizzazioni;
la disponibilità di tutte le informazioni utili alla vita
dell'impresa; la pubblicità per via telematica dei procedimenti
avviati. Con questo disegno di legge la Regione ha fatto la sua
parte, ora tocca ai comuni raccogliere la sfida ed utilizzare le
opportunità che la legge offre, con la consapevolezza che anche i
costi dell'iniziativa rientrano nei principi di efficienza ed
efficacia che ci devono far da guida.
Nel confronto tra Regione e Celva, che ha accompagnato la
stesura del disegno di legge, è emersa l'ipotesi di strutturare lo
Sportello unico su tre livelli: il già citato organismo di
coordinamento previsto dall'articolo 4; nove strutture di sportello
unico - Aosta e le otto comunità montane - nelle forme previste
dall'articolo 3; uffici di front office in tutti i comuni della
Regione. Un primo studio sulle risorse necessarie per attivare gli
sportelli unici individua in 112 unità l'organico complessivo da
impegnare per il buon funzionamento della struttura organizzativa
ipotizzata. Gran parte del personale potrà e dovrà essere reperito
all'interno degli organici dei vari enti - comuni, comunità
montane, Regione - e tutto questo personale debitamente
formato.
L'attivazione dello Sportello unico è un'occasione di
razionalizzazione della macchina pubblica e di miglior utilizzo
delle risorse in gran parte già esistenti. Lo Sportello unico non
deve essere utilizzato per dilatare ancora le piante organiche: i
nuovi innesti devono essere quelli strettamente necessari e, come
ho già detto nel mio intervento, bisogna svecchiare il sistema, non
appesantirlo. I costi generali di struttura devono essere
commisurati a due tipologie di risparmio: il risparmio per l'utente
che non deve fare il giro di più uffici per arrivare a capo del suo
problema: risparmio di tempo e di salute, viste le complicazioni a
cui fa fronte; il risparmio per la Pubblica Amministrazione dovuto
ad una migliore organizzazione della macchina comunale, alla
specifica formazione e ad un utilizzo più razionale e dinamico del
personale.
Non entro nel merito dei singoli contenuti strettamente
amministrativi del disegno di legge, ma segnalo tre principali
innovazioni, che danno ai comuni un quadro di riferimento,
all'interno del quale impostare la loro azione, certo, ma
adattabile alle esigenze di ogni realtà: l'individuazione di un
unico interlocutore per l'impresa; l'unificazione del procedimento
di autorizzazione; l'introduzione delle tecnologie telematiche
nella gestione quotidiana dei procedimenti amministrativi. Al di là
di ogni considerazione sugli sviluppi futuri e sulle potenzialità
del disegno di legge, anche il solo e semplice farsi carico da
parte dell'ente locale dell'insieme delle attività burocratiche che
oggi il cittadino deve affrontare con molte diverse amministrazioni
fa dello Sportello unico un utile servizio che oggettivamente
semplifica la vita alle imprese e ai cittadini.
Président
La parole au rapporteur, le Conseiller
Praduroux.
Praduroux (UV)
Tra gli obiettivi contenuti nella
ridefinizione delle attività della Pubblica Amministrazione figura
in primo piano il miglioramento del rapporto tra quest'ultima e il
cittadino. Si tratta di un'esigenza che viene sempre più segnalata
dalla popolazione come una priorità e che riguarda i momenti
differenti della vita sociale, economica e lavorativa. Qualunque
sia il settore considerato dell'attività di una comunità, la
semplificazione dei procedimenti amministrativi rappresenta un
elemento decisivo per evitare o ridurre eventuali conflittualità e
per migliorare i rapporti sociali.
La linea di azione, che vede impegnata in modo significativo su
vari fronti anche l'Amministrazione regionale, è quella di essere
sempre meno un luogo di creazione di "peso" burocratico per
divenire invece un luogo di raccolta delle esigenze dei cittadini e
fonte di risposta dei loro bisogni. Si comprende bene quindi che
ogni provvedimento in grado di ridurre i tempi dei procedimenti è
in linea con questa fondamentale esigenza. Applicando questo
orientamento a un settore così importante per lo sviluppo di una
comunità locale, quale è quello della produzione di beni e servizi,
la Regione ha messo in campo un percorso per promuovere le azioni
necessarie per l'avviamento di uno "Sportello unico per le attività
produttive", soggetto che sta al centro del disegno di legge in
esame.
Questo è un provvedimento che introduce un cambiamento degli
stessi principi organizzativi della Pubblica Amministrazione nei
procedimenti autorizzatori per gli insediamenti produttivi. Gli
operatori economici sanno bene quale sia la complessità dei
procedimenti rappresentati dagli adempimenti a carico delle imprese
per localizzare o per trasformare un impianto produttivo.
L'istituzione dello Sportello unico interviene con elementi
innovativi, che intendono conciliare le esigenze di tutela degli
interessi pubblici e quelle legate allo sviluppo di progetti
imprenditoriali che favoriscono lo sviluppo economico della nostra
Regione. Lo Sportello unico offre all'impresa un interlocutore
unico per tutti gli atti amministrativi legati agli impianti
produttivi, ciò significa che tutte le procedure confluiscono in un
solo ufficio, che altrimenti fanno capo a amministrazioni diverse e
sparse sul territorio. È quindi evidente il vantaggio per l'utenza
che si trova ad interagire con un'unica struttura amministrativa,
con maggiore semplificazione, con tempi certi, riducendo così le
difficoltà di prevedere la conclusione dell'iter, contribuendo così
a formulare una programmazione dell'attività economica e produttiva
meno condizionata da attese o intoppi burocratici.
In questo modo si risolve per gli operatori economici il
problema della complessità delle procedure amministrative, ma si
impone per gli enti pubblici interessati un ripensamento del
proprio modo di organizzazione e la revisione del modo di
rapportarsi tra gli uffici. La complessità del rapporto tra
Pubblica Amministrazione e cittadino viene spostata alla fase che
riguarda le varie amministrazioni coinvolte. Sarà quindi
auspicabile una stabilità di rapporti tra tutte le amministrazioni
interessate. Protagonisti di questa innovazione saranno proprio i
comuni investiti di un ruolo fondamentale per quanto riguarda la
competenza nelle funzioni amministrative legate alla localizzazione
e, o trasformazione degli impianti produttivi.
Il disegno di legge risponde alle esigenze di flessibilità e
denota una capacità di interpretare la realtà locale e la
conformazione territoriale della nostra regione. È prevista la
possibilità di organizzare in forma associata su base di comunità
montana la struttura amministrativa di sportello unico. Questo è il
modello più idoneo per conciliare le esigenze di presenza
capillare, di organizzazione efficace al servizio delle imprese e
di economicità di servizio.
La presenza poi di comuni numericamente piccoli comporta la
necessità di poter contare su un organismo di coordinamento per
l'attività svolta sul territorio regionale. Proprio nelle
condizioni in cui è strutturato il contesto locale, caratterizzato
dalla debolezza strutturale degli enti locali, risulta essenziale
questo elemento che permetterà di svolgere in modo coordinato e
mediante una struttura unica le fasi relative alle procedure
autorizzatorie con evidenti vantaggi per i costi di gestione. La
Regione sarà presente in questo percorso di innovazione con un
ruolo ben definito: quello di promuovere e sostenere l'introduzione
di tecnologie telematiche, con l'istituzione di banche dati che
favorisca un valido supporto all'attività informativa per le
imprese.
Si tratta anche qui di un elemento innovativo che potrà avere un
riflesso positivo per uno sviluppo nel modo di comunicare tra le
varie amministrazioni coinvolte nelle procedure e in definitiva nei
confronti dei cittadini. Il ruolo rilevante giocato dai comuni è
confermato anche dalla responsabilità e dalle nuove opportunità che
si svilupperanno per quanto riguarda la gestione delle politiche
economiche locali e per la specializzazione nel tenere un flusso
costante nei rapporti tra Pubblica Amministrazione e imprese.
Andando ad esaminare gli elementi principali nell'articolato del
disegno di legge, tra i compiti dello Sportello unico figurano il
coordinamento dei procedimenti legati alle autorizzazioni su
impianti produttivi di beni e servizi, nullaosta e pareri;
l'attivazione di strumenti informatici e telematici per assicurare
ai soggetti interessati l'accesso gratuito alle informazioni
relative agli adempimenti per le procedure autorizzatorie; il
rilascio di pareri su progetti preliminari; l'assistenza alle
imprese; la valutazione sulla formale correttezza e completezza
della domanda presentata.
I compiti dei comuni, come anticipato, riguardano le funzioni
amministrative proprie dello Sportello unico. Il testo prevede che
tale compito possa essere posto in atto mediante la struttura in
forma singola oppure tenendo conto della particolare conformazione
socio-territoriale delle nostre vallate, attraverso la forma
associata. Il dettato legislativo regionale affronta quindi uno dei
punti che a livello nazionale ha rivelato aspetti di criticità
marcata per favorire lo sviluppo dell'attività degli sportelli
unici: è infatti prevista l'istituzione a livello regionale,
insediato presso il Celva, di un organismo che ha il compito di
coordinare l'attività degli sportelli unici sparsi sul territorio
valdostano.
Dopo aver definito le tipologie degli impianti produttivi e
delle funzioni interessate dal processo di semplificazione, nella
prima parte dell'articolato vi è la previsione per il ruolo svolto
dalla Regione, che è di promozione e sostegno dell'attività dello
Sportello unico. La Regione si assume l'onere di istituire banche
dati che potranno essere un valido supporto per l'attività
informativa verso le imprese. Dal testo di legge emerge con
chiarezza la caratteristica di unicità del procedimento
autorizzatorio che porta al conseguente provvedimento finale unico.
Per consolidare l'attitudine di sburocratizzazione, si fa esplicito
riferimento all'uso ampio dello strumento
dell'autocertificazione.
A rendere più concreta l'efficacia dell'attività di sportello
unico concorre in modo determinante la previsione di tempi e modi
per l'attivazione degli sportelli unici e per la loro successiva
attività. Sui tempi è da segnalare una significativa riduzione
rispetto a quanto previsto a livello nazionale. Nello svolgimento
dell'attività istruttoria lo Sportello unico può affidare
specifiche fasi ad altri soggetti pubblici, ad esempio.
l'Università, l'ARPA o l'ASL e la Camera valdostana delle imprese e
delle professioni.
Président
J'ouvre le débat. S'il n'y a pas de
conseillers qui souhaitent intervenir, je ferme la discussion
générale.
La parole à l'Assesseur à l'industrie, à l'artisanat et à
l'énergie, Ferraris.
Ferraris (GV-DS-PSE)
Condivido ampiamente e ringrazio i
relatori che hanno inquadrato in modo molto chiaro il problema,
vorrei ricordare solo questo. In uno scenario di ampliamento e di
apertura dei mercati e di internazionalizzazione, giocano sempre
più i fattori di competitività territoriale. Oggi, sulla base dei
dati OCSE, quindi dei Paesi più sviluppati, risulta che, per quanto
riguarda le barriere all'attività imprenditoriale, l'Italia è
all'ultimo posto, nel senso che ha più barriere di tutti i Paesi
dell'OCSE. Ora, ci sono delle indicazioni che vengono dall'OCSE
stessa e dall'Unione europea, che dicono che, per superare queste
cose, come già veniva detto nelle due relazioni, bisogna agire con
due elementi: con la semplificazione e con l'introduzione di quelli
che qui vengono chiamati "single access points" cioè un unico punto
di accesso per il cittadino.
A questo riguardo l'Istat ha elaborato dei dati secondo i quali
in Italia il sistema delle imprese a livello nazionale -
soprattutto le piccole imprese perché lo Sportello unico serve
prevalentemente alle piccole e medie imprese - in un anno ha dei
costi aggiuntivi, vuoi per impegno di proprio personale vuoi per
utilizzo di consulenti, di circa 11,620 milioni di euro, ovvero
22,5 miliardi di lire. Questo sta a significare che lo Sportello
unico, come è stato ben chiarito nelle relazioni introduttive, è
uno strumento utile per l'imprenditoria, è uno strumento importante
per le modificazioni organizzative che comporta ed è importante che
questo avvenga in un momento di confronto fra la Pubblica
Amministrazione, le associazioni e tutti quanti sono interessati ad
uno sviluppo del mondo imprenditoriale in Valle.
Président
S'il n'y a pas de conseillers qui
souhaitent intervenir, on passe à l'examen du texte.
Je vous rappelle que la IV
ème
et la II
ème
Commission ont donné leur avis favorable à la majorité sur le vieux
texte et la III
ème
Commission a donné son avis favorable
à la majorité sur le nouveau texte. Nous voterons donc sur le
nouveau texte prédisposé par la III
ème
Commission,
également le Conseil permanent des collectivités locales a donné
son avis favorable.
La parole au Conseiller Piccolo sur l'article
1
er
.
Piccolo (SA)
Anticipo il voto favorevole della "Stella
Alpina" al disegno di legge in discussione, un disegno di legge che
va a migliorare il rapporto fra la Pubblica Amministrazione e il
cittadino, rendendo sempre più accelerate le procedure
amministrative spesso assillate dalla burocrazia, una piaga ancora
della nostra amministrazione pubblica. Il tutto quindi per rendere
sempre più semplificate le procedure che riguardano gli adempimenti
a carico delle imprese, che intendono avviare la propria attività
sia di tipo commerciale che artigianale o industriale. Non va
dimenticato l'importante ruolo che nel disegno di legge viene
riservato agli enti territoriali, che dovranno instaurare uno
stretto rapporto con gli enti interessati per le richieste delle
autorizzazioni necessarie e quindi ai nostri comuni spetta il
compito di rivedere le procedure interne e i rapporti fra i vari
uffici. Un salto di qualità che si chiede loro di fare, che va a
vantaggio dei cittadini valdostani.
Per concludere, è un disegno di legge necessario per permettere
a noi tutti, amministratori pubblici e cittadini, di operare
insieme per migliorare la qualità di vita di noi tutti, lavorare
per un rilancio delle varie attività produttive e cercare di essere
al passo con i tempi, che purtroppo non permettono lassismi.
Président
La parole au Conseiller Frassy.
Frassy (LCdL)
Interveniamo sull'articolo 1 per esprimere
il giudizio del nostro gruppo su questo disegno di legge. Abbiamo
parlato dello Sportello unico a più riprese in corso di legislatura
e, arrivando a fine legislatura, il Consiglio finalmente si può
esprimere su questo disegno di legge. Bisogna dire peraltro che
alcune perplessità permangono rispetto all'articolato in quanto,
leggendo relazioni presentate circa sei mesi fa in sede
governativa, a bilancio dello Sportello unico, dove aveva trovato
attuazione - perché non dimentichiamoci che lo Sportello unico è
un'innovazione che era stata introdotta dalle "leggi Bassanini" e
che ha avuto un iter travagliato alle varie latitudini -, l'allora
Ministro alla funzione pubblica, Frattini, nel commentare una
relazione tecnica, non poté non evidenziare come il meccanismo
dello Sportello unico era stato un mezzo fallimento sia per le
difficoltà di applicazione che per le complicazioni che la
semplificazione comportava.
Sempre in quel dibattito parlamentare, venne evidenziata
l'esigenza di utilizzare degli strumenti che potessero essere
ulteriormente semplificativi, approfittando di quella che, dalla
"Bassinini" ad oggi, era l'evoluzione dell'informatizzazione e
delle reti telematiche. La perplessità che esprimiamo su questo
disegno di legge si inserisce in questo filone. Noi abbiamo letto
con attenzione l'articolato e dobbiamo dire che, paradossalmente,
questo procedimento, che dovrebbe istituire lo Sportello unico per
semplificare gli iter a cui sono sottoposte le aziende al momento
del loro insediamento o del loro ampliamento, rischia di creare
ulteriore confusione ed ulteriore burocrazia. Abbiamo potuto vedere
come ci sia un lungo elenco di fattispecie, che sono escluse o
incluse nei meccanismi dell'autocertificazione, che peraltro hanno
già una loro regolamentazione in chiaro in un testo unico emanato
circa un anno fa. Questo ovviamente crea una sovrapposizione e un
ulteriore appesantimento di una materia di per sé già
complessa.
Rileviamo, ma è una preoccupazione che avevamo già espresso
all'Assessore nel corso di nostre iniziative poste a chiarimento
dei tempi e delle modalità con cui avrebbe visto la luce lo
Sportello unico, che tale sportello è uno strumento parziale in
quanto si occupa di tutta una serie di questioni attinenti al
territorio, di qui il ruolo importante delegato ai comuni, e di una
serie di questioni riguardanti i problemi di tipo sanitario, che
vanno dalle questioni ambientali a quelle più prettamente
sanitarie. Rimane completamente fuori tutta l'altra parte di
adempimenti di tipo amministrativo che dipendono
dall'Amministrazione regionale, ci riferiamo in particolare alle
procedure, anche qui spesso gravose, da espletare presso
l'Assessorato dell'industria, relative al Registro delle imprese e
all'Albo artigiano. Capita spesso che, soprattutto per le imprese
neocostituite, ci siano anche queste problematiche, per non parlare
poi di quelle di tipo previdenziale. Nello spirito della
"Bassanini", lo Sportello unico doveva essere effettivamente
l'unico punto di incontro tra le amministrazioni pubbliche e
l'imprenditore; constatiamo invece che questa unicità, al di là del
fatto che rimanga nella dizione e nella definizione dello
sportello, nei fatti non si sia concretizzata.
Se possiamo capire quelli che sono i problemi e le difficoltà,
rapportandoci alle altre amministrazioni che si occupano degli
aspetti più prettamente previdenziali e assistenziali, facciamo
riferimento all'INPS piuttosto che all'INAIL - e poi tornerò
brevemente su questo aspetto -, non riusciamo a capire quale sia la
logica che abbia escluso invece dalla gestione dello Sportello
unico quegli adempimenti che hanno come controparte
l'Amministrazione regionale e qui mi ripeto: Registro imprese con
le funzioni demandate alla Camera di commercio e l'Albo artigiani.
C'è da dire che, anche per quanto riguarda l'aspetto previdenziale,
una gestione funzionale delle procedure informatizzate disponibili
anche presso gli enti previdenziali avrebbe potuto effettivamente
creare più che uno sportello unico, uno sportello direi globale di
esigenze di tipo amministrativo a cui deve far fronte un
imprenditore ogni volta che deve apportare delle modifiche, delle
variazioni, delle cessazioni o iniziare delle nuove attività.
Riteniamo che questo sia il limite di questo disegno di legge,
un disegno di legge che è tardivo sia perché ne abbiamo parlato per
cinque anni e solo ora riusciamo a concretizzarlo, sia perché la
"Bassanini" aveva già lanciato degli input ed eravamo ancora nella
scorsa legislatura rispetto a quella che va oggi a compimento, di
conseguenza è uno sforzo che riteniamo non colga appieno le
aspettative. È certamente un passo avanti rispetto all'esistente,
ma cogliamo anche una preoccupazione che è emersa fra le righe dai
relatori al disegno di legge; la preoccupazione è che questa
semplificazione corra il rischio di creare ulteriori carrozzoni ed
appesantimenti in materia di personale. È vero che la legge fa un
chiaro riferimento all'ipotesi di utilizzare personale che
attualmente è alle dipendenze dei vari enti, consorzi o
quant'altro, ma allora delle due l'una: o questo personale è
sottoutilizzato in questo momento oppure, dato l'insieme di
funzioni qui accorpate, partendo dal presupposto che questo
strumento non va a sgravare completamente i vari comuni rispetto
alle mansioni che svolgono sul territorio, piuttosto che nei
confronti delle attività produttive, si corre il rischio di non
avere personale in grado di coprire il fronte delle
amministrazioni, piuttosto che il fronte dello Sportello unico.
Su questo l'approfondimento doveva essere fatto in maniera
differente, cercando di capire qual era da un punto di vista
numerico l'esigenza di questi sportelli, cioè questi sportelli
avranno bisogno di un'unità tipo composta da alcuni profili
professionali piuttosto che altri. La definizione dell'unità tipo
avrebbe forse consentito di capire in quale direzione si poteva far
marciare questa innovazione. L'insieme di queste valutazioni e di
queste preoccupazioni porterà il nostro gruppo ad esprimere un voto
di astensione.
Président
La parole à la Conseillère Squarzino
Secondina.
Squarzino (Arc-VA)
Anche noi utilizziamo la discussione
sul primo articolo per esprimere il nostro parere in merito al
disegno di legge; anche noi riteniamo che sia cosa positiva che
finalmente si metta mano alla normativa sullo Sportello unico,
l'Assessore Ferraris ricorderà anche una serie di iniziative
consiliari della sottoscritta proprio per sollecitare la nascita di
uno sportello unico.
Detto questo, vorrei sottolineare che il modello qui indicato
non ci soddisfa molto, riprendendo alcune osservazioni importanti
emerse in commissione. Nel disegno di legge si prevede che tutti i
comuni sono chiamati ad esercitare questa funzione attraverso
strutture a livello di comuni e comunità montane: ci si chiede come
sarà possibile garantire in questi punti di incontro - non penso
tanto ad Aosta, ma alle comunità montane - le competenze adeguate
nei diversi settori, nel regolamento diversificato dei comuni.
Mentre si capisce di più la capacità di uno sportello del Comune di
Aosta di rispondere in modo adeguato, perché ha in sé le
professionalità per poterlo fare, sul territorio sembra più
difficile concentrare in un unico sportello tutte queste
competenze. Altro elemento di perplessità è il numero di persone
che viene richiesto: si faceva riferimento a 112 persone, non è
chiaro da dove provengano, non è chiaro se provengono da ruoli
regionali o da ruoli di enti locali, se si tratta addirittura di
nuove assunzioni. È una legge di principi, ma la struttura
organizzativa individuata non si sa neanche se sarà attuata in
tempi brevi, perché non sono chiari i tempi di attuazione.
L'articolo 8 indica in 60 giorni il termine entro cui i comuni
stabiliscono le forme di esercizio della funzione amministrativa,
ma se non lo fanno entro 60 giorni, se lo fanno entro 12 mesi, se
lo fanno entro 24 mesi… non ci sono
strumenti, sedi, procedure previste per accelerare o anche per
sanzionare. Soprattutto non sono chiare le previsioni delle risorse
necessarie per far funzionare gli sportelli, come non è chiaro chi
sostiene i costi di questa operazione. Secondo la Regione sono gli
enti locali, perché il finanziamento della legge è irrisorio
rispetto ai grandi obiettivi che ha; secondo gli enti locali le
risorse dovrebbe metterle la Regione. Se non viene risolto alla
radice questo problema, non si può dar corpo ad una legge che
enuncia principi anche condivisibili, ma che non riesce a
realizzare gli obiettivi che intende perseguire.
Président
La parole à l'Assesseur à l'industrie,
à l'artisanat et à l'énergie, Ferraris.
Ferraris (GV-DS-PSE)
Anch'io per dichiarazione di voto,
ovviamente a favore della legge. Ho detto nel breve intervento che
ho fatto come gli sportelli unici siano azioni che sono state
indicate dai Governi europei e come siano state definite delle
precise procedure; ad esempio è stata attivata dall'Unione europea
la procedura BEST (business environment simplification task force),
che ha proprio l'obiettivo di indicare cosa devono fare le
pubbliche amministrazioni europee per andare alla riduzione e alla
semplificazione. Fra le diverse indicazioni date c'è appunto questa
dell'introduzione del "single access point". Non so bene quale sia
il parere di Frattini, sappiamo che il Governo nazionale non è
sempre in consonanza con l'Europa, ma vi posso assicurare che
questo è uno strumento che è ampiamente utilizzato da tutti gli
altri Governi europei e il fatto che l'OCSE abbia indicato che
l'Italia è il Paese che ha maggiori barriere alla costruzione di
nuove imprese è una questione che va risolta.
Per quanto riguarda le questioni poste dal Consigliere Frassy,
circa le relazioni fra lo Sportello unico e le strutture camerali,
l'articolo 3 del testo che andrà in votazione oggi prevede al comma
2 che:
"i comuni, anche in forma associata attraverso le comunità
montane, possono stipulare convenzioni con la Camera valdostana
delle imprese e delle professioni di cui alla legge regionale 20
maggio 2002, n. 7 (Riordino dei servizi camerali della Valle
d'Aosta), e possono avvalersi, nelle forme concordate, di altre
amministrazioni ed enti pubblici, ai quali possono essere affidati
singoli adempimenti correlati al procedimento."
Credo che questa norma venga incontro a quanto è stato posto dal
Consigliere Frassy.
Per quanto diceva la Consigliera Squarzino, qui non si tratta di
fare 112 assunzioni, perché se guardiamo la norma finanziaria, non
consente una cosa del genere e del resto non avrebbe senso perché
queste sono già funzioni attualmente svolte dai comuni. Si tratta
semmai - questo è l'obiettivo ambizioso che c'è dietro questo
disegno di legge - di pensare a una modificazione e a
un'uniformazione dei regolamenti e delle procedure, quindi tutta la
scommessa su cui si gioca il disegno di legge è quella di una
profonda riorganizzazione dell'Amministrazione pubblica, che si
basa su strutturazioni di carattere telematico ed informatico. Il
compito della Regione è appunto quello di sostenere questo tipo di
attività, anche da un punto di vista finanziario. Le risorse,
pertanto, sono da un lato risorse indicate nella legge e,
dall'altro, sono risorse previste nel piano della società della
comunicazione, che prevede interventi specifici per quanto riguarda
l'informatizzazione relativamente allo Sportello unico.
Non sono quindi risorse che riguardano nello specifico il
personale. Il personale aggiuntivo sarà poi quello relativo alla
struttura di coordinamento, che coordinerà i diversi sportelli
unici e dovrà essere dotato intorno alle 3-4 persone massimo.
Tenete conto del fatto che lo Sportello unico nella sua evoluzione
avrà dei compiti che vanno non solo dal rilascio di autorizzazioni,
che è la base minimale della sua strutturazione, ma di
informazione, di consulenza, di promozione e di marketing
territoriale. Ora, possiamo essere perplessi sulle soluzioni, ma
credo che questo sia uno strumento di competitività delle imprese
valdostane di cui hanno assolutamente bisogno. È chiaro che su
questo si gioca una scommessa relativa anche alle capacità di
riforma della Pubblica Amministrazione.
Président
Je soumets au vote l'article
1
er
:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 2:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 3:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 4:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 5:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 6:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 7:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 8:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 9:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 10:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 11:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 12:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 13:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 14:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 15:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 16:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 17:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 18:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets au vote l'article 19:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
Je soumets la loi dans son ensemble:
Conseillers présents: 28
Votants: 24
Pour: 24
Abstentions: 4 (Curtaz, Frassy, Lattanzi, Squarzino
Secondina)
Le Conseil approuve.
