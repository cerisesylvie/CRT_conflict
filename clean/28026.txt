Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 228 del 16 ottobre 1970 - Resoconto
OGGETTO N. 228/70 - Esame del nuovo Regolamento interno per
il funzionamento del Consiglio regionale (dall'articolo 1
all'articolo 20).
Montesano (P.S.D.I.)
- Allora passiamo all'unico punto
dell'ordine del giorno di questo Consiglio, per il quale nella
seduta precedente si era stabilito che se ne parlasse
specificatamente nella seduta di oggi.
Viene portato al Consiglio regionale il nuovo Regolamento
interno di esso, che è stato esaminato, formulato, discusso, in
sede alla Commissione appositamente costituita.
Tutti devono ricordare che il Regolamento nostro risale al 1949
e che ha subito delle modifiche marginali, nel 1959, nel 1960, nel
1963, 1964 e 1968.
Quali sono state le ragioni che hanno consigliato a rivedere il
nostro Regolamento interno?
Le ragioni risalgono a una questione di fondo principalmente, e
cioè che il Regolamento interno del Consiglio regionale della Valle
d'Aosta si adagiava sulla legge elettorale maggioritaria e quindi
con il passaggio al sistema proporzionale delle elezioni il
Regolamento in molti punti era inadeguato, oppure silente su
questioni di notevole importanza.
Vi era anche la ragione della incertezza e ambiguità di alcuni
disposti regolamentari. Vi era l'altra ragione derivante
dall'esperienza sulle applicazioni pratiche e su inconvenienti
derivanti nel corso delle varie legislature.
Quindi c'è stata una riforma fatta dalla Commissione per
adeguare il Regolamento allo scopo di un perfezionamento dei lavori
del Consiglio.
Per un avvicinamento del nostro Regolamento più a quello delle
assemblee parlamentari, che a quello delle Provincie e dei Comuni,
altro scopo è stato quello di salvaguardare maggiormente i diritti
della minoranza e garanzia contemporanea della sua fattiva
partecipazione ai lavori del Consiglio e delle Commissioni, quindi
perciò il Consiglio regionale nella seduta del primo luglio 1968
deliberò di dare mandato al Presidente del Consiglio per la nomina
di una Commissione apposita per la riforma del Regolamento composta
dall'Ufficio di Presidenza e da un rappresentante per ogni gruppo
consiliare.
La Commissione venne nominata nel mese di agosto e cominciò i
suoi lavori il 26 dello stesso mese del 1968.
Continuò i lavori per oltre un anno, in dieci sedute, alle quali
hanno partecipato, sistematicamente, i componenti stessi della
commissione, i quali erano così rappresentati: Consigliere Benzo
quale Vice Presidente, Consigliere Personnettaz quale Vice
Presidente, Consigliere Siggia quale Segretaria allora del
Consiglio e i rappresentanti dei Gruppi costituiti dal Consigliere
Manganone, no mi correggo, la Siggia era Vice Presidente, Manganone
Segretario del Consiglio, e poi i rappresentanti dei gruppi
rappresentati dai Consiglieri Caveri, Chamonin, Dolchi, Milanesio,
Ramera, Tonino e Pedrini.
Ognuno di essi ha portato un valido contributo nella
discussione, nella formulazione dell'articolo e anche se alla
conclusione non si è raggiunto in alcuni punti un accordo, io devo
ribadire che da parte di tutti i Commissari è stato dato un
contributo responsabile per poter portare al Consiglio questo
documento che oggi va ad essere esaminato.
Mi è grata l'occasione per esprimere ai colleghi che hanno
collaborato alla stesura di questo Regolamento il più vivo
ringraziamento a nome mio personale e a nome del Consiglio, il
ringraziamento va esteso anche ai rappresentanti burocrati
dell'Ufficio di Presidenza e anche agli impiegati d'ordine che
hanno collaborato alla stesura materiale del documento.
Per poter portare il documento stesso con una certa tranquillità
al Consiglio, l'Ufficio di Presidenza ritenne opportuno di chiedere
la consulenza al riguardo di due funzionari della Segreteria del
Senato i quali ci hanno dato utilissimi suggerimenti chee sono
stati discussi e accolti in gran parte dalla Commissione.
Uno degli articoli che anticipo in questa mia presentazione del
regolamento, è quello che istituisce permanentemente la Commissione
per il Regolamento allo scopo di esaminare eventuali modifiche,
eventuali adeguamenti per la vita futura del Consiglio, ma
soprattutto per creare un organismo consiliare il quale sia
chiamato a dirimere soprattutto le interpretazioni delle norme del
Regolamento.
La presentazione del Regolamento al Consiglio comporterà senza
dubbio un esame approfondito delle norme e delle modifiche. L'esame
approfondito sarà utile per il suo perfezionamento anche perché,
come dicevo avanti, la Commissione su alcuni punti non è stata
unanime, e ha lasciato al Consiglio la discussione di alcuni
articoli sui quali ogni Consigliere potrà prendere le decisioni e
la posizione che riterrà più opportuna.
Il Regolamento del Consiglio naturalmente - e non c'è bisogno di
dirlo, ma solo di accennarlo - non è un documento che è portato da
alcuna maggioranza, è un documento che è destinato a informare la
vita di lavoro del Consiglio stesso, e quindi io credo che ogni
Consigliere, anche appartenente a gruppi definiti, è libero di
prendere le sue decisioni personali proprio perché il regolamento
non investe alcun aspetto politico, ma è soltanto un documento che
regolerà la vita del Consiglio regionale.
Le innovazioni fatte in questo Regolamento, richiamando anche
piccole modifiche sostanziali fatte in presenza, sono rappresentate
dalla costituzione dei gruppi consiliari. Gruppi consiliari i quali
sono chiamati a dare il loro contributo e a rappresentare una
efficiente partecipazione ai lavori della Presidenza.
Altro punto ribadito nel testo è che le minoranze sono
rappresentate nelle Commissioni consiliari con un numero maggiore
che in precedenza.
Vi è una regolamentazione più precisa per le Commissioni
consiliari; vi è una regolamentazione di collaborazione fra
l'Ufficio di Presidenza e i Gruppi consiliari, i quali sono
chiamati - e lo abbiamo già attuato in precedenza - a collaborare
con il Presidente e l'Ufficio di Presidenza, soprattutto per
stabilire il programma dei lavori delle sedute consiliari.
Noi, in questo Regolamento, anticipiamo anche quello che è
contenuto nella bozza di regolamento del Parlamento, nel quale,
appunto, è inserita questa norma, che l'Ufficio di Presidenza,
prima di programmare il lavoro periodico che il Consiglio dovrà
affrontare, terrà delle riunioni con i Capigruppo per poter creare
un'intesa sui lavori dell'Assemblea.
Esiste nel nuovo testo una maggiore disciplina, soprattutto una
maggiore precisazione della disciplina delle discussioni nella
limitazione degli interventi; d'altro canto con allargamento del
tempo per gli interventi a un'ora e mezz'ora.
È contenuto nel Regolamento una disciplina per le sedute...
nuove norme che vengono richiamate nei regolamenti dei Parlamenti e
delle altre assemblee regionali, e poi nella organicità del
regolamento si è creduto opportuno di raggruppare le norme con un
criterio più razionale in modo da rendere più agevole anche il
richiamo e la ricerca.
Quindi il documento elaborato, come dicevo, non ha ritrovato su
alcuni punti l'unanimità dei pareri dei componenti la Commissione,
sono punti di particolare importanza. Essi rileveranno nel corso
del dibattito una particolare attenzione da parte dei Consiglieri e
saranno risolti al buon fine di creare uno strumento regolamentare
organico ben articolato, moderno e di agevole applicazione. Per
questo, a nome mio personale, dell'Ufficio di Presidenza e della
Commissione, sollecito la collaborazione di tutti voi, egregi
Colleghi, sicuro che nell'esame delle norme che dovranno regolare
in futuro l'attività, le procedure, le decisioni del Consiglio
regionale, ci sarà tutto il vostro impegno e la vostra oculata
responsabilità.
Allora si apre la discussione generale, se il Consiglio ritiene
necessario, oppure si passa all'esame, articolo per articolo sui
quali, naturalmente il Consiglio si deve soffermare, e io proporrei
che gli articoli fossero letti dal Segretario per poter richiamare
maggiormente l'attenzione dei Consiglieri.
C'è qualcuno che chiede la parola sulla discussione
generale?
Allora, la parola all'Avv. Caveri.
Caveri
(U.V.)
- Voglio fare una brevissima
osservazione, brevissima, perché le varie osservazioni verranno
ripetute di volta in volta, man mano che si esamineranno i singoli
articoli.
Noi Consiglieri dell'Union Valdôtaine siamo contrari allo
spirito che ha ispirato questo progetto di Regolamento, che è uno
spirito autoritario e liberticida, che trasforma la figura del
Presidente del Consiglio in una specie di dittatore del Consiglio,
dandogli dei poteri che non gli spettano nel modo più assoluto;
perché dobbiamo concepire il Presidente del Consiglio come lo
speaker del Consiglio e come la persona che deve dare la parola ai
Consiglieri che la richiedano e dare una certa disciplina
all'andamento delle discussioni, all'infuori di questo noi non
ammettiamo altri poteri del Presidente del Consiglio.
Voilà. Questa è la dichiarazione introduttiva, poi per ogni
articolo faremo le nostre osservazioni, non per ogni articolo, per
gli articoli che noi non approviamo, faremo le nostre
osservazioni.
Montesano (P.S.D.I.)
- Altri che chiedono la parola?
Allora si passa alla lettura degli articoli.
Articolo 1
Montesano (P.S.D.I.)
- Ci fermiamo all'articolo 1, c'è
qualcuno che chiede spiegazioni o vuole intervenire in questo
articolo uno?
Ramera (D.C.)
- Dato che nel corso delle sedute di questa
Commissione abbiamo appreso che si trova al Parlamento il disegno
di legge per i cinque anni, e vorrei che fosse già automatico di
provvedere la modifica di questo articolo se passasse quella legge,
perché altro non credo che ci sia.
Fosson
(U.V.)
- Vorrei solo dire brevissimamente
che per intanto noi non possiamo prevedere i cinque anni perché
sarebbe in contrasto con lo Statuto che prevede quattro anni,
quindi, eventualmente, quando passerà alla Camera questa legge, e
se passerà, si modificherà automaticamente, perché sarà una
trasformazione anche dello Statuto.
Montesano (P.S.D.I.)
- Nessun altro chiede la parola? Io
sono d'accordo con il Vice Presidente Fosson, in quanto... per
quelle ragioni contenute nello Statuto, vuol dire che sarà adeguato
dovesse passare.
Richiamo l'attenzione dei Signori Consiglieri sull'articolo 19
dello Statuto, il quale richiede, per l'approvazione del
Regolamento e quindi dei diversi articoli, una maggioranza
specifica, cioè chiede la maggioranza assoluto dei suoi
componenti.
Quindi chi approva l'articolo 1 alzi la mano. Chi non l'approva?
Astenuti?
Il Consiglio approva.
Articolo 2
Montesano (P.S.D.I.)
- Chi vuole intervenire su
questo?
Io vorrei fare soltanto una domanda ai Signori Consiglieri:
nell'articolo seguente mi richiamo all'articolo susseguente per
potermi spiegare meglio, viene detto che come primo atto delle
funzioni di Consigliere esiste la convalida delle elezioni dei
Consiglieri stessi. Siccome appunto nello Statuto è contenuto che
le funzioni di Consigliere si possono svolgere soltanto dopo aver
prestato giuramento, io chiedo al Consiglio, ritenuto che anche la
convalida, a mio giudizio, è un atto di espletamento delle funzioni
di Consigliere perché viene dato con un voto, se il Consiglio non
ritiene opportuno che prima della convalida i Consiglieri debbano
prestare giuramento.
La mia è una domanda, la quale ha uno scopo, che è quello di
ravvisare, anche la parte D.C. lo volesse, un ligio vizio di forma,
negli eventuali ricorsi per le cause di ineleggibilità.
Io non propongo, domando al Consiglio se non ritiene opportuno
per maggiore chiarezza, che il primo atto che il Consigliere deve
fare sia il giuramento, così come il Sindaco, per esempio, non può
esercitare le sue funzioni se non ha prestato il giuramento davanti
al Sindaco e come i Consiglieri comunali non possono esercitare le
loro funzioni se non hanno fatto la prova dell'alfabetismo.
Nelle altre Regioni il primo atto che il Consigliere fa è il
giuramento. Nel nostro regolamento esiste come atto susseguente
alla convalida e quindi il Consiglio è pregato da me di porre
attenzione a questa procedura per le ragioni che io ho verificato
in avanti.
Chi chiede la parola? Germano.
Germano (P.C.I.)
- È naturale, al Parlamento il primo
atto è la convalida della Giunta delle elezioni... (
voce di
Montesano
) ...facciamo le ipotesi: noi ci troviamo qui nella
prima seduta dopo le elezioni, prima cosa giuriamo, a me pare un
assurdo, perché poi io dico Ramera non è nelle condizioni di
eleggibilità, bisogna che vada via, quello ha giurato, quello è
Consigliere.
(Voce in lontananza)
...no, ma anche lì è previsto
ineleggibilità sopravvenuta.
Montesano (P.S.D.I.)
- Germano, io volevo soltanto dirti
che per esempio in tutte le altre Regioni esiste la Giunta delle
elezioni, la quale convalida i Consiglieri anche dopo 15
giorni.
Noi convalidiamo direttamente, quindi perciò non siamo
obbligati, noi possiamo lasciare anche così com'è formulata, però
io ho voluto prospettarla.
Germano (P.C.I.)
- A me pare che vada bene così.
Andrione
(U.V.)
- L'osservazione... prendere il
Consiglio sulla Giunta delle elezioni, osservazione esatta, mi
sembra che dia la chiave per risolvere il problema nel senso che il
Consiglio regionale, cioè, le persone, i Consiglieri regionali
dichiarati eletti, nel primo atto, in cui si ritrovano come
Consiglio, fanno la Giunta delle elezioni, dopo di che iniziano i
lavori del Consiglio con il giuramento. Mi sembra che quell'esatto
riferimento del Presidente indichi la strada per poter prima di
iniziare i lavori del Consiglio, stabilire che quelli che saranno
dichiarati eletti debbono o non debbono essere convalidati.
Dolchi (P.C.I.)
- Dal punto di vista puramente formale,
penso che l'osservazione del Presidente del Consiglio abbia una sua
validità per un Consiglio regionale dove si presta giuramento. E
cioè ho ritenuto particolarmente la sua osservazione che eventuali
ricorsi in sede di convalida potrebbero trovare questo vizio di
procedura nella rigidità dell'art. 2 e cioè il Consigliere
nell'atto di convalida ha espletato le sue funzioni di Consigliere
e poi ha giurato successivamente quando l'art. 2 dice
tassativamente che l'esercizio delle funzioni del Consigliere è
condizionata alla prestazione del giuramento.
Penso che se accettiamo questa preoccupazione del Presidente del
Consiglio si possa ovviare mettendo per iscritto quello che mi
sembra è un po' la prassi, e cioè emendare l'art. 2 in questo
senso:
"l'esercizio delle funzioni di Consigliere regionale, ad
eccezione dell'atto di convalida, è condizionato alla prestazione
del giuramento"
, regolamentiamo questa procedura che è quella
normale e così evitiamo con la chiarezza del testo scritto quelle
che possono essere le diverse interpretazioni.
Montesano (P.S.D.I.)
- Vediamo cosa dice lo Statuto.
"Art. 23 - I Consiglieri regionali prima di essere ammessi
all'esercizio delle loro funzioni..." si tratta appunto di
stabilire se le funzioni, se le convalide, se la convalida è uno
degli esercizi delle funzioni di Consigliere.
Prestano giuramento gli... ecc. ecc.
Avvocato Caveri, Lei ci può dare dei lumi in questo.
Caveri
(U.V.)
- C'è gente in Italia che ha giurato
fedeltà almeno 12 volte e ha sempre violato... quindi non serve
proprio a niente.
(Voci in lontananza)
Montesano (P.S.D.I.)
- Allora il Consiglio vuole lasciare
l'articolo 2 com'è?
Va bene. Chi approva alzi la mano. Contrari? Astenuti?
Il Consiglio approva.
Articolo 3
Montesano (P.S.D.I.)
- Chi chiede la parola? Chi approva
alzi la mano.
Contrari? Dolchi chiede la parola?
Dolchi (P.C.I.)
- ... mi sembra che sia opportuno,
proprio per rimanere aderenti all'art. 23 dello Statuto, che nella
elencazione, visto che si fa la precisa elencazione, sia messo al
comma b) al giuramento in base all'art. 23 dello Statuto, cioè
"il Consiglio procede:
a) alla convalida delle elezioni dei Consiglieri;
b) al giuramento in base all'art. 23 dello Statuto;
c) alla elezione del Presidente del Consiglio;
ecc. ecc.".
Montesano (P.S.D.I.)
- Ma c'è l'art. 6 che è dedicato al
giuramento...
(voci in aula)
Altre osservazioni? Allora chi
approva l'art. 3 alzi la mano. Contrari? Astenuti?
Il Consiglio approva.
TITOLO II - COSTITUZIONE DEL CONSIGLIO
Articolo 4
Montesano (P.S.D.I.)
- Ci sono delle osservazioni? Chi
approva alzi la mano. Contrari? Astenuti? Il Consiglio approva.
Articolo 5
Caveri
(U.V.)
- Stabilire un termine per l'ultimo
comma, togliere un certo numero di giorni prima della seduta di
Consiglio nella quale si discute...
Montesano (P.S.D.I.)
- Sul comma terzo, dice Lei. Mi pare
sia contenuto nella legge, io non ricordo bene... prevede un
termine, mi sembra che sia dieci giorni.
Caveri
(U.V.)
- Come si mette dieci giorni al
primo comma, tanto vale mettere dieci giorni anche al terzo
comma.
Così come è detto al primo comma.
Montesano (P.S.D.I.)
- Per favore il microfono, Avv.
Caveri, perché qui non si sente bene.
Caveri
(U.V.)
- Propongo di aggiungere in fondo al
terzo comma la stessa cosa che c'è alla fine del primo comma, cioè:
"e con invito a presentare eventuali controdelucidazioni entro
dieci dalla data di ricevuta della comunicazione"
.
Insomma ripetere le tre ultime righe; il primo comma aggiungerlo
al terzo comma.
Montesano (P.S.D.I.)
- C'è qualcuno che fa osservazioni;
quindi l'emendamento aggiuntivo del Consigliere Caveri, è accolto
dal Consiglio.
Ci sono altre osservazioni.
Andrione
(U.V.)
- Sì va bene, è previsto anche
dalla legge elettorale.
Montesano (P.S.D.I.)
- Allora viene messo a votazione
l'art. 5 con l'emendamento aggiuntivo del Consigliere Caveri.
Chi approva alzi la mano, contrari? Astenuti?
Il Consiglio approva.
Articolo 6
Dolchi (P.C.I.)
- Il problema che è sorto anche in una
delle ultime riunioni del Consiglio regionale per la convalida e
l'immissione in aula del Consigliere Chantel.
Mi sembra che il terzo comma che dice che i Consiglieri che non
sono presenti e i Consiglieri eletti per sostituzione prestano
giuramento nello stesso modo nella successiva adunanza del
Consiglio, ovvero nella prima adunanza alla quale partecipano, sia
soprattutto per la frase
"nella successiva adunanza del
Consiglio"
questa frase sia riferita al fatto soprattutto dei
Consiglieri che non sono presenti alla prima adunanza del Consiglio
e quindi è logico che si richiede il loro giuramento nella
successiva adunanza.
Proprio per motivi di chiarezza in modo che non ci siano diverse
interpretazioni, mi sembrerebbe più logico eliminare le parole
"nella successiva adunanza del Consiglio"
perché in questo
modo sarebbe chiaro che se il Consigliere nel caso di sostituzione,
non nel caso di prima adunanza fosse presente, è chiaro che
potrebbe prestare immediatamente il giuramento. Cosa che avviene
già per le sostituzioni nell'ambito del Consiglio comunale. Se uno
è presente entra e da quel momento assume le sue funzioni.
Quindi il testo che io propongo che mi sembra che abbia a
risolvere eventuali dubbi in proposito, sarebbe questo:
"i
Consiglieri che non sono presenti"
e questo si riferisce alla
prima adunanza e
"
i Consiglieri eletti per sostituzione
prestano giuramento allo stesso modo nella prima adunanza alla
quale partecipano".
È ovvio che per i Consiglieri che sostituiscono partecipano, se
partecipano immediatamente prestano anche immediatamente il
giuramento.
Montesano (P.S.D.I.)
- Il Consiglio accoglie questo
suggerimento che è stato proposto dal Consigliere Dolchi?
Allora cancellare
"nella successiva adunanza del Consiglio
ovvero",
quindi il comma è così formulato
"I Consiglieri che
non sono presenti e i Consiglieri eletti per sostituzione prestano
giuramento allo stesso modo nella prima adunanza a cui
partecipano"
.
Chi approva con l'emendamento proposto dal Consigliere Dolchi
alzi la mano. Contrari? Astenuti?
Il Consiglio approva.
Articolo 7
Montesano (P.S.D.I.)
- Chi chiede la parola? Il
Consigliere Caveri.
Caveri
(U.V.)
- Domando che al terzo comma, invece
di dire
"al numero dei Consiglieri presenti"
si dica
"al
numero dei Consiglieri in carica", c
ioè al posto della parola
"presenti"
l'espressione
"in carica"
.
Montesano (P.S.D.I.)
- Lo stesso appunto che avevo fatto
io qui sul mio... c'è una garanzia più larga.
Dolchi (P.C.I.)
- ... qui si parla due volte di presenza
e una volta di intervento, ora per evitare diverse interpretazioni,
e abbiamo avuto in sede di Consiglio comunale una lunga discussione
sulla parola "intervento" e "presenza" siccome mi sembra chiaro che
come è detto nello stesso secondo comma, si tratti di presenza dei
Consiglieri, proporrei che alla seconda riga del secondo comma, la
parola
"intervento"
fosse sostituita dalla parola
"presenza"
, in modo che sia sempre questo riferimento alla
presenza e non ci sia in un caso la parola intervento che può
essere interpretato come partecipazione alla votazione.
Quindi per la validità dell'elezione è richiesta la presenza di
almeno due terzi, ecc. ecc., cosa che è precisato nel prosieguo del
comma.
Montesano (P.S.D.I.)
- Altre osservazioni? Signora
Siggia.
Siggia
(P.C.I.)
- Solo per il Presidente del
Consiglio è prevista per la validità delle elezioni la presenza di
una maggioranza qualificata; la cosa non succede per il Presidente
della Giunta, perché nel nostro Regolamento per la nomina del
Presidente della Giunta si fa riferimento all'art. 33 dello
Statuto, per cui qualsiasi presenza può autorizzare alle votazioni
e alla nomina di un Presidente della Giunta. Mi pare incongruente,
allora, che per un Presidente del Consiglio sia indispensabile la
presenza di un determinato numero di Consiglieri, perché direi,
allora, che ci vuole anche per il Presidente della Giunta; d'altra
parte nello Statuto non lo possiamo modificare, ma direi che per il
Presidente del Consiglio potremmo usare lo stesso metro e quindi
abolire completamente il secondo comma.
Caveri
(U.V.) -
La questione non è
importantissima, però io sarei di quest'opinione, lascerei le cose
come sono in questo articolo 7; perché mi pare che si spieghi la
diversità di trattamento che viene fatta tra il Presidente del
Consiglio e il Presidente della Giunta; la carica del Presidente
del Consiglio e quello che dico adesso si concilia con quello che
ho detto nel discorso terribile, che ho detto prima sulla figura
del Presidente del Consiglio.
Comunque, per quanto noi vediamo nel Presidente del Consiglio lo
speaker del Consiglio, però è certo che è una carica di prestigio e
quindi mi pare che questa maggioranza qualificata si spiega in
questo modo. Borbotta la Signora Siggia in questo momento, che
anche la figura del Presidente della Giunta ha prestigio. Io che
sono stato per tanto tempo Presidente della Giunta non condivido
l'opinione.
Il Presidente della Giunta è l'espressione di una coalizione di
partiti, è il rappresentante di una maggioranza; è un fenomeno
politico, diciamo, il Presidente della Giunta, quindi pretendere
questa maggioranza qualificata dei presenti, mi sembrerebbe non
completamente giustificato, invece mi pare più giusto che ci sia
questa maggioranza qualificata per il Presidente del Consiglio,
dato appunto questa posizione di prestigio che certamente ha il
Presidente del Consiglio, però per me la questione non è molto
importante.
Montesano (P.S.D.I.)
- Chi altro chiede la parola? Io
sono d'accordo su quello che ha detto l'Avvocato Caveri,
soprattutto sulla necessità che il Presidente del Consiglio sia
eletto in rapporto al numero dei Consiglieri in carica, perché ci
si potrebbe trovare di fronte alla presenza di venti Consiglieri e
il Presidente del Consiglio è eletto con 11 voti, quindi c'è
maggior garanzia. La stessa garanzia è data dal comma secondo che
richiede una presenza dei due terzi.
Quindi faccio mie queste osservazioni e chiedo alla vice
Presidente Siggia se mantiene la sua richiesta oppure no.
Allora se mai ritorneremo in discussione sulla...
(voci)
...in più devo riproporre la proposta del Consigliere Dolchi sul
cambio della parola "intervento", con "presenza", al secondo rigo
del secondo comma, "Nella validità delle elezioni è prevista la
presenza di almeno due terzi dei Consiglieri". Il Consiglio è
d'accordo?
Altre osservazioni? Chi è favorevole...
Ramera (D.C.)
- Per ragioni di chiarezza non mi piace
l'ultima frase del comma quattro
"a parità di voti nella seconda
votazione o nella votazione di ballottaggio, rispettivamente entra
in ballottaggio"
, cosa vuole dire...
Germano (P.C.I.)
- ... due a pari voto e un terzo che ne
ha di più, in ballottaggio entra quello che è più vecchio.
Montesano (P.S.D.I.)
- Chi è favorevole alzi la mano.
Contrari? Astenuti?
Il Consiglio approva.
TITOLO III - ELEZIONE DEL PRESIDENTE DELLA GIUNTA E DEGLI
ASSESSORI.
Articolo 8
Montesano (P.S.D.I)
- Io desidero leggere l'art. 33
perché il Consiglio sia edotto nella modalità
"Il Presidente
della Giunta regionale eletto dal Consiglio dai suoi componenti
subito dopo la nomina del Presidente del Consiglio e dell'Ufficio
di Presidenza.
L'elezione ha luogo per scrutinio segreto, a maggioranza
assoluta, e dopo il secondo scrutinio a maggioranza
relativa.
Gli Assessori preposti ai singoli rami dell'Amministrazione
ne sono nominati dal Consiglio su proposta del Presidente della
Giunta"
.
Quindi c'è una diversità nell'elezione del Presidente del
Consiglio e del Presidente della Giunta, ma questo è contenuto in
un disposto statutario al quale si è fatto riferimento senza
ripetere quello che è il contenuto del vecchio regolamento.
Il Consiglio è d'accordo?
Chi è favorevole alzi la mano.
Contrari? Astenuti.
Il Consiglio approva.
TITOLO IV - ORGANI DEL CONSIGLIO E LORO ATTRIBUZIONI
Capo I - DELLA PRESIDENZA DELL'ASSEMBLEA.
Articolo 9
Montesano (P.S.D.I.)
- Soltanto che io volevo far
presente ai Signori Consiglieri quanto contenuto nell'art. 14, di
quello che riguarda i compiti, ne parlo adesso, appunto perché io
volevo indicare alcuni punti di quell'art. 14 e precisamente i
punti 3, 4, 2, cioè della nomina di tre scrutatori che anche nel
vecchio regolamento era demandato al Presidente del Consiglio, se
il Consiglio vuole dare questa competenza all'Ufficio di
Presidenza, ma più che per questo, - è più piena di garanzia questa
decisione dell'Ufficio di Presidenza che non del Presidente - al
punto terzo della distribuzione delle copie dei progetti di legge e
delle proposte... delle commissioni, ora noi, questo lo facciamo
senza riunire l'Ufficio di Presidenza, lo facciamo per automatismo
questo - art. 14 - inteso come diritto del Presidente, non come
dovere, cioè tutte le volte che arriva un progetto di legge
all'Ufficio di Presidenza, il Presidente è obbligato a trasmettere
alle Commissioni e ai Consiglieri, gli elaborati, sarebbe
necessario invece dover convocare l'Ufficio di Presidenza per la
trasmissione di questi atti, di normale trasmissione da parte degli
uffici.
Quindi questo è il punto principale, che io propongo di citare
come attribuzione al Presidente del Consiglio.
Dunque l'art. 14 che riguarda l'Ufficio di Presidenza.
Andrione
(U.V.)
- Il punto tre dell'art. 14, il
punto tre come numero della distribuzione delle copie dei progetti
di legge delle proposte di deliberazione ai Consiglieri delle
Commissioni, invece di metterlo fra le attribuzioni dell'Ufficio di
Presidenza, metterlo fra le attribuzioni del Presidente del
Consiglio.
(Voci in aula)
Montesano (P.S.D.I.)
- Io propongo questo per
sveltimento, per ragioni di sveltimento del lavoro, perché noi
convochiamo sovente l'Ufficio di Presidenza, ma che tutte le volte
dobbiamo trasmettere un atto di questo genere, tutti comprendono
che intralcia il lavoro.
Allora... aggiungiamo alla Giunta, ma questo lo facciamo
regolarmente, nel regolamento la trasmissione, soprattutto al
Presidente della Giunta. Allora c'è la Giunta, al Presidente della
Giunta ai Consiglieri... sul n. 3 pag. 8 dei compiti attribuiti
all'Ufficio di Presidenza e viene trasportato integralmente fra i
compiti attribuiti al Presidente.
La stessa cosa vorrei dire per il punto 4 dell'istruttoria,
degli atti relativi alle petizioni, esposti, ricorsi e denunce
presentate al Presidente del Consiglio, alla Presidenza del
Consiglio, è una procedura d'ufficio che viene fatta.
D'accordo.
Gli altri sono d'accordo?
Caveri
(U.V.)
- ... d'accordo su altri punti
dell'art. 14; quindi chiederei che tutto l'art. 14 venga visto
dopo.
Montesano (P.S.D.I.)
- Si tratta adesso di traslare i
punti tre e quattro, fra i compiti di ufficio...
Caveri
(U.V.) -
... però intanto approviamo gli
articoli dal 9 al 12 e poi ne riparliamo.
Montesano (P.S.D.I.)
- Ma se noi approviamo l'art. 9, non
possiamo più inserire questa...
Caveri
(U.V.)
- Ah no? Va beh!
Dolchi (P.C.I.)
- Per una questione di organicità del
Regolamento, se trasliamo il comma tre e il comma quattro, data la
competenza della nomina degli scrutatori, porrei al Consiglio se
non è opportuno traslare anche la nomina degli scrutatori che sono
di competenza del Presidente, e vorrei proporre un'aggiunta
relativa, proprio per l'organicità del...
(Montesano:
art. 9...) ...sì sempre dell'art. 9, per quanto riguarda,
nell'art. 115, si parla che devono essere conservati nell'Archivio
del Consiglio regionale, primo il registro dei verbali originali
delle adunanze, secondo il registro cronologico dei progetti di
legge e di regolamenti regionali.
Però negli articoli non si dice se è compito del Segretario o
della Presidenza o del Presidente la tenuta del registro
cronologico dei progetti di legge; ecco io farei la proposta che
dell'art. 9 venisse aggiunto cha fra tutte le mansioni, fra tutti i
compiti e i doveri, ci sia anche quello della tenuta del registro
cronologico, assegnando ad ogni proposta di legge, o disegno di
legge, il numero progressivo e la data di presentazione. Visto che
all'art. 115 è previsto il registro cronologico, ma non è previsto
negli articoli precedenti, a chi compete la tenuta di questo
registro cronologico? Vedrei bene che questa competenza fosse data
al Presidente del Consiglio come dovere, nella formulazione
dell'art. 9.
Montesano (P.S.D.I.)
- Consigliere Dolchi, io desidero
precisare che questa tenuta dell'Archivio e dei verbali, per
esempio, e di tutto il carteggio che interessa l'Ufficio di
Presidenza, è una attribuzione specifica del Segretario, quindi io
non sarei d'accordo che fosse messo nell'art. 9, ma invece lo
vediamo poi verso l'art. 14, o in mezzo all'articolo che riguarda i
compiti del Segretario. D'accordo?
Allora le proposte sono di trasferire all'art. 9 i punti 2, 3, 4
della pag. 8 e dell'art. 14, quali compiti del Presidente.
Chi approva con queste modifiche alzi la mano. Contrari?
Astenuti?
Il Consiglio approva.
Articolo 10
Montesano (P.S.D.I.)
- Il Consiglio approva.
Capo II - DELLA SEGRETERIA DEL CONSIGLIO
Articolo 11
Montesano (P.S.D.I.)
- Ecco io volevo dire proprio
questo, il Presidente del Consiglio, qui, oltre ad essere il
dittatore, qui è il parafulmine delle proteste per la questione dei
verbali, mentre il responsabile in questo caso è il Segretario del
Consiglio, il quale però non possiede un Ufficio, nell'ambito
nostro non possiede alcun ufficio, non possiede una sedia dove
sedersi, e allora non so come può attendere alla responsabilità di
queste mansioni senza provvedere al riguardo.
Quindi, questo lo dico per ragioni di opportunità, in quanto che
anche per l'aiuto che si può dare, l'aggiunta, possiamo una volta
per sempre sistemare anche l'ufficio di Segretario del Consiglio,
nel quale egli possa attendere a queste mansioni, le quali sono di
notevole importanza e alle quali si possono aggiungere anche le
mansioni proposte dal Consigliere Dolchi, cioè la tenuta dei
registri, trasmissione delle leggi. Lei aveva fatto una proposta,
come la formula questa proposta?
Dolchi (P.C.I.)
- Signor Presidente, accogliendo la mia
richiesta che sia precisato chi deve essere il responsabile a
tenere il registro cronologico, previsto dall'art. 115, dice lo
prevediamo, fra i compiti del Segretario, della Segreteria del
Consiglio.
Io rimango dell'idea che siccome non sarà il Segretario
personalmente a tenere questo registro, sia mantenuto ancora
nell'art. 14, fra i compiti dell'Ufficio di Presidenza che
demanderà poi all'Ufficio incaricato la tenuta di questo
registro.
Per quanto riguarda l'art. 11, avrei da suggerire, da proporre,
che fra tutte le mansioni del Segretario fosse aggiunto che procede
alla distribuzione delle schede. C'è l'art. 90. Però qui è un po'
come la questione del giuramento: se noi prevediamo tutte le
mansioni del Segretario, sarà una ripetizione, ma è logico che sia
prevista anche la mansione che poi un articolo specifico
attribuisce al Segretario, se no non si vede perché al Segretario
sono attribuite una serie di mansioni e non citata nel complesso
delle mansioni una mansione specifica che gli viene attribuita ad
un articolo del Regolamento.
Sarà una ripetizione ma mi sembra che sia più chiaro che anche
fra le mansioni del Segretario siano precisate le cose che lui deve
fare in base a determinati articoli.
Ora, l'art. 90 prevede esplicitamente che il Segretario è tenuto
alla distruzione delle schede, fra le attribuzioni del Segretario
vedrei anche questa specifica funzione, così solo per una...
Montesano (P.S.D.I.)
- La distruzione delle schede. Qui
si fa un discorso, siccome... mi sono informato di questa
questione, anche chiedendo l'acquisto di una macchina tagliatrice,
per distruggere le schede, perché qui non possiamo dare fuoco,
vero, è una macchina che costa molto e che sproporzionata
all'utilità, comunque, il Segretario può anche strapparle così con
le mani, perché non è un gran numero di schede, vero?
Fosson
(U.V.)
- Io credo che siccome si parla
delle elezioni, in quell'art. 90 e quindi delle modalità, ritengo
inutile di riportare in questa sede, di nuovo qui fra i compiti del
Segretario quello della distruzione, perché altrimenti dovremmo
dire anche quali sono le modalità, forse forse dovremmo dire -
scusatemi la battuta - che il Segretario dovrebbe ingoiarsele, così
e avrebbe anche da digerirle, ma penso che non dobbiamo, scherzi a
parte non possiamo mettere, elencare tutti questi particolari, che
sono già previsti in altri articoli anche in queste funzioni del
Segretario, io ritengo che non sia...
Siggia
(P.C.I.)
- Non ha nessunissima importanza,
ma ripetiamo il discorso di prima, o li elenchiamo tutti o siccome
sono contenuti nel prosieguo in altri articoli, non li mettiamo
affatto, perché anche "prende nota dei voti in merito alle varie
proposte" è specificato come dopo, però qui è elencato nei compiti,
o abbiamo voglia e li elenchiamo veramente tutti o se no non ha più
senso che ci sia un articolo così con alcuni capi e altri lasciati
poi negli articoli che verranno dopo nel regolamento. Direi è lo
stesso discorso di prima, è chiaro che anche prima l'abbiamo
superato, ma si provvede alla convalida, al giuramento,
all'elezione del Presidente, mi dice Ramera, "il giuramento c'è
all'articolo successivo", è vero, ma c'è anche l'elezione del
Presidente nell'articolo successivo, anche i componenti l'Ufficio
di Presidenza ci sono, se vogliamo essere organici, allora dobbiamo
dire tutto quello che è, in questo caso era il compito del
Consiglio, e nel caso dell'art. 11 i compiti del Segretario.
Montesano (P.S.D.I.)
- Altri che chiedono la parola?
Germano (P.C.I.)
- ... In merito alle varie proposte...
provvede alla distruzione delle schede, sovraintende alla
formazione delle copie, ecc.
(voci in lontananza)
Montesano (P.S.D.I.)
- In che punto allora va inserito
questo...
Andrione
(U.V.)
- Prima di "sovraintende", dopo
l'ultimo punto e virgola.
(Voci in lontananza)
Montesano (P.S.D.I.)
- Il Consiglio accoglie questo
emendamento aggiuntivo? Quello di aggiungere al terz'ultimo rigo
dopo
"prende nota dei voti in merito alle varie proposte"
la
frase
"provvede alla distruzione delle schede".
D'accordo il Consiglio? Contrari? Astenuti?
Il Consiglio approva.
Capo III - DELL'UFFICIO DI PRESIDENZA
Articolo 12
Montesano (P.S.D.I.)
- Ci sono osservazioni? Chi approva
alzi la mano. Contrari? La votazione è come non avvenuta.
Dujany
(D.P.)
- Presidente...
"cessano dalle
cariche della Presidenza del Consiglio",
credo che formalmente
sarebbe meglio mettere
"ricoperte presso l'Ufficio di
Presidenza"
.
Montesano (P.S.D.I.)
-
"Ricoperte presso l'Ufficio di
Presidenza del Consiglio"
.
Altre osservazioni? Allora l'articolo viene votato con
l'aggiunta del Presidente della Giunta.
Chi approva alzi la mano. Contrari? Astenuti?
Il Consiglio approva.
Articolo 13
Caveri
(U.V.)
- Non sono d'accordo con questo
articolo, perché non vedo né la necessità né l'opportunità che il
Presidente del Consiglio e tutto l'ufficio di Presidenza rimanga in
carica fino alla nomina del nuovo ufficio di Presidenza, perché la
continuità dell'Amministrazione quando ormai il Consiglio è sciolto
è assicurato dal Presidente della Giunta e dalla Giunta, e il
Presidente del Consiglio che cosa può fare una volta che il
Consiglio regionale è sciolto? Può mandare solo dei telegrammi al
Presidente della Repubblica, è tutto quel che può fare; non vedo né
la necessità, né l'opportunità di questa norma.
Quindi chiedo la soppressione di questo articolo.
Montesano (P.S.D.I.)
- Questo articolo è stato ripreso
dagli altri regolamenti, è tale e quale. Non è che sia una
innovazione nostra.
Non è una mia invenzione, anzi è la stessa cosa, la stessa
spiegazione che io avevo dato in sede di Commissione e si disse che
oltre ad essere un disposto che tutti i regolamenti contengono, è
anche previsto dalla legge sulle Regioni a Statuto ordinario, ora
se noi vogliamo essere gli unici che non prevedono questa norma,
siamo padronissimi di farlo. Io non ho nessuna... esiste negli
altri regolamenti, anche nella legge del 1953, quella per gli
Statuti, per i Consigli delle Regioni a Statuto ordinario. A me non
riguarda una qualche cosa di attuale, è un qualche cosa che deve
rendere possibile la continuità, e soprattutto... qui avvocato non
si parla del Presidente, si parla dell'Ufficio di Presidenza,
l'Ufficio di Presidenza è un organo collegiale.
Fosson
(U.V.)
- Io posso anche concordare di
lasciarlo se c'è negli altri regolamenti a Statuto speciale;
assolutamente non vorrei fare un collegamento e basarci sullo
Statuto delle Regioni a Statuto ordinario, perché noi dobbiamo
essere contrari all'abbinamento, per una questione di principio,
quindi se c'è negli altri Statuti delle regioni a statuto speciale,
purché non sia solo...
Montesano (P.S.D.I.)
- Ecco, vi leggo quello della
Regione siciliana, per esempio: art. 11 - che parla dell'Ufficio di
Presidenza quando si riunisce, ecc. ecc. al quarto comma ed è
ripetuto anche sugli altri regolamenti delle altre Regioni a
Statuto speciale.
Caveri
(U.V.)
- Io mi rendo conto che c'è negli
Statuti delle altre regioni a Statuto speciale, quindi per
accelerare questa discussione che rischia di durare una settimana,
questo esame del Regolamento, io rinuncio alla mia
osservazione.
Chantel
(P.S.I.)
- È in contrasto con l'art. 11...
(voce in lontananza)
...perché controsensi di questo genere
non possiamo accertarli.
Montesano (P.S.D.I.)
- Io, per rispondere al Consigliere
Caveri, leggo quello che è contenuto nel regolamento dell'Ufficio
di Presidenza del Consiglio, nel regolamento della Regione
siciliana:
"L'Ufficio di Presidenza rimane in carica allo
scadere del quadriennio, di cui all'art. 6 dello Statuto, fino alla
nomina del nuovo ufficio di Presidenza"
... ora per
rispondere...
(Voci in lontananza)
Germano (P.C.I.)
- Il contrasto è relativo, perché
l'Ufficio di Presidenza deve fare delle consegne, va bene che il
nostro Statuto prevede che la prima seduta è presieduta dal
Consigliere anziano, ma nominato l'Ufficio di Presidenza; secondo
me la ragione della
prosecutio
, che l'Ufficio di Presidenza
c'è, nessuno ce lo augura, ma in periodo elettorale, anche le
stesse camere, può succedere la necessità di una convocazione, può
succedere una calamità naturale, che so io... Non è previsto nel
nostro Statuto che determinate cose le fa solo la Giunta e
l'esecutivo.
Secondo me, la
prosecutio
, adesso, indipendentemente da
chi è il Presidente, da che sarà... tutto questo, è una cosa che ci
vuole...
Montesano (P.S.D.I.)
- Io desidero rispondere
all'Assessore Chantel, in merito alla sua osservazione; ho letto il
disposto contenuto nel Regolamento siciliano, ebbene nel
regolamento siciliano avviene quello che avviene da noi, cioè che
la prima seduta è presieduta dal Consigliere anziano.
Montesano (P.S.D.I.)
-
"Nella prima seduta dopo
l'elezione, l'assemblea è presieduta provvisoriamente dal deputato
presente più anziano di età"
; non ha niente a che fare con la
proroga dell'Ufficio di Presidenza, il quale Ufficio di Presidenza
può essere anche richiamato da quegli eventi eccezionali, a dover
agire in conformità... la Sardegna mette la stessa cosa
"l'Ufficio di Presidenza rimane in carica fino alla nomina del
nuovo Ufficio di Presidenza"
, e la Sardegna stessa stabilisce
che la prima adunanza non è stabilita dal vecchio Presidente, cioè
dal Presidente della legislatura precedente, ma dal Consigliere più
anziano di età.
Altri che chiedono la parola?
Andrione
(U.V.)
- A me sembra che non è una
questione di importanza vitale.
Montesano (P.S.D.I.)
- È un adeguamento agli altri
regolamenti.
Caveri
(U.V.)
- Però mi permetto solo di
osservare: io ero anche disposto a rinunciare perché poi non è che
siano questioni importantissime di vita e di morte, però mi
permetto solo di osservare che il contrasto denunciato
dall'Assessore Chantel è reale, perché se veramente il Presidente
del Consiglio dovesse durare fino all'elezione dell'Ufficio di
Presidenza e allora dovrebbe presiedere nella prima seduta del
Consiglio, che invece per Statuto deve essere presieduta dal
Consigliere anziano. Questo è un non senso, perché allora che
Presidente del Consiglio in carica è quello che non può nemmeno
presiedere il Consiglio? Cioè la contraddizione è evidente, la
contraddizione è una contraddizione notevole, per conto mio
l'osservazione dell'Assessore Chantel, è un'osservazione acuta che
ha denunciato un contrasto che noi non avevamo saputo vedere.
Ecco.
Montesano (P.S.D.I.)
- Prima di tutto volevo precisare
che è l'Ufficio di Presidenza che rimane in carica, cioè un organo
collegiale e che il contrasto non esiste in quanto viene statuito e
stabilito anche per Statuto che una prima adunanza viene presieduta
dal Consigliere anziano. Io non ne faccio una questione, in
Consiglio stabilisco se adeguarsi ai regolamenti di tutte le altre
quattro Regioni a Statuto speciale oppure no. Questo è padronissimo
di farlo.
Benzo
(D.P.)
- Penso che si potrebbe
mettere nell'articolo che resta in carica fino al momento in cui
alla prima adunanza viene presieduta dal nuovo Consigliere
anziano.
Montesano (P.S.D.I.)
- Allora, Assessore Benzo, cosa
vuole aggiungere?
Benzo
(D.P.)
- Mi pare semplice, dunque
dove dice:
"rimane in carica fino alla prima seduta del nuovo
Consiglio"...
(Andrione
: ...fino alla prima adunanza del
nuovo Consiglio).
Chantel
(P.S.I.)
- ... nessuno di noi è
Consigliere a vita e nessuno di noi può avere una garanzia assoluta
di rielezione, perciò deve cessare al momento preciso che è
nominato il nuovo Consiglio.
(Voci in aula)
Andrione
(U.V.)
- Allora sarebbe così: "
allo
scadere di ogni legislatura l'Ufficio di Presidenza rimane in
carica fino alla prima adunanza del nuovo Consiglio"
.
Montesano (P.S.D.I.)
- Altre osservazioni?
(voci in
aula)
Fino alla prima adunanza del nuovo Consiglio, Consigliere
Caveri? No.
Allora chi approva l'art. 13 formulato in questo modo
"allo
scadere di ogni legislatura l'Ufficio di Presidenza rimane in
carica fino alla prima adunanza del nuovo Consiglio"
alzi la
mano. Contrari? Astenuti?
Il Consiglio approva.
Articolo 14
Montesano (P.S.D.I.) -
Alt. Perché i punti due, tre e
quattro sono stati trasferiti all'articolo che riguarda il
Presidente del Consiglio.
La parola al Segretario Andrione.
Andrione
(U.V.)
- No, io chiederei che i verbi
"cura", "determina"
dei comuni b) e c) siano intesi nel
senso che
"cura e determina l'inoltro di queste note alla
Presidenza della Giunta, in quanto l'Ufficio di Presidenza del
Consiglio non essendo responsabile finanziariamente"
, non si
può, - come? - ma ci deve essere la firma dell'amministratore, ci
vuole la firma di un Assessore o del Presidente della Giunta perché
l'Ufficio di Presidenza del Consiglio di fronte al Consiglio non è
responsabile, e cioè il conto consuntivo della Regione deve portare
per ogni liquidazione la firma di un amministratore; se domani, per
esempio, una trasferta fatta da Ramera viene liquidata dall'Ufficio
di Presidenza del Consiglio, questa trasferta, non è stata
liquidata conformemente alla legge. Ci deve essere
obbligatoriamente o del Presidente della Giunta o di un
assessore.
Benzo
(D.P.)
- Per rispondere a quanto
detto dal Consigliere Andrione basterebbe cambiare il verbo, invece
di "
effettuandone
", se non può effettuarla
"
proponendone
" la relativa liquidazione...
Andrione
(U.V.)
- Però direi
"proponendone al
Presidente della Giunta la relativa liquidazione".
Montesano (P.S.D.I.)
- Io desideravo fare un'aggiunta sui
compiti dell'Ufficio di Presidenza, che sono queste aggiunte:
"decide su tutte le altre questioni che adesso siano definite
dal Consiglio e dal Presidente del Consiglio, provvede
all'ispezione dell'Archivio degli uffici interni del
Consiglio"
, è una maggiore ampiezza di poteri nell'ufficio di
Presidenza,
"esprime il parere delle sanzioni disciplinari in
cui al successivo art. 45, esercita tutte quelle attribuzioni nei
confronti del personale della Presidenza del Consiglio che sono ad
esse affidate dal regolamento organico del personale della
Regione"
.
Allora io potrei far distribuire, se i Consiglieri lo
desiderano, quest'emendamento, sono emendamenti che allargano il
potere dell'Ufficio di Presidenza, nello stesso tempo
contribuiscono... (
Voce di Andrione
) ...quale?
(Andrione:
Se lei dice, provvede all'ispezione
dell'archivio... io direi è più preciso così...)
Il Consigliere Andrione mi diceva così - scusate se è stato
interrotto questo... - che egli esprime le perplessità sui punti
che sono così formulati, ed esprime il parere per le sanzioni
disciplinari di cui al successo art. 45, e vorrebbe trasportare la
discussione all'art. 45, e poi esercita tutte quelle attribuzioni
nei confronti del personale della Presidenza del Consiglio che sono
adesso affidate al personale organico del personale della Regione e
vorrebbe trasferire anche questa discussione.
Io sarei d'accordo su questo, poi se le cose verranno messe in
un modo da poterle trasportare a questo articolo, noi lo facciamo.
Ma l'articolo è già stato approvato. È questo che io voglio far
presente...
(Andrione:
sospendiamo...) ....ah questa è una
via che potrebbe essere scelta. Allora sospendiamo l'articolo 14
nella messa ai voti per poter dar modo ai Consiglieri di
riallacciarsi poi all'articolo 45 e al 119.
D'accordo il Consiglio? Allora si passa all'art. 15.
Capo IV - DI GRUPPI CONSILIARI
Articolo 15
Montesano (P.S.D.I.)
- Osservazioni? Consigliere
Caveri.
Caveri
(U.V.)
- Io propongo delle modifiche al
primo e secondo comma di questo articolo, perché se il primo e il
secondo comma vengono conservati nella dizione attuale si può
determinare  un contrasto specialmente per quello che riguarda
il numero dei giorni, otto giorni il primo comma, sei giorni il
secondo, perché vi può essere una identificazione tra la prima
seduta dopo le elezioni e l'elezione dell'Ufficio di Presidenza
potrebbe anche essere eletto come è sempre avvenuto, proprio nella
prima seduta, e allora evidentemente c'è un'antinomia tra il primo
e il secondo comma. In altre parole, io propongo di cancellare le
parole
"entro otto giorni dalla"
e di aggiungere invece le
parole
"dopo la seduta",
poi si cancella la frase
"dopo
le elezioni"
, e poi dire
"dopo la prima seduta, i
Consiglieri dichiarano al Presidente del Consiglio a quale gruppo
consiliare intendono appartenere".
Così pure nel secondo comma
propongo di cancellare le parole
"entro sei giorni dalla
elezione dell'Ufficio di Presidenza,"
- sembra di... dei
coscritti che devono presentarsi all'Ufficio di - non so come si
chiama - di maggiorità, di modificare il comma con queste parole
"ciascun gruppo"
, cancellare
"deve comunicare"
comunica al Presidente del Consiglio o il nominativo, ecc.
ecco.
Quindi diventano più sciolti e meno contradditori...
Montesano (P.S.D.I.)
- Allora ricapitolando la proposta
dell'Avv. Caveri è questa
"dopo la prima seduta i Consiglieri
dichiarano per iscritto al Presidente del Consiglio, ecc."
; al
secondo comma
"ciascun gruppo comunica al Presidente del
Consiglio il nominativo"
ecc.
Ora, a questo proposito io vorrei porre al Consiglio un
interrogativo; noi facciamo un uso indiscriminato di due termini
"
adunanza
" e "
seduta
", e li usiamo così come ci fa
comodo, come ci viene in mente in quel momento lì.
Bisognerebbe che una volta per sempre il Consiglio stabilisse
cosa intende per adunanza e cosa intende per seduta.
Perché? Perché l'adunanza per me non ha lo stesso significato
nel senso pratico della seduta, in quanto, per esempio, i resoconti
che ci vengono dal Parlamento delle altre Regioni parlano
addirittura di seduta antimeridiana e di seduta pomeridiana.
(voce in lontananza)
Ecco, l'adunanza è il complesso
delle sedute, e la seduta è l'atto temporale di riunione del
Consiglio riferito alla giornata, alla mezza giornata.
Caveri
(U.V.)
- Voglio dire una cosa semi-seria e
semi-scherzosa, cioè la parola "
adunanza
" viene
dall'espressione latina "ad unum", cioè riunire ad unum, invece è
brutta l'etimologia della parola seduta, perché seduta viene da
sedere, perché come le adunanze si fanno da seduti, e così, io dico
di più, d'altra parte nel "Sairà" di Carducci quando arrivano quei
due disgraziati e quando chiedono che cosa devono fare di più di
quello che hanno fatto, morire rispose l'Assemblea seduta, il che
era molto comodo...
Montesano (P.S.D.I.)
- Allora volete seduta o
adunanza?
(Voce:
...adunanza) ...allora adunanza. Poi io volevo
proporre al terzo comma questa modifica in seguito a "ciascun
gruppo" della modifica che io suggerisco "
comunica allo stesso
Presidente del Consiglio dell'eventuale... del capogruppo
",
invece di essere data comunicazione allo stesso Presidente del
Consiglio; ciascun gruppo comunica al Presidente del Consiglio.
Caveri
(U.V.)
- Io ho dei forti dubbi di natura
linguistica sulla opportunità di sostituire alla parola "seduta" la
parola "adunanza", perché in lingua italiana, nella prassi, si
parla sempre di seduta del Consiglio comunale, guardate il
linguaggio dei quotidiani, in fondo c'è anche un linguaggio
giornalistico, ora si dice sempre la seduta del Consiglio
regionale, non l'adunanza.
Si usa dire seduta. A me non importa niente se volete dire
adunanza al posto di seduta, ma mi sembra più corretto, in lingua
italiana, io mi appello al Dr. Balestri che è di Pisa e quindi a
Pisa sono degli specialisti in lingua italiana, noi valdostani che
parliamo sei o sette lingue un po' meno specialisti, ma io penso
che il Dr. Balestri che è di Pisa, mi dà ragione.
Montesano (P.S.D.I.)
- Beh, non ha importanza
fondamentale...
Allora confermiamo seduta. Viene accolto il mio suggerimento al
terzo comma:
"in seguito
- invece di "deve essere data
comunicazione" -
ciascun gruppo comunica al Presidente del
Consiglio".
D'accordo.
(Voce:
...la pagina dopo...) ...come dici?
Caveri
(U.V.)
- Qui sì che usciamo dal seminato, e
che dà all'Ufficio di Presidenza dei poteri che l'Ufficio di
Presidenza assolutamente non deve avere, perché altrimenti, a un
dato momento, l'Ufficio di Presidenza dice: il Consigliere Caveri
non deve far parte del gruppo dell'Union Valdôtaine deve far parte
del gruppo del MAV, arriviamo a questa conseguenza. Oppure dicono
il Consigliere Chamonin deve far parte non del MAV, ma dell'Union
Valdôtaine...
Montesano (P.S.D.I.)
- Ma qui Avv. Caveri, non è che
l'Ufficio di Presidenza dice "far parte di tale gruppo", no,
esamina eventuali reclami.
Caveri
(U.V.)
- No, no, no, mi perdoni, chiedo
scusa al Consigliere Ramera, qui si dice. "l'Ufficio di Presidenza
provvede a risolvere gli eventuali reclami", non c'è da risolvere,
quindi io reclamo, e dico il Consigliere Pedrini non deve far parte
del Gruppo Liberale e l'Ufficio di Presidenza allora risolve lui e
dice: Pedrini no. Pedrini è comunista. Ma dove si va a finire. È
pericoloso.
Montesano (P.S.D.I.)
- Non ha importanza. Lo possiamo
defalcare.
Caveri
(U.V.)
- Poi immaginiamoci da demopopolari
e democristiani...
Montesano (P.S.D.I.)
- Allora il Consiglio è d'accordo di
eliminare questo ultimo capoverso?
Ramera (D.C.)
- Dunque, lo escludiamo l'ultimo comma,
dato che siamo nei gruppi consiliari e più volte ne abbiamo
parlato, io avrei desiderato che ci fosse un comma apposito che
prevedesse gli uffici come spese dei gruppi, d'accordo che adesso
il Segretario del Consiglio non abbia neppure la sedia, siamo
d'accordo, ma deve essere pure previsto come tutte le altre Regioni
a Statuto speciale che i gruppi abbiamo almeno un ufficio. Ne
abbiamo discusso e quindi si è anche codificato che verrà poi
fatto, ma comunque, che sia un comma che prevede la costituzione
degli uffici anche dei gruppi.
Andrione
(U.V.)
- Il problema mi sembra che sia
più vasto in questo senso; nel Consiglio regionale valdostano ci
sono solo 35 Consiglieri e per ovvie ragioni ogni gruppo ha evitato
di portare avanti la discussione sul numero sufficiente per
costituire un gruppo e l'esistenza di un gruppo... cioè dei non
iscritti. Data la politica valdostana, data la situazione in cui
siamo, in una discussione che abbiamo avuto nel seno dell'Union,
abbiamo puntato piuttosto sul fatto di lasciare i gruppi in questa
posizione di aiuto, di facilitazione dei lavori del Consiglio, che
è quella di istituzionalizzarli, in maniera rigida, perché allora,
istituzionalizzando i gruppi, dovremmo per forza arrivare a
stabilire delle regole precise, perché se no, io adesso faccio un
esempio che può apparire stupido, ma se no, l'Union Valdôtaine
avrebbe interesse a costituirsi i suoi gruppi. E quindi ci
vorrebbero 35 uffici almeno.
Eh sì, perché a un certo momento, è un ragionamento per assurdo
ma è una spinta alla modificazione... allora o noi seguiamo questo
sistema di bonaccioni, come abbiamo sempre seguito, di tenere i
capi gruppo e vice capi-gruppo come coadiuvanti dei lavori del
Consiglio, oppure se vogliamo istituzionalizzare la cosa dobbiamo
farla seriamente.
Montesano (P.S.D.I.)
- ... dare la parola prima al
Consigliere Pedrini che ha sollevato questa questione. A
Germano.
Germano (P.C.I.)
- Secondo me il discorso potrebbe essere
lungo, però cerchiamo di non farlo troppo lungo per andare avanti.
C'è un fatto però che se non si impegna l'esecutivo in una norma di
regolamento, noi finiremo la legislatura senza avere la sede dei
gruppi, parliamo, discutiamo, che lo sviluppo della democrazia è
partecipazione, è prendere parte attiva, e quindi abbiamo dei
gruppi che non possono fare questo, io non dico che noi dobbiamo
fare 35 sedi di gruppi per 35 Consiglieri, tutti noi abbiamo
sufficientemente buon senso per dire alcuni gruppi piccoli possono
avere un ufficio in comune, in questo senso si è discusso, ma avere
4 o 5 uffici dove sia possibile fare un lavoro, dove sia possibile
dare anche una collaborazione all'Amministrazione, per risolvere
determinati problemi, è un'esigenza che non si può più rinviare, e
secondo me, non faccio per sfiducia a questo esecutivo, ma tutti
gli esecutivi che ci sono stati anche quelli a cui noi
partecipavamo, avevano sempre la tendenza a non risolvere questo
problema, perché è un fastidio.
Io non dico di mettere in modo categorico, ma direi un
emendamento che preveda la possibilità di funzionamento del gruppo,
con sede anche, è una cosa che si rende ormai indispensabile.
Pedrini
(P.L.I.)
- ... soltanto richiamarmi a
quello che era stato detto a suo tempo in Commissione, dove abbiamo
dibattuto questo problema non una volta sola.
Eravamo arrivati al punto che addirittura si era stabilito dove
dovevano essere questi uffici e praticamente tutti i gruppi erano
rappresentati in quelle riunioni che abbiamo fatto.
Ora, il fatto di venire qua e di vedere delle signorine che
stanno lì con quelle macchine, sia pure in via provvisoria, ma io
non ne discuto, però se ci fossero stati quegli uffici si poteva
benissimo dire a un gruppo, per esempio Tonino e Pedrini, che ci
sono molto poco ad Aosta, noi provvisoriamente mettiamo lì
quello,... comunque è una cosa poco simpatica di vedere le
signorine che lavorano lì nell'anticamera, noi preferiamo le donne
in altre anticamere non in queste del Consiglio regionale; detto
questo, addirittura si era stabilito, chiedo la conferma a tutti i
capigruppo, che gli uffici dei gruppi avrebbero dovuto essere nello
stesso piano della Presidenza del Consiglio, di fronte alla porta
degli uffici della Presidenza; da allora mai nessuno ne ha parlato,
perché come ha detto e in questo concordo una volta tanto con
Germano, è una grana, però a un dato punto, voi vi dovete mettere
in testa che noi della periferia, quando veniamo qua, dobbiamo,
evidentemente, o parlare con qualcuno, o fare una telefonata, o...
noi ad Aosta ci siamo quel poco che possiamo essere
indipendentemente dalle nostre esigenze e dal nostro lavoro; mentre
voi che state continuamente ad Aosta avete tutte le possibilità di
fare questo lavoro e nella sede del vostro partito o in casa
propria o in un caffè, cosa che noi evidentemente noi non possiamo
fare.
Ora, a un dato punto penso che sia anche dignitoso che quando un
Consigliere di qualsiasi, a qualsiasi gruppo appartenga, viene
invitato dall'usciere a recarsi fuori perché c'è una persona, non
debba mettersi nel corridoio o nell'anticamera a parlare così di
qualsiasi problema riguardante la Valle o non, ma abbia un pezzo di
ufficio e una sedia per dire: si accomodi, mi dica di cosa ha
bisogno. Almeno questo. È una questione di dignità personale, per
la carica del Consigliere.
È evidente e io ho già detto una volta cha cosa penso dei
Consiglieri, compreso il sottoscritto, delle mansioni dei
Consiglieri alla Regione, dove fuori siamo ancora qualcuno, e in
Valle siamo meno di zero.
Questo lo capisco e anche se non lo condivido totalmente lo
posso evidentemente constatare e capire, ma almeno quel minimo di
possibilità, di dignità umana che penso che tutti quanti
abbiano.
Noi andiamo negli uffici in giro, non parlo di Roma, di Torino,
di qualsiasi... vediamo che qualsiasi impiegato, non dico di prima
ma già di seconda, ha il suo ufficio, ha un minimo per ricevere il
personale; qui invece assolutamente niente.
Noi ci dobbiamo accontentare del corridoio o dell'anticamera del
Consiglio regionale.
Questa è la realtà di fatto.
Montesano (P.S.D.I.)
- Chi altro chiede la parola?
Avvocato Caveri.
Caveri
(U.V.)
- Io pregherei i Consiglieri
regionali di riflettere su una cosa che salvo errore i gruppi sono
otto o nove che siano, quindi questo vorrebbe dire otto o nove
uffici, vuol dire un piano intero di questo Palazzo regionale,
quindi io proporrei di alzare di un piano il palazzo regionale,
allora per contentare queste istanze...
(voci)
...ma, la
dignità dell'individuo dipende da altre cose, e non da una sedia
come dice lei.
Io non sono d'accordo. Quindi, per me ci sono delle difficoltà
di natura pratica. 8-9 gruppi, 8-9 uffici, vuol dire un piano del
palazzo e poi mi sembra un non senso che un regolamento dica che
bisogna dare un locale per ogni gruppo consiliare.
Credo che non si sia mai visto nessun regolamento che dica una
cosa simile, perché sarebbe una cosa veramente ridicola che un
regolamento si occupasse dei locali dei gruppi.
Io non vedo come si possa combinare un articolo in questo senso,
va beh, si potrebbe sempre combinare, ma farebbe ridere un articolo
di questo genere nel regolamento.
Balestri (P.S.I.)
- Potrebbe risolvere con certi accordi
preventivi, cercando di ridurre al minimo le esigenze, non so, oggi
e domani, non sono battute, si potrebbe un gruppo della Democrazia
Cristiana con i D.P., i Socialisti con i Comunisti e con Tonino, e
l'Union Valdôtaine con il MAV, io credo che quando ci fossero due o
tre stanze a disposizione, non sono i locali che ognuno vuole
per... perché ci troviamo molte volte, oggi, ci arriva molta
corrispondenza alla Regione, a noi Consiglieri, che ci viene
ritrasmessa a casa con molto ritardo, quindi anche se le stanze a
disposizione dei gruppi sono una o due, credo che un certo servizio
si possa fare ugualmente, senza ingrandire la cosa enormemente.
Germano (P.C.I.)
- Io dico: capisco la preoccupazione dei
nove uffici, però si potrebbero stabilire due uffici per la
maggioranza, due uffici per la minoranza, e gli uni e gli altri si
mettono d'accordo come utilizzare questo.
Non è che vogliamo delle cose: la segretaria prosperosa, tutte
queste cose, ci interessa il funzionamento. Quindi io direi che non
deve essere precisato nel regolamento una cosa proprio, però che
sia sentito il principio, di modo che l'esecutivo acceda a questa
richiesta.
Penso che nell'esecutivo ci sono molti che sono stati anche
all'opposizione e che sanno che è una cosa utile e importante.
Ramera (D.C.)
- Io non credo affatto che sia ridicolo il
codificare, perché allora... ce ne sono altre che potrebbero essere
eliminate; io farei una proposta di emendamento in questo modo: i
gruppi consiliari devono essere messi nella condizione di
funzionare disponendo di sufficienti strumenti, e poi ci penserà
l'esecutivo a fornire magari questi... i modi e i mezzi per poter
funzionare. Io sono andato anche in Friuli-Venezia Giulia e dò
ragione a Pedrini quando dice che un Consigliere regionale della
Valle d'Aosta è stimato di più quando va nelle altre Regioni
autonome che nella propria Regione, questo è un fatto.
Io ho visto che a Trieste dal Parlamento della Regione a tutti
gli Assessori... si sono messi in quattro, come si suol dire,
mettendo a disposizione i funzionari per qualunque spiegazione.
Ad ogni modo c'era un rispetto per la carica che uno riveste e
noi non ce l'abbiamo da soli questa. È tutto lì.
Andrione
(U.V.)
- Chiedo scusa a Balestri, Germano
e Ramera, non concordo con quanto hanno detto perché se si sono
verificati in questo Consiglio e si verificano tutt'ora delle
situazioni per le quali, sia dividere tra maggioranza, sia dividere
e mettere insieme i vari gruppi in certi momenti, se veramente
questi uffici dovessero servire a qualche cosa, sarebbe
un'operazione delicata e in certi casi un'operazione sbagliata,
perché non si vede bene per quale motivo, per esempio, in questo
momento i socialisti dovrebbero andare nell'ufficio dei
comunisti...
(voce) ...
no, no, un momento, facendo solo un
esempio perché nel 1966, per esempio, Pedrini figurava essere in
minoranza quando tutti sapevano che era maggioranza, e altre cose
di questo genere.
Se questi uffici funzionano, come succede per esempio per gli
uffici della Camera, ci vuole una certa privacy, come dicono gli
anglosassoni, per degli uffici che svolgono un'azione politica;
d'altra parte la logica spingerebbe prima o poi a che ogni gruppo
abbia un suo ufficio, e rendetevi conto che in questa maniera
sentire l'Avv. Caveri parlare di alzare un piano al Palazzo
regionale, Bordon di costruire il Palazzo della Presidenza del
Consiglio, no...
(voce)
...no, finiamo per delle questioni
che sono anche comprensibili, che possono anche essere giuste, ma
continuiamo sulla strada per la quale il bilancio regionale e le
spese della Regione vengono assorbite da un lato dal personale e
dall'altro lato dagli uffici degli Assessori, dei Consiglieri;
mentre noi dobbiamo renderci conto che per prima cosa dobbiamo fare
dei regolamenti ed altre cose del genere, ma a favore della
popolazione, e non mettersi nella condizione di arrivare con il
bilancio talmente rigido per il quale la Giunta regionale non ha
che da firmare i mandati perché è già tutto stabilito in
precedenza.
A quello che ha detto giustamente Caveri, aggiungo un'altra
osservazione.
Immaginate che si faccia un altro piano al Palazzo regionale per
dare un ufficio a ciascuno dei nove gruppi consiliari. Non basterà,
perché dopo ci vorranno i mobili, ma come ci avete date un ufficio
non ci sono i mobili, e poi vogliamo la dattilografa perché non
siamo mica meno degli altri e d'altra parte diranno a Roma, ogni
gruppo ha tutto un personale per ogni gruppo, altro che la
Segretaria, e quindi avanti, avanti spese.
Bordon (D.C.)
- Ho l'impressione che qui ci lasciamo
prendere da una mania di grandezza, per cui era uno scherzo quando
io avevo proposto che sarà necessario se andiamo avanti di questo
passo di creare un nuovo palazzo del Consiglio regionale, io dicevo
addirittura di mettere i due uscieri sulla porta, io scherzavo,
però vedo che questo mio scherzo non è... andato avanti è sul
serio, io dico che non so se noi ci lasciamo proprio prendere da
una mania borbonica, come mi è sfuggito prima, ma qui se andiamo
avanti di questo passo, abbiamo sentito prima, forse più o meno
giustamente che il Segretario ha bisogno del suo ufficio e fin lì
non sto a discutere, ma se andiamo avanti di questo passo, a un
certo momento, ogni gruppo, se saremo sette, otto o nove gruppi,
qua dentro, e vogliamo avere ognuno come diceva giustamente l'Avv.
Caveri un ufficio con le sue dattilografe, ma io non voglio che qui
siamo 100 mila e si fa ridere, quando mi si dice che si va fuori, e
incominciamo a parlare della Sicilia, la critichiamo sempre per
quella mania che ha di spese enormi con 4-5 milioni di abitanti, e
con questo critichiamo giustamente e noi qui siamo centomila e ci
lasciamo prendere la mano per delle cose di questo tipo.
Addirittura dovremmo codificare un regolamento che ci dica che il
capogruppo o il gruppo tale avendo sei Consiglieri ha diritto a tre
camere, ma io non so se abbiamo voglia di scherzare, quindi io
ripeto, noi stiamo scherzando e io dico che non siamo assolutamente
d'accordo su queste impostazioni, perché finché ci sarà una sala e
in questa sala arriverà... perché allora bisogna combinare le sale
in modo tale che come diceva Balestri, la D.C. va con il D.P. e
mettiamo una tenda di separazione in mezzo, ma io credo che
vogliamo perdere tempo... anche se sollevo delle ire...
Montesano (P.S.D.I.)
- Chi altro chiede la parola? Vede
questo discorso, che oggi per la prima volta viene qui al
Consiglio, è stato ripetutamente affrontato in sede di commissione
dei Capigruppo, e io credo che non si conclude con una discussione
che si fa oggi in Consiglio, ma merita però di essere ripetuto e di
essere esaminato, io non credo opportuno che venga inserito un
disposto di questo genere nel regolamento, però avere soltanto
posto alla evidenza del Consiglio un problema da parte di alcuni
gruppi che ritengono opportuno, più che da alcuni gruppi da alcuni
Consiglieri... io credo che sia un concetto giusto che però dovrà
essere esaminato e opportunamente non deve essere per il momento
messo nel regolamento.
Ecco, se noi lasciamo questo discorso in piedi, e lo esaminiamo
noi come capigruppo, come ufficio di Presidenza, vedere di trovare
un modo idoneo per poterlo risolvere perché non sono ingiustificate
anche le istanze fatte dal Consigliere Pedrini e dal Consigliere
Germano e da Ramera.
Germano (P.C.I.)
- Non posso fare a meno di dire che il
discorso fatto da Bordon è un discorso di un Consigliere regionale
che concepisce il Consiglio regionale in questo modo; il Consiglio
regionale si deve riunire il meno possibile, e deve, quando si
riunisce, alzare la mano e abbassarla e basta; questa è la
concezione del Consigliere regionale per Bordon.
Bordon (D.C.)
- Per fatto personale ritengo di dire che
questi giudizi se li tiene per conto suo, perché se potesse
comandare lui qui, certamente non saremmo seduti in quest'aula, e
voteremmo proprio con il sistema che dice Germano. Siccome io
attacchi personali non cerco mai di farli, perché non è il caso, io
ho espresso un giudizio e lo ripeto, io non entro nel fatto che si
debba riunire il Consiglio o no, questi sono giudizi personali del
federale Gemano, quindi non venirmi a sollecitare facendomi dire
quello che non ho detto, perché se tu potessi fare quello che hai
nelle tue impostazioni politiche, certamente che non saremmo qui a
discutere nessun regolamento.
Questa è la risposta che do a te.
Invece, per quanto riguarda i lavori del Consiglio, io ripeto
che noi ci stiamo facendo prendere la mano qui dentro, perché
quando si sente parlare che si devono avere dei locali a
profusione, in questo modo, certamente ha detto bene il Consigliere
Caveri, chiediamo i locali, chiederanno il personale, chiederanno i
mobili, ecc. ecc. Io dico che questo non è il compito del Consiglio
regionale, pur ammettendolo al massimo questo concetto di autonomia
perché io vengo a sindacare quello che dici tu personalmente,
quindi io questo lo respingo assolutamente e forse ho fatto fin
male a risponderti.
Io ripeto quello che ho detto prima, che domani si può benissimo
trovare la soluzione in un Consiglio o in Palazzo regionale per
avere una camera o due, senza andare a codificare queste storie per
i capigruppo, ecc. ecc.
Nient'altro da aggiungere.
Montesano (P.S.D.I.)
- Rimaniamo intesi così, io faccio
questa proposta di non inserire nessuna norma all'art. 14, ma che
il problema, questo oggetto venga discusso nuovamente, in seno alla
riunione dei capigruppo, con la finalità di trovare un accordo e
una soluzione.
Allora chi approva l'art. 15 con le modifiche che sono state
apportate? Alzi la mano, Chi è contrario? Astenuti?
Il Consiglio approva.
Capo V - DELLE COMMISSIONI CONSILIARI
Articolo 16
Montesano (P.S.D.I.)
- Osservazioni? Allora io propongo
al Consiglio un'aggiunta che potrebbe essere l'art. 16bis, ma lo
richiamo nella discussione dell'art. 16, per precisare e ampliare
anche i compiti delle Commissioni.
Il titolo sarebbe, cioè l'art. 16bis,
"Riunione delle
commissioni nelle diverse sedi - le Commissioni si riuniscono in
sede referente per l'esame di progetti di legge, di provvedimenti
amministrativi e di altri affari sui quali deve riferire al
Consiglio; in sede consultiva, per esprimere pareri e
perplessità... di cui potrebbe essere investito il Consiglio, o di
competenza di altre Commissioni, essi si riuniscono inoltre per
ascoltare o discutere comunicazioni del Presidente della Giunta, o
degli Assessori, per acquisire elementi informativi".
Io l'ho proposto adesso, soprattutto per dire la finalità di
questo articolo 16bis, poi lo faccio distribuire, di modo che
approviamo l'art. 16, e poi discutiamo su questo articolo
16bis.
Pramotton se vuole far distribuire questo emendamento
aggiuntivo...
Io prego i Signori Consiglieri di fare attenzione alle votazioni
perché qui siamo... ad una maggioranza assoluta sui componenti del
Consiglio, quindi gli articoli devono essere approvati con almeno
18 voti.
Quindi, perciò, semmai nella sostanza dovessimo arrivare a un
quorum inferiore, sospendiamo un momento, richiamiamo i Consiglieri
per poter avere la certezza che si sia raggiunto il numero
sufficiente di voti favorevoli.
Siamo in numero adesso?
Allora chi approva l'art. 16 alzi la mano. Contrari?
Astenuti?
Il Consiglio approva.
Allora un attimo di sospensione, qui in aula senza uscire, per
dar modo ai Consiglieri di esaminare questo articolo 16bis.
L'esame dell'art. 16 non l'abbiamo votato e allora su questo
articolo 16bis sul quale vengono espresse notevoli perplessità,
specialmente dai banchi della Giunta e dal suo Presidente, che però
ha soltanto la finalità di precisare quali sono le competenze delle
Commissioni. Ora non ha una necessità assoluta di essere inserita
nel regolamento, se si ravvisa in questo 16bis uno sconfinamento
delle Commissioni delle competenze della Giunta, questa non è la
finalità dell'art. 16bis, la finalità dell'art. 16bis è quella di
precisare meglio cosa significa, quali sono i compiti in sede
referente e quali sono i compiti in sede consultiva. È stato preso
di sana pianta dalla spiegazione che dà il noto oggetto dei
regolamenti della Camera per spiegare questi compiti delle
Commissioni.
Quindi non è che la mia proposta sia una proposta pressante, è
una proposta che va analizzata, ma sulla quale, come dico, il
Presidente della Giunta e gli Assessori mi hanno espresso già in
privato le proprie perplessità.
Caveri
(U.V.)
- Non ho capito da dove venga questo
articolo 16bis... È dal Presidente del Consiglio?
Io ho delle perplessità su questo articolo 16bis, perché se noi
leggiamo le prime tre righe "le Commissioni si riuniscono in sede
referente per l'esame dei progetti di legge", e se poi si dicesse
così "per l'esame dei progetti di legge e di altri affari", la
parola affari è molto vaga, no? Non so cosa voglia dire la parola
affari, sui quali devono riferire al Consiglio, bisognerebbe al
posto del sostantivo affare mettere un altro sostantivo, perché che
cosa vuol dire affari, affari esteri?
Ma, non so. Ma le mie perplessità aumentano quando vedo che le
Commissioni... per l'esame di progetti di legge, di provvedimenti
amministrativi, ma chi li fa i provvedimenti amministrativi, li fa
lì il Presidente della Giunta e li fa la Giunta e se diamo... non
possiamo dare l'esame dei provvedimenti amministrativi del
Presidente della Giunta e della Giunta alle Commissioni consiliari,
per me questo è un non senso, e che tende alla confusione tra il
potere esecutivo e il potere legislativo.
Mi dispiace, ma io non mi sento di aderire a questa parte
dell'articolo 16.
In sede consultiva, per esprimere il parere sui sopracitati
atti, peggio che andar di notte o affari di cui debba essere
investito il Consiglio - ma io non so, ci sono dei provvedimenti
amministrativi di cui il Presidente della Giunta e la Giunta non
hanno nessun obbligo di riferire al Consiglio, ce ne sono degli
altri per i quali invece... ma allora è normale che siano il
Presidente della Giunta e i singoli assessori, la Giunta come
organo collegiale che riferisce al Consiglio.
Si riuniscono inoltre per ascoltare e discutere comunicazioni
del Presidente della Giunta e degli Assessori e per acquisire
elementi informativi e per compiere indagini... - questo è normale
che la Commissione X o Y dica: ma noi vorremmo sentire che il
Presidente della Giunta esponga tale cosa, oppure che vogliamo che
l'Assessore all'Agricoltura ci parli del risanamento del bestiame,
per modo di dire; questo mi pare che sia la normalità delle cose,
non mi sembra normale che le Commissioni consiliari esercitino il
controllo sui provvedimenti amministrativi del Presidente della
Giunta e della Giunta - questo è un non senso, è contro i principi
del diritto amministrativo, almeno del diritto amministrativo che
noi conosciamo, se poi c'è una Repubblica non so dove che confonde
il potere esecutivo con il potere legislativo, allora è un altro
pianeta, ma non è il nostro pianeta.
Montesano (P.S.D.I.)
- Allora, sentito il Presidente
della Giunta, il quale me ne ha parlato e io ho espresso la
perplessità, sentito l'Avv. Caveri che tra l'altro è il Presidente
di una Commissione, io ritiro questa proposta, quindi si passa
all'art. 17.
Articolo 17
Montesano (P.S.D.I.)
- Osservazioni? Chi approva l'art.
17 alzi la mano.
Contrari? Astenuti? Il Consiglio approva.
Articolo 18
Montesano (P.S.D.I.)
- Osservazioni?
Caveri
(U.V.)
- Io vorrei fare un'osservazione di
natura pratica, per semplificare l'esame di questo regolamento dato
che in questo regolamento ci sono quei tali articoli diabolici che
io non approvo, e fra i quali sono pronto a battermi - non dico
valorosamente, perché non sono un valoroso - ma insomma
testardamente, ma ci sono degli altri articoli che sono ovvi, non
potremmo, noi, non so se propongo un'eresia, abbiamo ormai
approvato l'art. 17, io proporrei di dare come letti e approvati
tutti gli articoli fino all'art. 28 escluso, si potrebbe non dico
sospendere la seduta, ma dare il tempo ai Consiglieri di scorrere
per conto loro questi articoli, se qualcuno ha delle osservazioni
da fare, ma sono tutti ovvi questi articoli, potremmo guadagnare
tempo e arrivare all'art. 28 escluso. È un po' eretica la mia
proposta.
(Voci)
Montesano (P.S.D.I.)
- Nessuno fa osservazioni? Chi
approva alzi la mano?
Contrari? Astenuti? Il Consiglio approva.
Articolo 19
Montesano (P.S.D.I.)
- Io per sollecitazioni avute da
parecchi consiglieri, proporrei che si aggiungesse un comma che
dice questo - ultimo comma, cioè, secondo comma
"le convocazioni
devono di norma essere fatte almeno 48 ore prima della data della
riunione, le lettere di convocazione devono contenere l'ordine del
giorno della riunione"
, questo è conseguente...
(voce)
...di norma... ma c'è l'ordine del giorno avv. Caveri.
Allora viene accolto questo secondo comma
"le convocazioni
devono di norma essere fatte almeno 48 ore prima della data della
riunione; le lettere devono contenere l'ordine del
giorno..."
Possiamo anche mettere
"salvo casi di urgenza"
.
Allora togliere "
di norma
" e mettere "
salvo casi di
urgenza
".
Poi altra osservazione, ma per l'art. 20
La formulazione è
"le convocazioni devono, salvo casi di
urgenza, essere fatte almeno 48 ore prima della data della
riunione.
Le lettere di convocazione devono contenere l'ordine del
giorno della riunione."
Allora chi approva l'art. 19 con questo emendamento aggiuntivo
alzi la mano.
Contrari? Astenuti?
Il Consiglio approva.
Articolo 20
Montesano (P.S.D.I.)
- Altra proposta che devo fare in
merito a questo punto, "Interventi alle sedute delle Commissioni",
è capitato che un componente di Commissione non potesse essere
presente alla seduta e chiedeva la sostituzione con un collega del
suo partito, del suo gruppo, per la presenza in Commissione dove in
quei momenti si discuteva di problemi importanti e allora al primo
punto, cioè si può mettere dove si vuole adesso, io propongo questo
comma
"Un Consigliere che non possa intervenire ad una riunione
della propria Commissione può farsi sostituire da un collega dello
stesso gruppo previa comunicazione del Consigliere stesso, o del
capo gruppo del Presidente della Commissione."
Benzo
(D.P.)
- Questa proposta contrasta
con l'articolo 17, dove sulle elezioni della composizione delle
Commissioni consiliari il regolamento prevede proprio la
costituzione di certe Commissioni con un determinato numero di
Consiglieri, personalmente nominati.
A mio parere questa traslazione e allargamento generale potrebbe
creare una di quelle... al limite di quelle confusioni delle
Commissioni consiliari - chi sono gli appartenenti? Gli stessi
consiglieri nominati per l'art. 17 o i sei sostituti, meno
l'Assessore che non può essere sostituito.
Montesano (P.S.D.I.)
- Dunque, volevo dire questo: è
capitato in questi anni in cui le riunioni delle Commissioni si
sono fatte, dove, specialmente la riunione della commissione del
Regolamento, è capitato che un Consigliere non poteva venire ed è
stato chiesto a me la partecipazione di un Consigliere, un altro
Consigliere dello stesso gruppo. Io non trovai niente a ridire,
perché soprattutto questo dimostra la partecipazione del gruppo,
Ing. Benzo, guardi che questo è contenuto nel regolamento della
Camera e le Commissioni, che cosa intendono essere? Intendono
essere la rappresentanza dei diversi gruppi, se l'Avv. Caveri, come
è capitato, non ha potuto intervenire in una riunione e mi ha
pregato di farlo sostituire da un altro, siamo andati a Cogne, per
esempio a vedere la miniera di Cogne, l'Avv. Caveri faceva parte
della Commissione Cogne, e mi ha pregato di farsi sostituire dal
Collega Fosson, io non ho trovato niente di strano. Nevvero.
Ecco, la sostanza è questa: di sanare una situazione che si è
già creata per il passato.
Caveri
(U.V.)
- Io sono favorevole a che un
Consigliere possa farsi sostituire da un Collega, anche perché mi
pare che queste Commissioni, non dobbiamo concepirle come un
qualche cosa di eccessivamente rigido, purtroppo le Commissioni
consiliari funzionano già troppo come degli apparati rigidi e come
tanti compartimenti stagni, io trovo che è molto negativo, che non
c'è comunicazione per queste commissioni.
Ma c'è la tendenza dei vari consiglieri che fanno parte delle
commissioni consiliari... non dicono niente ai loro colleghi di
quello che succede, i disegni di legge vanno avanti, avanti e poi a
un bel momento tragedia. Allora chi appartiene ad una Commissione
dice "ma noi l'abbiamo approvato", oppure "ma voi avete approvato,
ma non ci avete mai detto niente, non ci avete mai informati, noi
siamo contrari a questa proposta di legge".
Quindi, tutto ciò che può rendere più sciolto il sistema per me
è positivo, e quindi è positivo che un Consigliere si faccia
sostituire da un altro. Io non me la sentivo di andare ad
avventurarmi nelle miniere di Cogne, data la tarda età e gli
acciacchi relativi, ho pregato il Consigliere Fosson che è più
giovane di me e più pressante e più sportivo di sostituirmi.
Altrimenti se si ascoltassero le raccomandazioni dell'Assessore
Benzo, il nostro gruppo non era rappresentato.
Montesano (P.S.D.I.)
- Allora prima la parola
all'Assessore Benzo e poi al Consigliere Pollicini.
Benzo
(D.P.)
- Io penso che sia opportuno
richiamare il Consiglio attentamente proprio all'operatività di
queste Commissioni, non per altro, adesso lasciamo stare le
Commissioni speciali che vanno a Cogne o a Taranto, stiamo parlando
delle Commissioni consiliari permanenti, l'art. 17 prevede la
nomina di sei Consiglieri, designati per nome, ora, a un certo
momento queste Commissioni consiliari che si trovano a dover
esaminare progetti di legge, primo, devono avere una loro
composizione, e si sa che non sono valide se non hanno una certa
maggioranza di componenti, cioè quattro su sette, non è legale la
seduta; secondo, al limite i sei Consiglieri possono ciascuno
designare un altro Consigliere, l'unico personaggio presente
sarebbe l'Assessore, io mi domando e domando al Consiglio che cosa
può avvenire dal punto di vista dell'esame di questi progetti di
legge, quando quattro Consiglieri hanno assistito ad una seduta,
quando gli altri erano a Champorcher o a Torino, altri tre
Consiglieri nella seduta successiva - mi pare che essendo delle
Commissioni nominative di sette membri, tutto al più se si vuol far
partecipare in quanto ascoltatore, se il Consiglio vuol codificare
questo, ritengo che sia fattibile, ma proprio come sostituzione di
Consiglieri delle Commissioni permanenti. Io direi che il Consiglio
dovrebbe pensarci bene prima di fare, perché vedrete che cosa
succede.
Pollicini (D.P.)
- ...aboliamo l'elezione
nominativa delle Commissioni che non avrebbe più senso e diamo la
distribuzione numerica dei gruppi alle varie Commissioni, perché a
questo punto si arriva fatalmente a questa conclusione.
Dujany
(D.P.)
- A me pare che si possa accogliere
questa sollecitazione così come affermazione del principio, come
necessità improvvisa da parte di un Consigliere di farsi sostituire
qualora faccia parte di una Commissione, ma mi pare pericoloso di
codificarla in sede di regolamento.
Ed infatti, il famoso articolo che ha citato il Presidente del
Consiglio esistente nel regolamento della Camera, si presta poi sul
piano pratico a delle speculazioni o a delle utilizzazioni che sono
delle più strane. Mi dicono, per esempio, che alla Camera quando si
devono votare alcuni provvedimenti in sede di Commissione
deliberante e in cui è previsto che i singoli partecipanti possono
farsi sostituire da altri colleghi, questi mezzi sono utilizzati
molto bene dalla Sardegna, dalla Sicilia, i quali riescono,
attraverso una serie di sostituzioni, a far comporre la Commissione
di tutti sardi o di tutti siciliani, a seconda dei provvedimenti
che devono discutere; e quindi direi sul piano...
(voci)
...ma mi pare che potremmo affermare così questo principio, che
qualora un Consigliere naturalmente si trova nella impossibilità
possa naturalmente farsi sostituire da qualcuno senza doverlo
codificare nel modo preciso, proprio per evitare una eventuale
utilizzazione di una norma che potrebbe non raggiungere i fini che
vogliamo raggiungere in questa sede.
Germano (P.C.I.)
- Ma intanto bisogna subito stabilire
una differenza. Il compito delle nostre Commissioni e quello della
Camera, le nostre sono solo consultive, non sono deliberanti,
quindi questo fenomeno non ha ragione d'essere, e poi se andiamo un
po' più a fondo, cosa vogliamo dalle Commissioni, vogliamo che si
tragga una sintesi dalle diverse forze politiche su un determinato
argomento, e la sintesi migliore nell'interesse della Regione e
vogliamo che sia conoscitiva, cioè permetta con la presenza dei
diversi gruppi di far conoscere ai singoli gruppi tutte le cose,
allora abbiamo interesse che ci siano, che siano il più efficienti
possibile, l'augurio che ci siano sempre sette nelle Commissioni,
perché se si discute un argomento importante, manca il
rappresentante del partito comunista, o della D.C., abbiamo un
gruppo o l'altro che non è al corrente di queste cose.
Abbiamo interesse che ci siano, se quello è impossibilitato, si
è fatto male o è ammalato o è via e manda un altro suo collega è un
vantaggio per il Consiglio.
Quindi noi dobbiamo scendere a queste cose senza schematizzare
troppo. Ora se la proposta del Presidente delle Giunta vuol dire a
quell'articolo, a quell'emendamento per necessità per motivi
inderogabili, ammettiamolo pure, ma l'interesse del Consiglio è che
alle Commissioni ci siano sempre tutte le forze politiche e
sull'efficienza e l'operatività è successo che commissioni non
hanno potuto lavorare perché mancava il numero legale, questo è
dovuto a questa ristrettezza, perché combinazione erano in ferie,
un altro era impegnato; se fosse possibile farsi sostituire in caso
di forza maggiore, abbiamo una garanzia di maggiore operatività,
non di minore.
Quindi lo ribadirei. La nostra è una commissione consultiva,
serve a preparare i lavori del Consiglio, abbiamo interesse che ci
siano tutti i gruppi.
Andrione
(U.V.)
- Ma per evitare certi
inconvenienti che sono stati sottolineati da Pollicini, se vogliamo
codificare la questione, potremmo mettere che la sostituzione può
aver luogo qualora esista nel rispetto della maggioranza consiliare
nominativa, se no si rischia un po' la cinematografia (?) delle
Commissioni e le Commissioni dovrebbero servire a specializzare i
vari Consiglieri e quindi a creare quei dati settori specifici
delle competenze particolari. La sostituzione non è assoluta, in un
certo senso, non dovrebbe esserlo, perlomeno, e quindi bisognerebbe
che il corpo della Commissione, la maggioranza, ci sia e poi in
quel caso lì è ammissibile che ci sia la sostituzione, anche per
una certa continuità nei lavori delle Commissioni stesse.
Benzo
(D.P.)
- Al limite, pensate che
potrebbe avvenire che tutti i 35 Consiglieri meno otto, ventisette
Consiglieri, girino in tutte le Commissioni, perché qualcuno andrà
in quella dei Lavori pubblici, del Turismo, della Sanità, è logico,
quando uno è impedito e i motivi di impedimento sono numerosi, non
è una grossa questione, è una questione piccola, ma pensate un
momentino a che cosa potrebbe avvenire. Cioè fermo è stato il
principio che possano parteciparvi degli altri membri, questo è
pacifico, la rappresentatività, è giustissima la sua tesi, Germano,
però siccome noi codifichiamo come Consiglieri regionali che
abbiamo delle commissioni specializzate, giustamente il Consigliere
Andrione ha fatto anche presente questo, manteniamo fermo quel
principio e diciamo che potranno parteciparvi come presenza, tanto
è consultiva; l'ha detto lei, ma non come sostituzione dei membri
effettivamente...
Balestri (P.S.I.)
- Vuol dire... a un certo momento
bisogna chiarire anche se sono consultive, ma la commissione deve
avere la maggioranza dei membri, cioè quattro.
Montesano (P.S.D.I.)
- È chiaro quello, è già
scontato.
Balestri (P.S.I.)
- Quindi, se ci sono quattro
sostitutivi è valida la Commissione? Secondo me no. O si toglie,
come diceva Pollicini, la nominatività, se ne mandano certi così, o
altrimenti non possono essere sostituiti, anche se ammetto che
tutti i principi che ha detto Germano, oggi o domani possa essere
sostituito uno per partecipare a determinati lavori perché sia
ampliato il dibattito e perché sia portato maggiormente a
conoscenza, ma se ci sono già dei nominativi precisi, il fatto
della sostituzione non può autorizzarli, perché se non sono almeno
quattro non c'è la maggioranza della Commissione.
Montesano (P.S.D.I.)
- Anche questa proposta è frutto
dell'esperienza. Io ho detto che il regolamento ha anche
quell'aspetto, cioè a dire? Cosa ha detto l'esperienza in tutti
questi anni. Ebbene in merito al funzionamento delle Commissioni
l'esperienza ci ha detto che c'è da sudare sette camicie per poter
in certi momenti arrivare alla presenza della maggioranza per far
rendere valida la seduta.
E tante volte, dall'assenza di alcuni Commissari, i quali hanno
chiesto di farsi sostituire, cosa che è stata fatta, però nello
stesso tempo al Presidente del Consiglio è arrivata voce da parte
dei Commissari, al posto di Montesano ci va Balestri, quando lui
non è in Commissione, ecco ci sono delle proposte, ora, o si
codifica e viene stabilito che ogni Consigliere soprattutto per la
rappresentanza di gruppo possa farsi sostituire quando è necessario
naturalmente, oppure non bisogna ammettere la sostituzione, perché
la sostituzione fatta senza una norma determina protesta di chi in
quel momento ha interesse affinché quel sostituto sia presente.
Questo è pacifico.
Ora io non insisto nella mia proposta, la quale deriva anche
dall'esperienza.
Qui fra l'altro ha parlato l'Assessore Benzo che è stato
Presidente di Commissione, parla Balestri che è Presidente di
un'altra Commissione, mi pare, Pollicini, di un'altra; trovate le
difficoltà...
(Voce:
...mai una volta) ...mai una volta,
beh, la Commissione presieduta da Pollicini... ora in questo
argomento chi ha una voce la quale - il voto è dello stesso perso,
però la voce che può essere maggiormente ascoltata è quella dei
Presidenti di Commissione, i Presidenti delle Commissioni che qui
sono intervenuti nelle persone di Balestri, Pollicini, Benzo, mi
pare anche l'avv. Caveri, Germano, sono nella maggioranza contrari
a questa mia proposta. Se Germano la vuole far sua...
Io vi leggo la proposta
"Un Consigliere che non possa
intervenire alla riunione, per giustificati motivi
..."...
(Voci in aula)
...ma la mettiamo ai voti, scusate, Signori
Consiglieri, la discussione sul regolamento è una cosa noiosa, io
lo convengo, è una cosa un pochino pesante, però è il documento che
ci deve dare le norme per funzionare e quindi bisogna avere
pazienza, quindi bisogna arrivare alla conclusione di ogni
proposta. La proposta è
"Un Consigliere che per giustificati
motivi non possa intervenire ad una riunione della propria
Commissione può farsi sostituire da un Collega del suo stesso
gruppo, previa comunicazione del Consigliere stesso, o del
capogruppo, di appartenenza al Presidente della
Commissione"
.
Poi, a titolo scherzoso, io volevo dire, lo dicevo anche l'altro
giorno, che se si cambiano i termini di rappresentanza, si cambiano
anche le impostazioni, perché quando uno è Consigliere la vuole in
un modo, quando è Assessore la vuole nel modo contrario, quando è
Presidente di Commissione... quindi, perciò, trattandosi di un
regolamento che investe tutto il Consiglio, bisogna che cerchiamo
di arrivare a un punto di incontro sulle diverse esigenze, ora
desiderate che io metta ai voti questa proposta?
Ora, chi è favorevole all'emendamento presentato dal Presidente
del Consiglio, che poi è stato accolto dal...
Fosson
(U.V.)
- Ma io penso che nel caso di
giustificato motivo, nel caso singolo, questa proposta possa essere
accettata, però bisogna mettere effettivamente per garanzia... se
si vuole accettare questa variazione, questa aggiunta, bisogna
mettere anche la garanzia della parte inversa che a un certo
momento per giustificati motivi non venga sovvertita, sostituita
completamente la Commissione, perché...
(Voce) ...
Se si
vuole codificare una cosa, ricollegandomi a quello che aveva detto
prima il Presidente del Consiglio, che diceva "noi dobbiamo
stabilire con precisione quello che dobbiamo fare" o non
codifichiamo e allora diciamo, ammettiamo questo principio e siamo
tutti d'accordo o mettiamo come raccomandazione, ma se codifichiamo
dobbiamo mettere questa possibilità, ma mettere anche la norma che
sancisca la tutela della composizione della Commissione, perché nel
caso che il Consigliere Germano comunichi che Dolchi è a Londra e
che il Presidente della Commissione sappia che è a Londra va bene,
ma se a un certo momento cinque Commissari, tutti dicono abbiamo
mal di pancia, quindi non possiamo partecipare alla Commissione,
questo Presidente potrà mica mandare il medico ad accertarsi se uno
è ammalato, quindi almeno almeno bisogna stabilire in questa norma
che la sostituzione non passi la maggioranza, quello che è stato
detto da qualcuno, mi sembra, in quel caso, mantenendo questo
sempre nel caso di forza maggiore, perché effettivamente ci sarebbe
un sovvertimento completo.
Germano (P.C.I.)
- Io accetto questo, purché le
sostituzioni non superino la maggioranza relativa della
Commissione.
O se volete invece di comunicarlo al Presidente della
Commissione, mettiamo con l'assenso del Presidente della
Commissione, il quale è quello che può controllare se i motivi sono
giustificati o no, ma non facciamo un problema di stato di
questo...
Andrione
(U.V.)
- Io trovo che Tonino è fregato,
perché non può farsi sostituire.
Lustrissy
(D.P.)
- Io farei quest'altra
proposta in alternativa, e dato che sono stato anch'io Presidente
di Commissioni, e alle volte effettivamente ci sono delle
difficoltà a riunire le commissioni, ma succede parecchie volte,
almeno, esperienze personali che i Consiglieri non giustificano mai
l'assenza, o la maggior parte, allora bisognerebbe prevedere la
norma per la sostituzione per decadenza questo sì, in questo caso
vale la norma, ma nel caso inverso il codificare la sostituzione
per assenza, anche motivata, ritengo che sia una complicazione
eccessiva anche a proposito del funzionamento della
Commissione.
Montesano (P.S.D.I.)
- Allora vogliamo concludere in
questa seduta... volete...
Adesso sentiamo il Consigliere Pollicini prima che cosa ci
dice.
Pollicini (D.P.)
- ... eliminiamo l'elezione
nominativa del Presidente della Commissione - non si può - difatti
si fa così però, e io vi garantisco e non ci vuole molta
perspicacia per poterlo prevedere, che se passa questa norma, sarà
norma vedere queste Commissioni... nei suoi componenti originali,
proprio perché può far comodo così.
Quindi io sono contrario assolutamente.
Montesano (P.S.D.I.)
- Va bene, allora formulata con le
modifiche proposte avanti e ultimamente dal Consigliere Fosson,
quale è la modifica che Lei propone
"purché non si superi il
numero della maggioranza."?
Fosson
(U.V.)
- Se si vuol fare come
raccomandazione, nel caso specifico, questo può essere... se si
codifica invece in questo senso bisogna avere una garanzia
nell'altro senso.
Montesano (P.S.D.I.)
- Allora facciamo come
raccomandazione.
Avvocato Caveri, Lei era favorevole a questo. Ma adesso il
Presidente della Giunta chiede che venga fatta come
raccomandazione.
(Voci in aula)
Caveri
(U.V.)
- Se non si scrive la norma, rimane
incerto, che cosa viene fuori, è approvato il principio o no? Si
potrà sostenere da una parte o dall'altra che non è ammesso, che è
ammesso?
Io personalmente sono favorevole alla sostituzione, che
naturalmente non venga poi, come dice Pollicini, che non diventi
un'abitudine, io non concordo con l'opinione di Pollicini, salvo
quando dice che c'è pericolo che poi questo diventi la norma; ma
allora lì abbiamo il freno di Fosson. Se stabiliamo un freno,
magari che la norma... che un Consigliere di un gruppo possa essere
sostituito per giustificati motivi, mi sembra abbastanza
normale.
(Voci)
Montesano (P.S.D.I.)
- Io farei un'altra proposta per
cercare di avvicinare un pochino le opposte tesi, cioè farei questa
proposta:
"un consigliere che per giustificati ed eccezionali
motivi, da giudicarsi dal Presidente della Commissione..."...
(Voce:
...ma non mettiamo niente) ...ma come non mettere
niente, qui bisogna arrivare ai voti, io vi faccio delle proposte e
poi si vota, non si può mica formulare una norma, così sul sì e sul
no.
Caveri
(U.V.)
- Io mi dichiaro favorevole alla
formulazione ultima escogitata dal Presidente del Consiglio, che mi
sembra molto semplice e pratica
"per giustificati ed eccezionali
motivi da giudicarsi del Presidente della Commissione"
, si può
anche togliere il freno Fosson, si può anche togliere.
Montesano (P.S.D.I.)
- Allora io rileggo...
(voce)
...no signore, perché l'elezione deve essere fatta, deve essere
indicata, non è contraria alla norma. Un attimo, allora Assessore
Lustrissy, chiede la parola, esponga il suo punto di vista e
così...
Lustrissy
(D.P.)
- La proposta di Pollicini
va meditata attentamente, perché l'espressione del voto del
Consiglio, cioè l'elezione dei membri della Commissione, è
espressione di voto del Consiglio, noi con questo diamo la potestà
a qualcuno che non rappresenta il Consiglio di sostituirsi
arbitrariamente al voto espresso dal Consiglio. Allora è il caso di
prevedere l'elezione di un membro supplente per ogni consigliere
presente che viene chiamato in sostituzione nel caso di assenza
dell'altro. Veramente è il caso di porre questo problema, perché
altrimenti...
Germano (P.C.I.)
- Andiamo a tirar fuori tutte le storie
di questo mondo per una cosa molto semplice.
Montesano (P.S.D.I.)
- Io, da parte mia, visto e
considerato il travaglio che è stato determinato da questa mia
proposta, e sempre con le riserve di quello che avviene nelle
Commissioni, perché, guardate la prassi, la norma, quella di non
essere il numero e di farsi sostituire, io per quello che mi
riguarda, ritiro l'emendamento e mi rimetto alle decisioni del
Consiglio, su quello che può essere la riproposta dell'emendamento
stesso.
Germano (P.C.I.)
- Io ritiro l'emendamento e voglio dire
alla maggioranza che comportandosi così non agisce bene, perché la
maggioranza ha interesse che nella Commissione si faccia il più che
si può, nell'interesse di dare una buona sintesi, nell'interesse di
informare i gruppi: questo loro atteggiamento, che è un
atteggiamento bizantino, danneggia e io ritiro l'emendamento.
Montesano (P.S.D.I.)
- Io la ritiro con un'altra
osservazione: io ho raccomandato al Consiglio che il Regolamento è
la norma di lavoro che non ha niente a che fare con l'attuale
costituzione del Consiglio, maggioranza e minoranza.
Quindi, ricordiamoci bene che si possono invertire anche le
posizioni, e allora poi si fanno i discorsi diversi.
Metto in votazione l'art. 10.
Chi è favorevole alzi la mano. Contrari? Astenuti?
Il Consiglio approva.
Egregi Colleghi, sono le 12,53. Rimandiamo al pomeriggio?
Allora, la seduta è sciolta, e il Consiglio è riconvocato per le
ore 16.
---
Si dà atto che la seduta termina alle ore 12,53.
