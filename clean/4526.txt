Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 201 del 21 aprile 1982 - Resoconto
OGGETTO N. 201/VII - DISEGNO DI LEGGE CONCERNENTE:
"COSTITUZIONE DELLA SOCIETA' FINANZIARIA REGIONALE PER LO SVILUPPO
ECONOMICO DELLA REGIONE VALLE D'AOSTA".
PRESIDENTE:
I lavori riprendono con l'esame
dell'articolato del disegno di legge n. 356.
La parola al Consigliere Pedrini per una questione personale; ne
ha facoltà.
PEDRINI - (Ind. - PLI):
Durante la mia assenza, alle ore
12,10, mi risulta che il Consigliere repubblicano abbia fatto
alcune affermazioni che respingo perché non rispondenti al vero e
precisamente:
1) avrebbe detto che il sottoscritto era assente dalla
Commissione. Io lo rimando a quanto scritto sul verbale della
riunione, dal quale risulta che il 30 settembre, in occasione di
questa riunione, erano presenti il Presidente Lanièce ed i
Consiglieri Bajocco, Faval, Nebbia, Rolando, Tonino, nonché il
presentatore, Consigliere Pedrini.
2) Per quanto riguarda le Commissioni penso di avere già
espresso una volta il mio parere, quindi, qui non è questione né di
fare il primo della classe, né di egemonia; è la seconda o la terza
volta che il Consigliere repubblicano si permette, durante la mia
assenza, di fare delle considerazioni sul la mia persona. Abbia
almeno il buon gusto di farlo quando io sono presente.
PRESIDENTE:
Dopo questa precisazione del Consigliere
Pedrini, a cui, forse, non sono state riferite con esattezza le
considerazioni di carattere politico del Consigliere De Grandis,
passiamo alla trattazione dell'articolo 1 per il quale esistono due
emendamenti: uno presentato dalla Commissione e uno presentato dal
Consigliere Minuzzo.
Do lettura dell'emendamento presentato dalla Commissione.
Art. 1
In fine del secondo comma sono aggiunte le seguenti nuove
parole: ". .. nonché i consorzi di imprese legalmente
costituiti."
PRESIDENTE:
Ha chiesto la parola l'Assessore alla Finanze
Ramera; ne ha facoltà.
RAMERA - (DC):
Per le ragioni già esposte stamani da vari
Consiglieri e, in chiusura di discussione generale, dal Presidente
della Giunta, la Giunta accoglie gli emendamenti della Commissione;
non vengono presi in considerazione altri emendamenti in quanto
vorrebbe dire stravolgere la legge ... INTERRUZIONE ... Salvo uno
che, però, praticamente, ripete quelli già presentati dalla
Commissione, il cui esame equivarrebbe a rimettere in discussione
il testo che è già stato concordato ad altri livelli per
l'omologazione; non è quindi per dispetto personale o di partito di
maggioranza o di minoranza: noi accogliamo semplicemente gli
emendamenti presentati dalla Commissione e non gli altri.
PRESIDENTE:
La parola al Presidente della Giunta; ne ha
facoltà.
ANDRIONE - (UV):
Nell'ambito dei vari confronti che
abbiamo avuto, quello con le forze sociali ha richiesto, qualora
fosse possibile, di tenere conto di un progetto di legge, chiamato
"Progetto Marcora", che è uno schema di progetto di legge
concernente misure a salvaguardia dei livelli di occupazione - per
ora è uno schema di legge - dove si vogliono ammettere a
finanziamenti particolari, cooperative di produzione nel settore
industriale, in particolare quando sono autogestite.
Visto allora che la legge parla genericamente di imprese, essa è
rispondente alle richieste dei sindacati, mi chiedo come il
Presidente intenda fare votare lo statuto che è allegato.
PRESIDENTE:
Con una sola votazione, leggendo gli
articoli.
ANDRIONE - (UV):
All'articolo 4 dello statuto, il punto
b) deve essere inteso meno genericamente. Questo sempre in
relazione a quanto spiegato testé dall'Assessore Ramera e cioè:
"Prestare assistenza finanziaria mediante finanziamento, ivi
compresa la sottoscrizione di prestiti obbligazionari e, o
prestazioni di garanzie anche fideiussorie a favore di società per
azioni, a responsabilità limitata e di società cooperative."
Capisco anche io che si possa dire che è pleonastico poiché si
parla di imprese nella legge, sarebbe sufficiente ... INTERRUZIONE
...
Società cooperativa, va bene, ma semplicemente per specificare;
e, in questo, accogliamo una delle proposte fatte dal sindacato ed
eventualmente anche l'altra proposta (l'emendamento è già presente
in quello che dice la Commissione) di sopprimere la rappresentanza
del designato nella relazione dei sindacati.
Per quanto riguarda la proposta del Consigliere Lustrissy di
portare il numero dei membri dal 9 a 7, vorrei dire, visto che me
ne sono dimenticato stamattina, che concordo con la richiesta della
Giunta di lasciare che i membri rimangano 9 e ciò per un migliore
equilibrio con i rappresentanti delle minoranze azionarie, specie
bancarie, all'interno del Consiglio di Amministrazione.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Per facilitare i lavori del Consiglio,
ritiro il primo emendamento da me proposto, concernente l'articolo
1 poiché esso rientra nella proposta, sebbene articolata in modo
diverso, formulata dalla Commissione Affari Generali.
PRESIDENTE:
Metto in approvazione l'emendamento
presentato dalla Commissione.
ESITO DELLA VOTAZIONE
Presenti, votanti e favorevoli: 24
Il Consiglio approva all'unanimità.
PRESIDENTE:
Non si passa alla votazione dell'emendamento
presentato dal Consigliere Minuzzo perché è stato ritirato.
Se nessuno chiede la parola do lettura dell'articolo 1 nel testo
emendato.
Art. 1
(Natura giuridica)
La regione Valle d'Aosta promuove la costituzione di una
società per azioni denominata "Finanziaria regionale Valle d'Aosta
- Società per azioni" siglabile in "FINAOSTA - S.p.A. ".
Possono essere soci della FINAOSTA la regione Valle d'Aosta,
enti pubblici territoriali e non territoriali, aziende di credito,
istituti finanziari di diritto e di interesse pubblico e compagnie
di assicurazioni, nonché consorzi di imprese legalmente
costituiti.
Alla regione Valle d'Aosta deve comunque essere riservata la
proprietà della maggioranza assoluta delle azioni della
società.
E' approvato, nel testo allegato alla presente legge, lo
statuto contenente le norme relative al funzionamento della
società. Eventuali modificazioni a tale statuto che si rendessero
necessarie od opportune per il raggiungimento degli scopi sociali
saranno approvate con deliberazione del Consiglio
regionale.
PRESIDENTE:
Metto in approvazione l'articolo 1 nel testo
suddetto.
ESITO DELLA VOTAZIONE
Presenti: 25; votanti e favorevoli: 17; Astenuti: 8 (Bajocco,
Carlassare, Carral, Cout, Dolchi, Mafrica, Minuzzo e Péaquin).
Il Consiglio approva.
PRESIDENTE:
Passiamo alla trattazione dell'articolo 2.
Per quanto concerne questo articolo, abbiamo un emendamento della
Commissione e cioè l'aggiunta della parola "legale", come è già
stato precisato questa mattina dal Consigliere Martin.
Poi, c'è un emendamento del Consigliere Minuzzo, quindi, due
emendamenti del partito comunista e due emendamenti del Consigliere
Carlassare.
Io chiederei, se i colleghi presentatori dei due emendamenti
aggiuntivi sullo stesso articolo sono d'accordo, che siano messi in
approvazione con la stessa votazione.
Qualcuno chiede la parola? La parola al Consigliere Mafrica; ne
ha facoltà.
MAFRICA - (PCI):
Di quale emendamento stiamo parlando?
Tutti assieme?
PRESIDENTE:
No, tutti assieme gli emendamenti presentati
da ciascun gruppo. Oppure, se credono, separatamente, in quanto c'è
stata una dichiarazione della maggioranza. La richiesta è se
emendamenti presentati dagli stessi Consiglieri possono essere
raggruppati o devono essere messi in votazione separatamente.
Questa
è
una valutazione dei presentatori.
Colleghi Consiglieri, vorrei fare una raccomandazione e lo dico
soprattutto per i Consiglieri Segretari: poiché ci troviamo di
fronte ad una serie di votazioni, vi prego cortesemente di rimanere
al vostro posto in modo che in ogni votazione ci sia lo stesso
numero di votanti, anche se, naturalmente, cambieranno i risultati.
Grazie.
Do lettura degli emendamenti presentati dal gruppo P.C.I.
Em. n. 1 Art. 2 - primo comma
Al termine del primo comma aggiungere: "operando con criteri
di economicità."
Em. n. 2 Art. 2 - secondo comma
Sostituirlo con:
"Tali finalità vengono perseguite attraverso iniziative ed
operazioni che contribuiscano alla realizzazione di infrastrutture
e alla organizzazione di servizi necessari allo sviluppo economico
e sociale della Regione, ad esempio, aree attrezzate e sistemi di
servizi destinati ad attività economiche e produttive, servizi di
assistenza tecnico-gestionale e di formazione dei quadri aziendali,
applicazioni economiche nella ricerca, consulenze e servizi di
mercato, consulenze finanziarie e iniziative per favorire la mutua
collaborazione di imprese di medie e piccole dimensioni, con sede e
prevalente attività nel territorio regionale. "
PRESIDENTE:
Do lettura degli emendamenti presentati dal
gruppo N. S.
Em. n. 1 Art. 2 - primo comma Aggiungere al primo comma le
seguenti parole:
"e coordinando il proprio intervento con gli strumenti
finanziari della regione già esistenti (fidi, fondi di rotazione,
ecc.)."
Em. n. 2 Art. 2 - quarto comma Modificare il quarto comma,
seconda riga:
"Consiglio di Amministrazione, previa indicazione del
Consiglio regionale, i parametri di identificazione."
PRESIDENTE:
Do lettura degli emendamenti presentati dal
gruppo P.S.D.I.
Em. n. 2 Art. 2 - secondo comma
Dopo la parola "regionale" togliere il punto ed
aggiungere
"purché trattisi di attività artigianali, industriali,
turistiche e commerciali."
Em. n. 3 Art. 2 - terzo comma
Dopo il terzo comma si aggiunga
"L'attività della società non può avere inizio senza la
presentazione di un piano di sviluppo socio-economico da
presentarsi entro tre mesi dall'entrata in vigore della presente
legge: tale piano dovrà essere adottato dal Consiglio di
Amministrazione della società ed approvato dal Consiglio
regionale."
Em. n. 4 Art. 2 - quarto comma Quarto comma (che diverrà
quinto dopo l'introduzione del precedente emendamento
aggiuntivo).
Togliere il punto dopo la parola "intervento" che conclude
l'articolo 2 ed aggiungere:
"fermo restando .che agli artigiani, agli albergatori ed ai
commercianti non potrà essere destinata una quota parte inferiore
al 75% degli investimenti della società stessa sia nella gestione
ordinaria che in quella speciale; la Giunta regionale e la
Commissione regionale per lo Sviluppo Economico dovranno esprimere
il loro parere vincolante sulla deliberazione del Consiglio di
Amministrazione."
Em. n. 5 Articolo 2
Dopo la parola "sviluppo" aggiungere la parola "socio" che
diventa così "socio-economico ".
Dopo la parola "Regione" aggiungere "con criteri di economicità
secondo le direttive approvate dal Consiglio regionale."
PRESIDENTE:
Do lettura dell'emendamento presentato dalla
Commissione:
Em. n. 2 Art. 2 - secondo comma
Al secondo comma dopo le parole "con sede" è aggiunta la
seguente nuova parola "legale".
PRESIDENTE:
Ci sono dei Consiglieri che intendono
illustrare i loro emendamenti. La parola al Consigliere Mafrica; ne
ha facoltà.
MAFRICA - (PCI):
In seguito potrò anche aderire alla
richiesta del Presidente del Consiglio, quando si tratta di
emendamenti concatenati. D'altra parte, per quello che ho detto
stamattina, noi lavoriamo con questi emendamenti per modificare la
legge in quattro direzioni. Una volta verificata la volontà della
Giunta su un punto, risulta che alcuni potrebbero anche decadere.
Però per questo articolo 2 ci sono due emendamenti che hanno un
significato differente e che non sono collegati tra loro.
Credo, quindi, che debbano essere esaminati uno per volta.
Il primo emendamento vuole introdurre nell'oggetto sociale della
finanziaria, il criterio dell'economicità della gestione. E' un
criterio che è presente nello statuto di alcune finanziarie, che si
riferisce ad una economicità generale, non sulle singole operazioni
e può rappresentare, dal nostro punto di vista, una garanzia per un
più sicuro funzionamento di questa struttura. Quindi, il primo
emendamento dice: "La finanziaria opera osservando questi criteri
di economicità."
Il secondo emendamento mira a precisare quelle finalità di
sviluppo a cui facevo cenno nell'intervento generale di stamattina.
A questo emendamento sono poi collegate funzioni della stessa
finanziaria, la quale può costituire o partecipare a società che
siano aderenti, che abbiano per obiettivi quelle finalità di cui si
parla.
Il precisarne le finalità consente poi di avere un quadro più
definito per l'attività stessa della finanziaria, quindi, riteniamo
che con questo emendamento si stabilisca un campo entro cui la
finanziaria potrà operare per ciò che riguarda le
partecipazioni.
PRESIDENTE:
La parola al Consigliere Carlassare; ne ha
facoltà.
CARLASSARE -
(Democrazia Proletaria - Nuova
Sinistra)
: Con i due emendamenti che ho presentato su questo
articolo, intendo far sì che l'intervento di questa finanziaria si
coordini e si razionalizzi il più possibile con gli strumenti
finanziari della Regione già operanti in questo settore. Ho qui
ripreso un punto, espresso anche molto chiaramente dalle
organizzazioni sindacali, le quali, come me, sono preoccupate dal
fatto che ci sia uno scoordinamento fra gli antiohi strumenti di
intervento finanziario della regione e questo nuovo strumento, il
quale, anche se è a capitale pubblico o a prevalente capitale
pubblico, è in effetti una società per azioni che, come è stato ben
precisato in diversi interventi ed in particolare dal Presidente
Andrione, non è soggetta se non alle leggi che regolano questo tipo
di società, per cui il controllo, che è fattibile e realizzabile
dalla Giunta, a sua volta controllata dal Consiglio regionale, lo
si può realizzare solo attraverso una identificazione di piani di
intervento e attraverso un controllo di strumenti che, invece, sono
direttamente sotto il controllo di questa assemblea.
Questa è la prima modifica. La seconda, invece, secondo me,
riguarda un punto estremamente importante e cioè, non si può dare a
questa nuova struttura, che ha una grossa disponibilità
finanziaria, derivata direttamente da una scelta dell'ente
pubblico, anche la possibilità di identificare e di ricercare
quelli che sono i suoi interlocutori.
A mio modesto parere, ritengo essere necessario che la
definizione delle aziende piccole e medie, come precisato
nell'ultimo comma dell'articolo 2, debba essere discussa da questo
Consiglio e che da questo Consiglio scaturiscano delle precise
indicazioni che debbano essere raccolte e fatte proprie da questa
finanziaria. Diversamente, noi non avremmo nessuna possibilità di
far sì che la finanziaria rispetti i parametri di definizione di
queste imprese, che essi siano in sintonia con quello che è
l'intendimento di questo Consiglio e, conseguentemente, per il
fatto che c'è la maggioranza azionaria, verrebbe di fatto a cadere
quello che è il controllo pubblico, in quanto mancherebbe la
possibilità di andare a sindacare su quelli che sono gli
interlocutori della finanziaria stessa.
Ritengo che, in particolare, questo secondo punto sia molto
importante dal punto di vista politico, proprio perché se è vero
che una finanziaria debba essere agile e avere una notevole
capacità operativa, come ha sottolineato il Presidente Andrione, e
io malignamente ho sottolineato, anche disinvolta, ritengo che per
quanto riguarda la definizione delle linee di intervento generali,
esse debbano spettare a questa assemblea; diversamente, c'è il
grosso rischio di trovare delle grosse contraddizioni circa
l'operato di questa finanziaria finanziata dall'ente pubblico e
l'operato dell'ente pubblico stesso.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Il secondo emendamento, presentato
prima, dell'articolo 2 era stato predisposto in analogia al primo
emendamento dell'articolo 1. Mi sembra chiaro che, essendo stato da
parte della Commissione proposto di inserire una dizione che andava
incontro a quelli che erano gli indirizzi dell'emendamento che ha
presentato il mio partito, ritengo sia indispensabile, pur
modificandolo nella forma, introdurre questo emendamento, perché
dobbiamo comunque fare riferimento a quelle imprese che abbiamo
citato nel primo articolo.
Ritengo cioè che siano strettamente connessi tra di loro e non
penso che questo emendamento vada a stravolgere quello che era
l'indirizzo politico di questa legge.
Tutto questo per quanto riguarda l'emendamento n. 2.
Per quanto concerne l'emendamento n. 3, sempre all'articolo 2,
ritengo essere necessario e indispensabile che una iniziativa, che
una istituzione di così grossa importanza debba darsi una linea di
intervento e non cadere anche lei nell'improvvisazione o nel vivi
oggi che domani vedremo... cercando così di risolvere i problemi
che via via si presenteranno, giornalmente, sul tavolo di chi
presidierà questa finanziaria.
Ritengo che questa finanziaria si debba dare un piano globale di
intervento ed è per questo che abbiamo proposto questo
emendamento.
Sempre all'articolo 2 abbiamo proposto un altro emendamento (n.
4) col quale abbiamo cercato di introdurre un concetto di
parametrazione su quelli che dovranno essere gli interventi di
questa finanziaria. Questo per non andare a penalizzare o a
favorire settori piuttosto che altri, perché, visto il momento di
crisi che stiamo attraversando, abbiamo il timore che vengano
privilegiati degli interventi nei confronti di certi settori e
vengano invece tralasciati interventi a favore di altri.
Per questo abbiamo pensato di introdurre un meccanismo di
parametrazione. Probabilmente la formulazione potrà non lasciare
soddisfatti, comunque ritengo che questa parametrazione debba
essere fatta e non è detto che essa sia vincolante qualora non
fossero utilizzati certi fondi e non fossero fatti certi
investimenti. Quindi, un concetto di parametrazione dobbiamo
introdurlo.
L'emendamento n. 5 precisa e puntualizza alcune cose.
Ad esempio, alla seconda riga, ritengo si debba sempre parlare
di sviluppo socio-economico della nostra regione e non parlare, a
volte, di sviluppo economico ed altre di sviluppo socio-economico.
Pertanto, credo che questo emendamento di precisazione e di
puntualizzazione possa essere accolto perché penso che questa
finanziaria debba comunque operare con criteri di economicità,
intesi come interessi per lo sviluppo socio-economico della nostra
regione.
PRESIDENTE:
Colleghi Consiglieri, permettetemi di seguire
gli articoli come commi.
Metto in approvazione l'emendamento n. l, aggiuntivo, presentato
dal gruppo P.C.I.
ESITO DELLA VOTAZIONE
Presenti e votanti: 29; favorevoli: 9; contrari: 20
Il Consiglio non approva.
Metto in approvazione l'emendamento n. 2, sostitutivo,
presentato dal gruppo P.C.I.
ESITO DELLA VOTAZIONE
Presenti e votanti: 28; favorevoli: 8; contrari: 20
Il Consiglio non approva.
Metto in approvazione l'emendamento n. 1, aggiuntivo, presentato
dal gruppo N. S.
ESITO DELLA VOTAZIONE
Presenti e votanti: 28; favorevoli: 8; contrari: 20
Il Consiglio non approva.
Metto in approvazione l'emendamento n. 5, aggiuntivo, presentato
dal gruppo P.S.D.I.
ESITO DELLA VOTAZIONE
Presenti e votanti: 28; favorevoli: 8; contrari: 20
Il Consiglio non approva.
Metto in approvazione l'emendamento n. 2, aggiuntivo, presentato
dal gruppo P.S.D.I.
ESITO DELLA VOTAZIONE
Presenti: 28; votanti: 27; astenuto: 1 (Pedrini); favorevoli: 8;
contrari: 19
Il Consiglio non approva.
Metto in approvazione l'emendamento n. 2, aggiuntivo, presentato
dalla Commissione.
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità.
Metto in approvazione l'emendamento n. 3, aggiuntivo, presentato
dal gruppo P.S.D.I.
ESITO DELLA VOTAZIONE
Presenti: 29; votanti: 28; astenuto: 1 (Pedrini); favorevoli: 9;
contrari: 19
Il Consiglio non approva.
Metto in approvazione l'emendamento n. 2, di modifica,
presentato dal gruppo N. S.
ESITO DELLA VOTAZIONE
Presenti e votanti: 29; favorevoli: 9; contrari: 20
Il Consiglio non approva.
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Per dichiarazione di voto.
Credo che dover prestare attenzione alle diverse categorie sia
doveroso; ritengo, tuttavia, che la percentuale stabilita in questo
emendamento sia stata fissata in modo arbitrario. Ci pare che lo
stabilire questa percentuale, riservata ai commercianti, agli
albergatori e agli artigiani, sia stata una valutazione non
giustificata sufficientemente.
Quindi, il nostro gruppo si astiene.
PRESIDENTE:
Metto in approvazione l'emendamento n. 4
presentato dal gruppo P.S.D.I.
ESITO DELLA VOTAZIONE
Presenti: 30; votanti: 21; astenuti: 9 (Bajocco, Carral, Cout,
Dolchi, Mafrica, Péaquin, Pedrini, Carlassare e Tonino); contrari:
20; favorevoli: 1
Il Consiglio non approva.
Se nessuno chiede la parola do lettura dell'articolo 2 nel testo
emendato.
Art. 2
(Oggetto sociale)
La società ha lo scopo di concorrere a promuovere lo sviluppo
economico della regione, fornendo sostegno alle imprese che
svolgono nel suo territorio attività produttive di beni e servizi
in armonia con le direttive socioeconomiche della regione.
Tali finalità vengono perseguite con forme di intervento
tendenti a favorire la nascita, lo sviluppo, l'ammodernamento, il
consolidamento economico e la mutua collaborazione di imprese di
medie e piccole dimensioni, con sede legale e prevalente attività
nel territorio regionale.
Ai fini della presente legge l'attività di un'impresa si
considera prevalentemente svolta nel territorio regionale quando
qui siano ubicate la direzione tecnica e quella amministrativa e
siano localizzati per intero o in parte predominante gli
investimenti fissi e l'occupazione.
La società determina, con deliberazione del Consiglio di
Amministrazione, i parametri di identificazione delle piccole e
medie imprese, nonché i limiti minimi e massimi dei differenti tipi
di intervento.
PRESIDENTE:
Metto in approvazione l'articolo 2 nel testo
suddetto.
ESITO DELLA VOTAZIONE
Presenti e votanti: 30; favorevoli: 21; contrari: 9
Il Consiglio approva.
PRESIDENTE:
Passiamo ora alla trattazione dell'articolo
3.
Per quanto concerne questo articolo ci sono due emendamenti
presentati dal partito comunista.
Do lettura degli emendamenti presentati dal gruppo P.C.I.
Em. n. 3 Articolo 3 - primo comma Sopprimere da "ovvero per
conto" fino al termine del comma.
Articolo 3 - secondo comma Sopprimere.
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Questi emendamenti hanno lo scopo di
eliminare la gestione speciale e di fare confluire in una unica
gestione tutta l'attività della finanziaria. Li possiamo anche
abbinare perché hanno lo stesso senso, cioè vengono eliminate le
parti dell'articolo che si riferiscono alla gestione speciale, in
modo che rimanga un'unica gestione.
PRESIDENTE:
Se nessuno chiede la parola, metto in
approvazione gli emendamenti presentati dal gruppo P.C.I.
ESITO DELLA VOTAZIONE
Presenti: 30; votanti: 29; astenuti: 1 (Minuzzo); favorevoli: 8;
contrari: 21
Il Consiglio non approva.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Per dichiarazione di voto.
Mi astengo dalla votazione di questo articolo perché ritengo che
la finanziaria possa fare degli interventi straordinari; però,
riteniamo che questi avrebbero dovuto essere, in qualche modo,
precisati e codificati nell'ambito dell'articolato.
PRESIDENTE:
Se nessuno chiede la parola do lettura
dell'articolo 3.
Art. 3
(Gestioni finanziarie)
La FINAOSTA S.p.A. opera a suo rischio, con mezzi finanziari
propri o con mezzi alieni di cui abbia disponibilità, nelle forme
di cui al successivo articolo 4, ovvero per conto della regione
Valle d'Aosta o di altri enti pubblici, con fondi specifici forniti
dalla regione stessa o dagli altri enti, nelle forme di cui al
successivo articolo 5.
Si definisce ordinaria la gestione relativa ad interventi che la
società pone in essere a proprio rischio; la gestione relativa a
interventi effettuati per conto della regione Valle d'Aosta si
definisce speciale.
PRESIDENTE:
Metto in approvazione l'articolo 3 nel testo
suddetto.
ESITO DELLA VOTAZIONE
Presenti: 30; votanti: 29; astenuto: 1 (Minuzzo); favorevoli:
21; contrari: 8
Il Consiglio approva.
PRESIDENTE:
Passiamo, alla trattazione dell'articolo
4.
Su questo articolo è stato presentato un emendamento del partito
comunista, uno della nuova sinistra e cinque del Consigliere
Minuzzo.
Do lettura dell'emendamento presentato dal gruppo P.C.I.
Em. n. 4Art.
4 - punto a) Sostituirlo con:
"a) partecipare in imprese, enti, società pubbliche o private
aventi per oggetto sociale le attività indicate al secondo comma
dell'art. 2".
PRESIDENTE:
Do lettura dell'emendamento presentato dal
gruppo N. S.
Em. n. 3Art.
4 Eliminare il punto "a".
PRESIDENTE:
Do lettura degli emendamenti presentati dal
gruppo P.S.D.I.
Em. n. 6 Art. 4 - punto a)
Al punto a) togliere, dopo la parola "minoritarie", le parole "e
tendenzialmente ".
Em. n. 7 Art. 4 - punto b)
Al punto b), dopo la parola "giuridica", togliere il punto e
virgola ed aggiungere: "previa regolare istruttoria da parte degli
Istituti di credito sulla piena solvibilità e sulla stabilità
finanziaria delle società e delle imprese assistite;"
Em. n. 8 Art. 4 - punto c)
Al punto c) , dopo la parola "giuridica", togliere il punto e
virgola ed aggiungere: "fermo restando che per la stima e la
valutazione afferenti alla
progettazione, alla costruzione ed all'acquisto la società
FINAOSTA dovrà avvalersi dell'ufficio regionale del demanio e
patrimonio o di tecnici incaricati dalla Giunta regionale;"
Em. n. 9 Art. 4 - punto d)
Al punto d) sostituire le parole "assistenza tecnica" con le
parole "tecnico-gestionale".
Em. n. 10 Art. 4 - punto e)
Aggiungere il seguente punto e): "formazione di quadri
aziendali, consulenze e ricerche di mercato, sviluppare le attività
produttive in forma associata."
PRESIDENTE:
La parola al Consigliere Lustrissy; ne ha
facoltà.
LUSTRISY - (DP):
Vorrei chiedere al Presidente della
Giunta o all'Assessore alle Finanze un chiarimento riguardo
all'art. 4 della legge e all'art. 4 dello statuto, perché nell'art.
4 della legge si prevede la partecipazione minoritaria ad imprese
aventi natura giuridica di società di capitali ed all'art. 4 dello
statuto, alla lettera a), è prevista la partecipazione a società
per azioni, a società a responsabilità limitata, per cui c'è già
una marcia indietro; già se ne scarta una.
... INTERRUZIONE ... Credo che sia meglio per evitare poi delle
osservazioni sullo statuto. E' sulla legge, ma, poi, la società
opera in base allo Statuto e non in base alla legge.
Alla lettera b), dove si parla di assistenza, ... si prevede
l'assistenza finanziaria a favore di imprese di qualsiasi natura
giuridica; all'art. 4 dello statuto si fa una riduzione, nel senso
che si ammette questo tipo di partecipazione, assistenza
finanziaria e fideiussione solo per la società per azioni a
responsabilità limitata.
... INTERRUZIONE ... Io preferirei che fosse lasciata com'è la
dizione dell'articolo al punto b), e cioè: "Le imprese di qualsiasi
natura giuridica".
Forse è meglio che inserire solo "cooperative"....INTERRUZIONE
...
Lo so, ma siccome la società opera in base allo statuto, sarebbe
meglio riprendere la dizione della legge: "Imprese di qualsiasi
natura giuridica"; se ci mettiamo "cooperative" facciamo già
un'altra distinzione. Mettendo quella stessa dizione, l'operazione
è aperta alle società, alle imprese che si riterrà opportuno di
intervenire, per cui non si fa alcuna eliminazione.
Su questa lettera b) dell'art. 4 abbiamo discusso molto ed è qui
la chiave di lettura della legge perché se lasciamo "Imprese di
qualsiasi natura giuridica" ha un senso; se invece si fanno degli
scarti, cambia tutta la discussione che abbiamo fatto ed è tutto da
rifare.
PRESIDENTE:
La parola al Presidente della Giunta: ne ha
facoltà.
ANDRIONE - (W):
Mi sia permesso dire che non concordo con
quanto ha detto il Consigliere Lustrissy, proprio sotto il profilo
tecnico e cioè che, fatto salvo poi il diritto dell'amministrazione
di modificare lo statuto motivatamente, se si parla di un certo
tipo di società è perché proprio questo tipo dà delle garanzie di
bilancio e di sindaci presenti; imprese di qualsiasi natura
significa società di fatto o una società in nome collettivo.
E' vero che abbiamo parlato di imprese di qualsiasi natura
giuridica perché potrebbero esserci addirittura imprese a capitale
pubblico, a capitale misto, ecc. ma non vedo come la finanziaria
possa, ad un certo momento, finanziarie una società in nome
collettivo.
Nello statuto si specifica la possibilità, da parte della
finanziaria, di avere qualche documento. La legge prevede un'ampia
gamma di fattori; lo statuto della società fa sì che vi sia - già
predisposto da parte della regione - una responsabilità
dell'ufficio di amministrazione su certi temi che, poi, ripeto,
sono quelli del Codice Civile. Quindi, io lascerei così com'è, per
adesso, anche perché su certi terreni è meglio procedere "pas à
pas".
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Il Presidente ha detto che il Consiglio
di Amministrazione può modificare lo statuto, ma abbiamo appena
votato l'articolo 1 dove si dice: "Eventuali modificazioni a tale
statuto che si rendessero necessarie ed opportune per il
raggiungimento degli scopi sociali, saranno approvate con
deliberazione del Consiglio regionale."
Quindi, io credo che il dubbio posto dal Consigliere Lustrissy
debba essere risolto oggi. Non possiamo approvare una legge ed uno
statuto che danno indicazioni differenti.
Lo statuto è più restrittivo della legge perché "imprese di
qualsiasi natura giuridica", senza avere nessuna particolare
cognizione di merito, mi sembra più largo che non precisare società
per azioni o società a responsabilità limitata.
ANDRIONE - (UV):
Confermo quanto ho detto prima. La
delibera del Consiglio di Amministrazione dovrà essere approvata
dal Consiglio regionale, ma l'iniziativa di certe cose appartiene
al Consiglio di Amministrazione e non come soluzione definitiva, in
quanto il capitale è messo per il 75% da parte della regione.
Verifichiamo però nei fatti questa iniziativa: non è che vi sia
un dubbio amletico se dobbiamo aiutare un tipo di società piuttosto
che un altro, semplicemente c'è un tipo di struttura che deve
essere compatibile (oggi come oggi, non faccio il profeta e non
posso sapere cosa avverrà) con quelli che sono gli scopi della
finanziaria. E' difficile oggi dire che la finanziaria deve
finanziare qualsiasi tipo di impresa. La legge, che dà solo i
principi generali, dice "impresa"; lo statuto specifica quale forma
devono prendere queste imprese. La società per azioni deve versare
200 milioni di capitale come minimo; è vero che i milioni oggi
contano poco, però è una garanzia.
Le società a responsabilità limitata devono versare di meno e
ciò costituisce un altro tipo di garanzia, tanto è vero che oggi,
nel diritto, quando c'è una partecipazione diretta della regione,
non possono essere società a responsabilità limitata perché si
esige che siano società per azioni affinché la regione possa
nominare un sindaco.
PRESIDENTE:
Metto in approvazione l'emendamento
presentato dal gruppo N. S.
ESITO DELLA VOTAZIONE
Presenti e votanti: 31; favorevoli: 9; contrari: 22
Il Consiglio non approva.
Metto in approvazione l'emendamento presentato dal gruppo
P.C.I.
ESITO DELLA VOTAZIONE
Presenti e votanti: 31; favorevoli: 9; contrari: 22
Il Consiglio non approva.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Proponiamo di togliere la parola
"tendenzialmente" dopo la parola "minoritarie", cioè
"partecipazioni minoritarie e tendenzialmente temporanee.", perché
quel "tendenzialmente" potrebbe significare un obiettivo di questa
finanziaria che, però, potrebbe essere un obiettivo che non si può
raggiungere.
Quindi, potrebbe essere "tendenzialmente" la partecipazione
della finanziaria che, però, poi, da tendenzialmente potrebbe
diventare duratura e infinita nel tempo, per cui riteniamo di dover
precisare questo fatto, a meno che non si voglia dire (allora
togliamo "temporanee") che la finanziaria può prendere
partecipazione in qualsiasi azienda, come è detto al punto a);
comunque, non mettiamo "tendenzialmente e temporanee" perché, di
fatto, se c'è già l'obiettivo che queste partecipazioni possano
essere durature nel tempo, non vedo perché si debba scrivere così;
o lo mettiamo chiaro o non lo mettiamo.
PRESIDENTE:
Metto in approvazione l'emendamento n. 6
presentato dal gruppo P.S.D.I.
ESITO DELLA VOTAZIONE
Presenti e votanti: 31; favorevoli: 9; contrari: 22
Il Consiglio non approva.
Metto in approvazione l'emendamento n. 7 presentato dal gruppo
P.S.D.I.
ESITO DELLA VOTAZIONE
Presenti: 31; votanti: 30; astenuto: 1 (Pedrini); favorevoli: 9;
contrari: 21
Il Consiglio non approva.
Metto in approvazione l'emendamento n. 8 presentato dal Gruppo
P.S.D.I.
ESITO DELLA VOTAZIONE
Presenti: 30; votanti: 29; astenuto: 1 (Pedrini); favorevoli: 9;
contrari: 20
Il Consiglio non approva.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Credo che il concetto, per quanto
concerne l'emendamento n. 9, da noi proposto, debba essere
introdotto soprattutto per le piccole imprese perché ritengo sia
sostanziale la differenza tra quanto proposto nel disegno di legge,
quando si dice: "assistenza tecnica", e sostituire con le parole
"tecnico-gestionale" soprattutto per le piccole imprese e per
quelle artigiane.
Ritengo che dovrebbe essere uno degli obiettivi di questa
finanziaria, aiutare anche le piccole imprese nella gestione di se
stesse, se veramente crediamo che la finanziaria possa avere un
obiettivo di crescita socio-economica della nostra regione e dei
nostri imprenditori. Credo, infatti, che venga meno alle finalità
della finanziaria mettere esclusivamente "assistenza tecnica".
PRESIDENTE:
Metto in approvazione l'emendamento n. 9
testé illustrato dal Consigliere Minuzzo.
ESITO DELLA VOTAZIONE
Presenti e votanti: 30; favorevoli: 9; contrari: 21
Il Consiglio non approva.
PRESIDENTE:
La parola al Consigliere Minuzzo per
l'illustrazione dell'emendamento n. 10; ne ha facoltà.
MINUZZO - (PSDI):
Anche questo, secondo noi, dovrebbe
essere un obiettivo di questa finanziaria. Ci rendiamo conto che in
Valle d'Aosta c'è una carenza di dirigenti nell'industria. Nella
nostra regione non ci sono strutture adeguate che sopperiscano in
qualche modo a quelli che sono i servizi che in altre regioni
vengono svolti dalla Camera di commercio, per cui ritengo che sia
opportuno, visto che spendiamo 20 miliardi per costituire questa
finanziaria, che questa abbia degli obiettivi che servano
effettivamente ad organizzare e a promuovere un certo tipo di
cultura manageriale in Valle d'Aosta, tanto più che al punto d) il
disegno di legge prevede assistenza tecnica, amministrativa,
organizzativa e commerciale alle imprese.
A questo punto, ritengo che la finanziaria, o vuole avocare a sè
la consulenza di queste imprese, oppure dovrebbe, in qualche modo,
impegnarsi per la formazione di quadri aziendali, per consulenze e
ricerche di mercato così come pure altre finanziarie fanno e come
la stessa "Friulia", citata questa mattina dall'Assessore
Ramera.
PRESIDENTE:
Se nessuno chiede la parola, metto in
approvazione l'emendamento n. 10 presentato dal gruppo P.S.D.I.
ESITO DELLA VOTAZIONE
Presenti e votanti: 29; favorevoli: 9; contrari: 20
Il Consiglio non approva.
PRESIDENTE:
Se nessuno chiede la parola, do lettura
dell'articolo 4.
Art. 4
(Interventi nella gestione ordinaria)
Nell'ambito della gestione ordinaria la FINAOSTA può porre in
essere i seguenti tipi di intervento:
a)
partecipazioni minoritarie e tendenzialmente
temporanee in imprese aventi natura giuridica di società di
capitali;
b)
assistenza finanziaria mediante finanziamento e/o
prestazioni di garanzie, anche fideiussorie, a favore di imprese di
qualsiasi natura giuridica;
c)
progettazione, costruzione, acquisto, locazione e/o
locazione finanziaria di immobili nonché locazione finanziaria di
mobili a imprese di qualsiasi natura giuridica;
d)
assistenza tecnica, amministrativa, organizzativa e
commerciale alle imprese, singole o consorziate.
PRESIDENTE:
Metto in approvazione l'articolo 4 nel testo
suddetto.
ESITO DELLA VOTAZIONE
Presenti e votanti: 29; favorevoli: 20; contrari: 9
Il Consiglio approva.
PRESIDENTE:
Passiamo alla trattazione dell'articolo
5.
Do lettura dell'emendamento presentato dal gruppo P.C.I.
Art. 5
Sopprimere.
PRESIDENTE:
Metto in approvazione l'emendamento
presentato dal gruppo P.C.I.
ESITO DELLA VOTAZIONE
Presenti e votanti: 29; favorevoli: 9; contrari: 20
Il Consiglio non approva.
PRESIDENTE:
Se nessuno chiede la parola, do lettura
dell'articolo 5.
Art. 5
(Interventi della gestione speciale)
Nell'ambito della gestione speciale la FINAOSTA può porre in
essere i seguenti tipi di intervento:
a)
interventi previsti dal precedente articolo 4,
indirizzati ad imprese di medie e piccole dimensioni, quando
attuino programmi di riconversione o ristrutturazione produttiva
ovvero quando ciò sia reso necessario da particolari esigenze di
carattere economico-sociale;
b)
concorso finanziario alla creazione e/o al
potenziamento di aree attrezzate per l'insediamento di attività
produttive, nonché di infrastrutture e servizi di interesse
generale.
Gli interventi di cui al presente articolo sono attuati a
seguito di specifici incarichi fiduciari della regione Valle
d'Aosta o di altri enti, dietro compenso da fissarsi con apposite
convenzioni e senza alcun rischio per la FINAOSTA fatti salvi i
rischi connessi alla diligenza del mandatario.
PRESIDENTE:
Metto in approvazione l'articolo 5 nel testo
suddetto.
ESITO DELLA VOTAZIONE
Presenti e votanti: 29; favorevoli: 20; contrari: 9
Il Consiglio approva.
PRESIDENTE:
Passiamo alla trattazione dell'articolo
6.
Do lettura degli emendamenti presentati dal gruppo P.S.D.I.
Em. n. 11 Art. 6 - secondo comma
Al secondo comma cancellare alla terza riga ", a propria
discrezione,".?
Em. n. 12 Art. 6 - secondo comma
Al secondo comma aggiungere, dopo il termine "assistite",
"nel pieno rispetto della legislazione fiscale in vigore".
Em .n. 13 Art. 6 - terzo comma
Al terzo comma togliere il punto dopo la parola "interessate"
ed aggiungere "fermo restando che la designazione delle persone
dovrà essere approvata dalla Giunta regionale.".
PRESIDENTE:
Do lettura degli emendamenti presentati dal
Gruppo P.C.I.
Em. n. 7 Art. 6 - quarto comma
Sopprimere.
Em. n. 8 Art. 6 - quinto comma
Sostituire la parola "azienda" con "società".
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Il secondo emendamento al quinto comma
dice di sostituire la parola "azienda" con la parola "società".
Credo che si sia trattato proprio di un errore perché nel resto
dell'articolo si parla continuamente di società.
Qui, invece, si dice che l'intervento a favore di una sola
azienda, non può superare il 15%. Questo, perciò, è un emendamento
neutro.
... INTERRUZIONE ... E' voluto! Allora bisogna modificare il
resto dell'articolo.
L'emendamento al quarto comma, invece, è da ritenersi decaduto
perché è collegato ad un precedente emendamento che non è stato
approvato.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Chiediamo la soppressione delle parole
"a propria discrezione" perché riteniamo che, comunque, con tutta
l'autonomia che può avere questa finanziaria, con tutta l'ampia
libertà di manovra, si debba usare uno stesso metro per tutti
quanti. Riteniamo che non possa esserci discrezionalità da parte
della finanziaria ad andare ad eseguire controlli ad un'impresa o
ad una società della quale è partecipe, piuttosto che ad
un'altra.
Credo che tutte le aziende, nelle quali vi è una partecipazione
azionaria di questa finanziaria, dovrebbero essere misurate con lo
stesso metro.
Per questo chiediamo la soppressione delle parole "a propria
discrezione".
PRESIDENTE:
Metto in approvazione l'emendamento n. 11
presentato dal gruppo P.S.D.I.
ESITO DELLA VOTAZIONE
Presenti: 28; votanti: 27; astenuto: 1 (Pedrini); favorevoli: 8;
contrari: 19
Il Consiglio non approva.
Metto in approvazione l'emendamento n. 12 presentato dal gruppo
P.S.D.I.
ESITO DELLA VOTAZIONE
Presenti e votanti: 30; favorevoli: 9; contrari: 21
Il Consiglio non approva.
Metto in approvazione l'emendamento n. 13 presentato dal gruppo
P.S.D.I.
ESITO DELLA VOTAZIONE
Presenti: 30; votanti: 29; astenuto: 1 (Pedrini); favorevoli: 9;
contrari: 20
Il Consiglio non approva.
Metto in approvazione l'emendamento presentato dal gruppo
P.C.I.
ESITO DELLA VOTAZIONE
Presenti: 31; votanti: 30; astenuto: 1 (Pedrini); favorevoli: 9;
contrari: 21
Il Consiglio non approva.
PRESIDENTE:
Se nessuno chiede la parola, do lettura
dell'articolo 6.
Art. 6
(Modalità di intervento)
Per lo svolgimento delle proprie funzioni la FINAOSTA può
compiere qualsiasi operazione finanziaria, mobiliare ed
immobiliare, anche sotto forma di locazione, a medio e a lungo
termine, con assunzione di impegni e rilascio di garanzie di ogni
natura, anche fideiussoria, con la sola esclusione della raccolta
del risparmio e dell'esercizio del credito nelle forme soggette
alla legge 7 marzo 1938, n. 141.
Per tutte le forme di intervento previste, la FINAOSTA deve
preventivamente assicurarsi la facoltà di eseguire, a propria
discrezione, controlli gestionali e revisioni amministrative presso
le imprese finanziariamente assistite.
Relativamente alle partecipazioni, la FINAOSTA deve garantirsi
con idonee misure l'inserimento di persone di sua fiducia negli
organi sociali delle società interessate.
Ciascuna delle partecipazioni di cui alla lettera a)
dell'articolo 4 non può superare la misura del 35% del capitale
sociale, ovvero del patrimonio netto della società interessata se
inferiore al capitale sociale.
L'insieme degli interventi ordinari di cui alle lettere a), b),
c) dell'articolo 4, a favore di una sola azienda, non può superare
il 15% del patrimonio netto (capitale sociale e riserve) della
FINAOSTA, quale risulta dall'ultimo bilancio approvato.
PRESIDENTE:
Metto in approvazione l'articolo 6 nel testo
suddetto.
ESITO DELLA VOTAZIONE
Presenti e votanti: 31; favorevoli: 22; contrari: 9
Il Consiglio approva.
PRESIDENTE:
Passiamo alla trattazione dell'articolo
7.
Do lettura dell'emendamento presentato dal gruppo P.C.I.
Art. 7
Sopprimere.
PRESIDENTE:
Do lettura dell'emendamento n. 14 presentato
dal gruppo P.S.D.I.
Em. n. 14 Art. 7 - primo comma
Comma aggiuntivo. Dopo il primo comma si aggiunge "La
concessione di cui sopra deve essere approvata dal Consiglio
regionale della Valle d'Aosta.".
PRESIDENTE:
Se nessuno chiede la parola, metto in
approvazione l'emendamento presentato dal gruppo P.C.I.
ESITO DELLA VOTAZIONE
Presenti e votanti: 31; favorevoli: 9; contrari: 22Il
Consiglio non approva.
PRESIDENTE:
Metto in approvazione l'emendamento n. 14
presentato dal gruppo P.S.D.I.
ESITO DELLA VOTAZIONE
Presenti: 31; votanti: 30; astenuto: 1 (Pedrini); favorevoli: 9;
contrari: 21
Il Consiglio non approva.
PRESIDENTE:
Se nessuno chiede la parola, do lettura
dell'articolo 7.
Art. 7
(Recesso dalle partecipazioni)
Il carattere temporaneo delle partecipazioni di cui alla
lettera a) dell'articolo 4 è assicurato nella pratica attraverso la
concessione preventiva ai Soci di maggioranza, con preferenza per
quelli investiti di responsabilità imprenditoriali, di appropriati
diritti di prelazione e/o opzione sul rilievo della partecipazione
della FIN-AOSTA, il cui recesso dalle imprese assistite sarà
considerato di primario interesse una volta raggiunti gli obiettivi
dell'intervento.
I diritti di opzione saranno limitati ad un massimo di cinque
anni dall'inizio della produzione effettiva delle imprese, in modo
che la FINAOSTA resti successivamente libera di alienare la propria
partecipazione e di impiegare in altre iniziative le disponibilità
finanziarie così riformatesi.
PRESIDENTE:
Metto in approvazione l'articolo 7 nel testo
suddetto.
ESITO DELLA VOTAZIONE
Presenti e votanti: 31; favorevoli: 22; contrari: 9
Il Consiglio approva.
PRESIDENTE:
Passiamo alla trattazione dell'articolo
8.
Do lettura dell'emendamento presentato dal gruppo P.C.I.
Em. n. 10 Art. 8 - terzo comma
Sostituire le parola "ottomilacinquecentomilioni di lire,
corrispondenti a ottomilacinquencento azioni" con
"diciottomilacinquecentomilioni di lire, corrispondenti a
diciottomilacinquecento azioni".
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Crediamo dover considerare decaduto
questo emendamento perché l'articolo 8 tendeva a trasformare in
un'unica gestione le due gestioni. Siccome è rimasta la gestione
speciale, perde il senso l'emendamento da noi presentato.
PRESIDENTE:
Dichiarato decaduto dallo stesso presentatore
l'emendamento sostitutivo dell'art. 8 e se nessuno chiede la
parola, do lettura dell'art. 8 così come è stato presentato nel
disegno di legge.
Art. 8
(Capitale sociale e quota regionale)
Il capitale sociale della FINAOSTA S.p.A. viene inizialmente
fissato il lire duemiliardi, suddiviso in duemila azioni di valore
nominale unitario di lire unmilione.
La Giunta regionale è autorizzata a sottoscrivere, all'atto
della costituzione della FINAOSTA, una quota del suo capitale
sociale a millecinquecentomilioni di lire, corrispondenti a
millecinquecento azioni.
La Giunta regionale è altresì autorizzata a sottoscrivere in una
o più soluzioni entro un anno dalla data dell'iscrizione della
società nel registro delle imprese, una ulteriore quota di capitale
sociale pari a ottomilacinquecentomilioni di lire, corrispondenti a
ottomilacinquecento azioni.
I successivi aumenti di capitale devono essere approvati dal
Consiglio regionale.
PRESIDENTE:
Metto in approvazione l'articolo 8 nel testo
suddetto.
ESITO DELLA VOTAZIONE
Presenti e votanti: 31; favorevoli: 22; contrari: 9
Il Consiglio approva.
PRESIDENTE:
Passiamo alla trattazione dell'articolo
9.
Do lettura dell'emendamento presentato dal gruppo P.C.I.
Em. n. 11 Art. 9
Sopprimere.
PRESIDENTE:
Considerato decaduto l'emendamento presentato
dal gruppo P.C.I. se nessuno chiede la parola do lettura
dell'articolo 9.
Art. 9
(Fondi speciali)
La regione costituisce, in sede di prima applicazione della
presente legge, un fondo di dotazione di dieci-miliardi di lire
destinato agli interventi di cui all'articolo 5.
Gli incrementi che in qualsiasi modo si potranno verificare su
tale fondo verranno riportati, al termine di ciascun esercizio, in
aumento del fondo di dotazione.
PRESIDENTE:
Metto in approvazione l'articolo 9 nel testo
suddetto.
ESITO DELLA VOTAZIONE
Presenti e votanti: 31; favorevoli: 22; contrari: 9
Il Consiglio approva.
PRESIDENTE:
All'articolo 10 non vi sono emendamenti
presentati.
Se nessuno chiede la parola, do lettura dell'articolo 10.
Art. 10
(Obbligazioni)
La FINAOSTA può emettere obbligazioni al portatore o
nominative, determinandone le modalità di collocamento con le forme
e nei limiti previsti dall'articolo 2410 del Codice Civile e dalle
altre disposizioni vigenti.
PRESIDENTE:
Metto in approvazione l'articolo 10 nel testo
suddetto.
ESITO DELLA VOTAZIONE
Presenti: 31; votanti: 23; astenuti: 8 (Bajocco, Carral, Cout,
Dolchi, Mafrica, Minuzzo, Péaquin, Tonino); contrari: l;
favorevoli: 22
Il Consiglio approva.
PRESIDENTE:
Passiamo alla trattazione dell'articolo
11.
Do lettura dell'emendamento presentato dal gruppo P.C.I.
Em. n. 12Art.
11 - secondo comma Sopprimere.
PRESIDENTE:
Do lettura degli emendamenti presentati dal
gruppo P.S.D.I.
Em. n. 15 Art. 11 - primo comma
Al primo comma, dopo la parola "assemblea", togliere il punto
e aggiungere "il quale dovrà essere allegato al conto consuntivo
della regione discusso in Consiglio regionale.".
Em. n. 16 Art. 11 - primo comma
Comma aggiuntivo al primo comma. "Il Presidente della Giunta
deve apporre il proprio nulla osta al bilancio di esercizio della
FINAOSTA sentito il parere vincolante del Consiglio regionale.
".
Em. n. 17 Art. 21 - secondo comma
Secondo comma (che diverrà terzo dopo l'introduzione del
precedente emendamento aggiuntivo) dopo le parole "Regione Valle
d'Aosta" togliere il punto e aggiungere "nonché gli atti
costitutivi, gli statuti degli Enti e delle società in cui la
FINAOSTA assume partecipazioni".
PRESIDENTE:
Do lettura degli emendamenti presentati dal
gruppo N. S.
Em. n. 4 Art. 11 - primo comma
Alla penultima riga del primo comma, dopo le parole "al
Presidente della Giunta regionale", aggiungere le seguenti parole
", che lo presenti in Consiglio regionale per la
discussione,".
Em. n. 5 Art. 11 - secondo comma
Al secondo comma sostituire le parole "Giunta regionale"
con"Consiglio regionale".
PRESIDENTE:
Do lettura dell'emendamento presentato dalla
Commissione consiliare permanente per gli Affari Generali
Em. n. 3 Art. 11 - primo comma
In fine del primo comma sono aggiunte le seguenti parole "e
dallo stesso comunicato al Consiglio regionale".
PRESIDENTE:
Metto in approvazione l'emendamento
presentato dal gruppo P.C.I.
ESITO DELLA VOTAZIONE
Presenti e votanti: 31; favorevoli: 9; contrari: 22
Il Consiglio non approva.
PRESIDENTE:
Metto in approvazione l'emendamento n. 15
presentato dal gruppo P.S.D.I.
ESITO DELLA VOTAZIONE
Presenti e votanti: 31; favorevoli: 9; contrari: 22
Il Consiglio non approva.
PRESIDENTE:
Metto in approvazione l'emendamento n. 16
presentato dal gruppo P.S.D.I.
ESITO DELLA VOTAZIONE
Presenti: 31; votanti: 30; astenuto: 1 (Pedrini); favorevoli: 9;
contrari: 21
Il Consiglio non approva.
PRESIDENTE:
La parola al Consigliere Carlassare per
l'illustrazione dell'emendamento presentato dal gruppo N. S.; ne ha
facoltà.
CARLASSARE - (Democrazia Proletaria - Nuova Sinistra):
Uno degli effetti di questa legge è che, quasi sistematicamente, il
Consiglio viene escluso, non solo dalle decisioni, ma anche dalle
discussioni in merito alle scelte fatte dalla finanziaria.
Ritengo, invece, che portare in discussione al Consiglio un
documento importante come il bilancio di esercizio e non limitarsi
ad un semplice visto del Presidente della Giunta, sia il minimo
indispensabile per non avere una gestione che possa essere
scambiata, in qualche modo, per quell'orribile parola che ho
pronunciato stamattina.
Lo stesso dicasi per quanto riguarda il secondo emendamento che
non starò ad illustrare in quanto è nello stesso spirito.
PRESIDENTE:
Metto in approvazione l'emendamento n. 4
presentato dal gruppo N. S.
ESITO DELLA VOTAZIONE
Presenti: 29; votanti: 28; astenuto: 1 (Minuzzo); favorevoli: 8;
contrari: 20
Il Consiglio non approva.
PRESIDENTE:
Per un errore sull'allegato che è stato
trasmesso ai Consiglieri, si parla della proposta di emendamento
della Commissione, come di un emendamento aggiuntivo alla fine del
secondo comma. Trattasi invece di un emendamento relativo al primo
comma.
Metto in approvazione l'emendamento presentato dalla Commissione
consiliare permanente per gli Affari Generali.
ESITO DELLA VOTAZIONE
Presenti e votanti: 28; favorevoli: 27; contrari: 1
Il Consiglio approva.
PRESIDENTE:
Metto in approvazione l'emendamento n. 5
presentato dal gruppo N. S.
ESITO DELLA VOTAZIONE
Presenti e votanti: 28; favorevoli: 9; contrari: 19
Il Consiglio non approva.
PRESIDENTE:
Metto in approvazione l'emendamento n. 17
presentato dal gruppo P.S.D.I.
ESITO DELLA VOTAZIONE
Presenti e votanti: 29; favorevoli: 9; contrari: 20
Il Consiglio non approva.
PRESIDENTE:
Se nessuno chiede la parola, do lettura
dell'articolo 11 nel testo emendato.
Art. 11
Il bilancio di esercizio della costituenda società
finanziaria, corredato delle relazioni degli amministratori e del
collegio sindacale e del verbale di approvazione dell'assemblea,
deve essere presentato al Presidente della Giunta regionale entro
trenta giorni dall'approvazione dell'assemblea e dallo stesso
comunicato al Consiglio regionale.
La FINAOSTA ha inoltre l'obbligo di trasmettere rendiconti
periodici, secondo modalità stabilite dalla Giunta regionale, degli
interventi eseguiti per conto della Regione Valle d'Aosta.
PRESIDENTE:
Metto in approvazione l'articolo 11 nel testo
suddetto.
ESITO DELLA VOTAZIONE
Presenti e votanti: 29; favorevoli: 20;
contrari: 9
Il Consiglio approva.
PRESIDENTE:
Passiamo alla trattazione dell'articolo
12.
Do lettura dell'emendamento n. 18 presentato dal gruppo
P.S.D.I.
Em. n. 18 Art. 12 - primo comma
Al primo comma sostituire le parole "nove membri" con le
parole "undici membri".
Em. n. 19 Art. 12 - terzo comma
Al terzo comma prima riga sostituire le parole "due
componenti" con le parole "quattro componenti".
Em. n. 20 Art. 12 - terzo comma
Al terzo comma, seconda riga sostituire le parole "di cui
uno" con le parole "di cui due".
Em. n. 21Art.
12 - settimo comma
Dopo il settimo comma aggiungere:
"La carica di Consigliere della FINAOSTA è incompatibile con
quella di Assessore o Consigliere regionale o comunale."
PRESIDENTE:
Do lettura degli emendamenti presentati dal
gruppo del P.C.I.
Em. n. 13 Art. 12 - terzo e quarto comma Sostituire
con:
"Il Consiglio regionale designa i Consiglieri di competenza
regionale, salvo il Presidente del Consiglio di Amministrazione,
che viene nominato dalla Giunta regionale.
Due di tali Consiglieri vengono proposti dalla minoranza
consiliare."
Em. n. 14 Art. 12 - sesto comma
Dopo le parole "non possono fare parte del Consiglio di
Amministrazione della FINAOSTA" aggiungere "i Consiglieri della
Regione Valle d'Aosta."
PRESIDENTE:
Do lettura dell'emendamento presentato dal
gruppo N. S.
Em. n. 6 Art. 12
Aggiungere il seguente comma:
"Sono altresì incompatibili con dette cariche coloro che
ricoprono cariche elettive."
PRESIDENTE:
Do lettura dell'emendamento presentato dalla
Commissione consiliare permanente per gli Affari. Generali.
Art. 12 - quarto comma
Su richiesta delle Organizzazioni sindacali, al quarto comma,
sono soppresse le seguenti parole "riservando un posto ad un
rappresentante designato dalle Organizzazioni sindacali dei
lavoratori."
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Fino ad ora gli emendamenti che abbiamo
discusso, anche quelli presentati dal nostro gruppo, avevano il
carattere di modificare in qualche modo sostanziale la proposta
della Giunta.
Qui siamo in un articolo dove, credo, modifiche possano essere
accettate perché relative alla titolarità della nomina dei
Consiglieri di Amministrazione.
Credo, quindi, si possa chiedere alla maggioranza di tenere in
particolare conto le osservazioni fatte dalla minoranza su questo
articolo perché non stravolgono la legge, ma cambiano semplicemente
le modalità di elezione.
In questo senso, abbiamo presentato due emendamenti: uno che
stabilisce l'incompatibilità della presenza dei Consiglieri
regionali nel Consiglio di Amministrazione, poiché questa società
deve operare con una sua autonomia. Il Consiglio regionale - è
stato detto - ha altri momenti di verifica per quel che riguarda la
gestione speciale e per noi è opportuno che non siano presenti i
Consiglieri regionali nel Consiglio di Amministrazione. Questa è la
prima osservazione.
La seconda è che vogliamo un chiarimento dalla maggioranza,
cioè, vorremmo sapere perché non può essere il Consiglio regionale
a designare tutti i membri del Consiglio di Amministrazione di
spettanza regionale. Ci sembra artificiosa questa distinzione per
la quale due Consiglieri vengono nominati dal Consiglio e gli altri
dalla Giunta. In realtà, rispetto ai rapporti di forza, la cosa non
cambia sostanzialmente.
In questo caso, ci sembra che la Giunta regionale che, come ho
detto stamattina ha, comunque, davanti a sé un anno di attività, si
arroghi delle competenze che, dal nostro punto di vista, sarebbe
giusto fossero del Consiglio regionale, al di là del fatto che ci
sia una maggioranza piuttosto che un'altra.
E' una cosa questa che non abbiamo capito nello spirito
politico. D'altra parte, per noi, ribadire il senso dell'impegno
del Consiglio, della sua capacità di intervento è importante.
Invitiamo, quindi, la Giunta a voler accogliere favorevolmente
almeno questi due emendamenti che si riferiscono a fatti non
sostanziali e non strutturali rispetto al disegno di legge.
PRESIDENTE:
La parola al Presidente della Giunta; ne ha
facoltà.
ANDRIONE - (UV):
Pur comprendendo quanto dice il
Consigliere Mafrica e dandogli atto che non si tratterebbe di
stravolgere lo spirito della legge, non siamo favorevoli agli
emendamenti proposti.
Per quanto riguarda la questione dell'incompatibilità, di cui è
già stato detto, con alcune prese di posizione, non riteniamo sia
opportuno accettare l'emendamento sulle incompatibilità di questo
genere, pur ritenendo che nella normalità delle operazioni, quanto
affermato possa essere accettato.
Per quanto riguarda l'altro problema, invece, pur comprendendo
quanto dice Mafrica, ci sembra giusto sottolineare la
responsabilità politica di un organo che è destinato ad essere un
organo esecutivo. Mi permetto di ricordare che, normalmente, nel
Consiglio di Amministrazione è solo la Giunta che nomina e il fatto
che questa Giunta abbia di fronte a sè un anno, non ha
assolutamente alcuna importanza, perché, purtroppo, come certamente
anche il Consigliere Mafrica sa, il tempo rapido fluisce. Dopo di
che il Consiglio prossimo farà una nomina che coinciderà per un
caso con la scadenza della futura legislazione perché due più tre,
in matematica, fa cinque.
Ma, secondo noi, non è questo il problema, bensì quello relativo
alla capacità decisionale e all'operatività di questa
decisione.
Noi non concordiamo, ma succede nelle migliori famiglie di non
essere d'accordo.
Un'ultima considerazione che non ci sembra di secondaria
importanza è questa: la responsabilità da parte della Giunta, del
Consiglio di Amministrazione, pur non potendo impedire totalmente
il costume nazionale della lottizzazione, perlomeno lo
responsabilizza e lo diminuisce.
PRESIDENTE:
La parola al Consigliere Carlassare; ne ha
facoltà.
CARLASSARE - (Democrazia Proletaria - Nuova Sinistra):
Io
vorrei intervenire per dire due parole sul problema
dell'incompatibilità.
E' ben vero che non c'è legislazione che preveda questo tipo di
incompatibilità e, mi pare, che sia stato sottolineato da tutti che
in ogni caso, ci troveremmo, indipendentemente da quanto previsto
dal legislatore, di fronte ad una incompatibilità di tipo morale,
perché è ovvio - e in questo caso concordo con quanto ha detto il
Consigliere Fosson questa mattina - che chi deve controllare non
può essere l'esecutore dell'azione soggetta a controllo.
Inoltre, vorrei ricordare che ci troviamo di fronte a delle
incompatibilità previste dalla legge che, per esempio, vietano
addirittura, ad un qualsiasi funzionario regionale, anche di infimo
grado, di essere ineleggibile, e non solo incompatibile con la
carica di Consigliere regionale, per cui non può presentarsi
nemmeno nelle liste.
Deve fare una scelta a priori.
... INTERRUZIONE ... Non so se era funzionario regionale, oppure
se era in uno di quei settori della regione che non hanno di queste
incompatibilità.
Un esempio ormai decennale è quello di Gianni Torrione,
Consigliere comunale, che continua ad ambire a presentarsi alle
elezioni regionali, continuando ad essere ineleggibile.
Mi pare che questo sia un caso classico.
Ci troviamo di fronte a delle incompatibilità per delle persone
che hanno delle responsabilità e che hanno la possibilità di
inserirsi molto meno pesantemente nella conduzione di denaro
pubblico o di condizionare tutta una serie di scelte, che non chi
venga, per sua fortuna o per caso (chiamiamoli così) a sedere
contemporaneamente sui banchi di questo Consiglio o meglio ancora -
un pochino più in su - nelle sedie riservate alla Giunta e
contemporaneamente è presente nel Consiglio di Amministrazione di
questa società.
Pur avendo la massima fiducia nella scelta di carattere morale,
per cui io non penso che nessun rappresentante della giunta possa
mai sognarsi di avanzare la propria candidatura nel Consiglio di
Amministrazione e tanto meno pensare di farne il Presidente, pur
ritenendo che la stessa cosa valga per tutti i membri di questo
Consiglio, io non riterrei male, fissare in legge regionale quella
che è stata un'opinione unanime di tutti i gruppi, inserendo
l'incompatibilità tra la presenza nel Consiglio di Amministrazione
di questa finanziaria e tutta una serie di cariche derivate da
elezioni pubbliche, perché in questa società possono confluire
anche altri enti.
Il caso dell'incompatibilità tra l'appartenenza a questo
Consiglio ed il Consiglio di Amministrazione della finanziaria si
potrebbe presentare anche per un membro del Consiglio comunale, per
esempio del Comune di Aosta, per cui estenderei a chiunque sia
eletto a delle cariche pubbliche l'incompatibilità con
l'appartenenza al Consiglio di Amministrazione della
finanziaria.
PRESIDENTE:
La parola al Consigliere Minuzzo; ne ha
facoltà.
MINUZZO - (PSDI):
Al di là di tutte le precisazioni fatte
dai colleghi che mi hanno preceduto, prendo la parola per
annunciare la mia astensione sull'emendamento presentato dal gruppo
comunista all'art. 12, comma sesto, perché ritengo che quello
concernente la stessa materia e cioè l'incompatibilità dei
Consiglieri regionali e comunali presentato dal mio partito sia ben
più articolato che non quello presentato, appunto, dal partito
comunista. Infatti, visto chiaramente come la maggioranza non voti
questo emendamento - non riusciamo a capire quali siano i timori -
sentite le considerazioni fatte dal collega Carlassare e cioè come
non ci sarà, probabilmente, alcun Consigliere regionale e tanto
meno alcun Assessore che voglia andare a ricoprire un posto in
Consiglio di Amministrazione di questa finanziaria, visto come
stanno andando le cose e visto che la maggioranza non ha voluto
minimamente accogliere quelli che sono stati anche alcuni
emendamenti presentati dall'opposizione, non posso fare a meno di
essere alquanto preoccupato.
Tenuto conto di come viene strutturata questa finanziaria che
dovrebbe risolvere tutti i problemi della grossa, piccola e media
impresa, dei commercianti, degli albergatori, ecc., considerato che
non è stato definito niente, quindi essa è onnicomprensiva, ho il
timore che questo Presidente, fra un paio di anni, quando la
finanziaria avrà chiaramente dimostrato di sapere operare bene,
perché l'impostazione datale dalla maggioranza per forza di cose,
dovrebbe dare dei risultati positivi, venga chiamato a fare
l'Assessore tecnico all'industria, commercio, artigianato e
trasporti.
Per ovviare alla questione, il Presidente della finanziaria
potrebbe andare ad una lezione di Assessore tecnico per cui
troveremmo il Presidente della finanziaria che fa allo stesso tempo
anche l'Assessore tecnico all'industria, commercio e artigianato,
due settori che sono due istituzioni che dovrebbero lavorare di
concerto.
PRESIDENTE:
Metto in approvazione l'emendamento n. 18
presentato dal gruppo P.S.D.I.
ESITO DELLA VOTAZIONE
Presenti: 29; votanti: 22; astenuti: 7 (Bajocco, Carral, Cout,
Dolchi, Mafrica, Péaquin, Tonino); favorevoli: 2; contrari: 20
Il Consiglio non approva.
Metto in approvazione l'emendamento n. 19 presentato dal gruppo
P.S.D.I.
ESITO DELLA VOTAZIONE
Presenti: 27; votanti: 21; astenuti: 6 (Bajocco, Carral, Cout,
Dolchi, Mafrica, Péaquin); favorevoli: 2); contrari: 19
Il Consiglio non approva.
PRESIDENTE:
L'emendamento n. 20 del Consigliere Minuzzo
lo riterrei decaduto perché, non essendo stato approvato
l'emendamento n. 19, non si può raddoppiare neanche il numero dei
componenti della minoranza.
... INTERRUZIONE ... Allora è meglio che votiamo.
La parola al Consigliere Mafrica; ne ha facoltà.
MAFRICA - (PCI):
Stiamo seguendo con attenzione la
procedura delle votazioni, pur essendo difficoltosa e la richiesta
di parlare prima discendeva da un'osservazione fatta dal collega e
compagno Minuzzo.
Noi non siamo favorevoli ad avere quattro nominati dal Consiglio
ed altri dalla Giunta perché abbiamo posto il problema che tutti
quelli di spettanza regionale devono essere nominati dal Consiglio
regionale. E' una questione di principio e non una questione di due
o di quattro.
Quindi, il nostro emendamento, che Minuzzo diceva essere
identico al suo, in realtà può avere finalità convergenti, ma non è
identico perché parte da un principio diverso.
Noi non accettiamo perché le spiegazioni del Presidente della
Giunta non ci hanno convinti e soprattutto quella che la
lottizzazione sarebbe minore se le nomine fossero fatte dalla
Giunta. Abbiamo l'impressione che la lottizzazione sarebbe più
ristretta, forse minore, ma non inesistente.
Quindi, votiamo a favore di questo emendamento, mentre ci siamo
astenuti per quello precedente per le ragioni che ho detto.
PRESIDENTE:
Metto in approvazione l'emendamento n. 20
presentato dal gruppo P.S.D.I.
ESITO DELLA VOTAZIONE
Presenti e votanti: 28; favorevoli: 8; contrari: 20
Il Consiglio non approva.
Metto in approvazione l'emendamento n. 13 presentato dal gruppo
P.C.I.
ESITO DELLA VOTAZIONE
Presenti: 31; votanti: 30; astenuto:
1 (Minuzzo); favorevoli: 8; contrari: 22
Il Consiglio non approva.
Metto in approvazione l'emendamento n. 14 presentato dal gruppo
P.C.I.
ESITO DELLA VOTAZIONE
Presenti: 31; votanti: 28; astenuti:
3 (Pedrini, Minuzzo, Carlassare); favorevoli: 7; contrari:
21
Il Consiglio non approva.
Metto in approvazione l'emendamento n. 6 presentato dal gruppo
N. S.
ESITO DELLA VOTAZIONE
Presenti: 32; votanti: 30; astenuti:
2 (Minuzzo, Pedrini); favorevoli: 8; contrari: 22
Il Consiglio non approva.
Metto in approvazione l'emendamento n. 21 presentato dal gruppo
P.S.D.I.
ESITO DELLA VOTAZIONE
Presenti: 32; votanti: 31; astenuto: 1 (Pedrini); favorevoli: 9;
contrari: 22
Il Consiglio non approva.
Metto in approvazione l'emendamento presentato dalla Commissione
consiliare permanente per gli Affari Generali.
ESITO DELLA VOTAZIONE
Presenti, votanti e favorevoli: 22
Il Consiglio approva all'unanimità.
PRESIDENTE:
Se nessuno chiede la parola, do lettura
dell'articolo 12 nel testo emendato.
Art. 12
(Consiglio di Amministrazione)
La FINAOSTA è amministrata da un Consiglio composto di nove
membri.
Alla Regione Valle d'Aosta spetta la nomina, ai sensi
dell'articolo 2458 del Codice Civile, del Presidente del Consiglio
di Amministrazione. La nomina degli altri membri del Consiglio
verrà effettuata dall'assemblea su designazione, da parte della
Regione, di un numero di Consiglieri, per i quali è autorizzata a
prestare cauzione, proporzionato per eccesso alla sua quota di
capitale, e su designazione da parte degli altri azionisti dei
rimanenti Consiglieri; ai predetti altri azionisti spetta comunque
complessivamente, e indipendentemente dall'entità della loro
partecipazione al capitale sociale, la designazione di almeno un
Consigliere.
Il Consiglio regionale designa due componenti del Consiglio
di Amministrazione, di cui uno proposto dalla minoranza
consiliare.
La Giunta regionale provvede alla nomina del Presidente del
Consiglio di
Amministrazione e alla designazione dei restanti
Consiglieri di competenza regionale.
Se nel corso di un esercizio vengono a mancare uno o più
amministratori si provvede alla Loro sostituzione a norma di legge,
ritenendosi decaduto l'intero Consiglio di Amministrazione qualora
venga a mancare la maggioranza dei suoi componenti.
Non possono far parte del Consiglio di Amministrazione della
FINAOSTA coloro che abbiano liti pendenti con la medesima nonché
coloro che abbiano partecipazioni delle imprese finanziate a
qualsiasi titolo dalla FINAOSTA. La stessa incompatibilità sussiste
qualora dette condizioni si verifichino nel coniuge o negli affini
entro il terzo grado.
Non possono parimenti ricoprire le anzidette cariche coloro che
abbiano rapporti di coniugio, di parentela o di affinità entro il
terzo grado, con i dipendenti o con i prestatori d'opera a
qualsiasi titolo stabilmente retribuiti dalla FINAOSTA.
PRESIDENTE:
Metto in approvazione l'articolo 12 nel testo
suddetto.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Passiamo alla trattazione dell'articolo
13.
Do lettura dell'emendamento n. 15 presentato dal gruppo
P.C.I.
Em. n. 15 Art. 13 - terzo comma
Sostituire le parole "da parte della Giunta regionale" con "da
parte del Consiglio regionale."
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Mentre nel caso del Consiglio di
Amministrazione si prevedeva buona parte dei Consiglieri eletti
dalla Giunta e due da parte del Consiglio, per il Collegio dei
Sindaci, sia il Presidente che il Consigliere di spettanza
regionale vengono nominati dalla Giunta. Noi chiediamo che almeno
un Consigliere venga nominato da parte del Consiglio regionale
proprio perché il Consiglio regionale si veda rappresentato in
prima persona in questo organismo.
PRESIDENTE:
Se nessuno chiede la parola, metto in
approvazione l'emendamento n. 15 presentato dal gruppo P.C.I.
ESITO DELLA VOTAZIONE
Presenti: 32; votanti: 31; astenuto: 1 (Pedrini); favorevoli: 9;
contrari: 22
Il Consiglio non approva.
PRESIDENTE:
Se nessuno chiede la parola, do lettura
dell'articolo 13.
Art. 13
(Collegio sindacale)
Il Collegio sindacale è composto da tre membri effettivi e
due supplenti, i quali durano in carica tre esercizi.
Alla Regione Valle d'Aosta spetta la nomina, ai sensi
dell'articolo 2458 del Codice Civile, del Presidente del Collegio
sindacale.
La nomina degli altri membri del Collegio sarà effettuata
dall'assemblea su designazione, da parte della Giunta regionale, di
un sindaco effettivo ed uno supplente e su analoga designazione da
parte degli altri azionisti.
L'assemblea degli azionisti determinerà gli emolumenti ed i
gettoni di presenza da corrispondere ai sindaci effettivi.
PRESIDENTE:
Metto in approvazione l'articolo 13 nel testo
suddetto.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Passiamo alla trattazione dell'articolo
14.
Do lettura degli emendamenti presentati dal gruppo P.S.D.I.
Em. n. 22 Art. 14 - comma aggiuntivo
"Il compenso del Presidente del Consiglio di Amministrazione
e dell'Amministratore delegato non può superare la retribuzione di
un Consigliere regionale."
Em. n. 23Art. 14 bis
"Le norme dello Statuto della Finanziaria regionale Valle
d'Aosta dovranno adeguarsi al disposto della presente
legge."
PRESIDENTE:
Se nessuno chiede la parola, mette in
approvazione l'emendamento n. 22 presentato dal gruppo P.S.D.I.
ESITO DELLA VOTAZIONE
Presenti: 32; votanti: 24; astenuti: 8 (Bajocco, Carral, Cout,
Dolchi, Mafrica, Péaquin, Pedrini, Tonino); favorevoli: 2;
contrari: 22
Il Consiglio non approva.
Metto in approvazione l'emendamento n. 23 presentato dal gruppo
P.S.D.I.
ESITO DELLA VOTAZIONE
Presenti: 32; votanti: 31; astenuto: 1 (Pedrini); favorevoli: 9;
contrari: 22
Il Consiglio non approva.
PRESIDENTE:
Se nessuno chiede la parola, do lettura
dell'articolo 14.
Art. 14
(Compensi agli amministratori)
Ai componenti del Consiglio di Amministrazione spetta un gettone
di presenza, oltre al rimborso delle spese sostenute per
l'esercizio delle loro funzioni.
L'assemblea determina l'ammontare di tale gettone nonché il
compenso da corrispondere agli amministratori investiti di
particolari cariche.
PRESIDENTE:
Metto in approvazione l'articolo 14 nel testo
suddetto.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Passiamo alla trattazione dell'articolo
15.
Do lettura dell'emendamento n. 16 presentato dal gruppo
P.C.I.
Em. n. 16 Art. 15 - primo comma Sostituirlo con il
seguente:
"La spesa di complessive lire 20 miliardi a carico
dell'esercizio 1982, derivante dall'art. della presente legge,
graverà per lire ventimiliardi sull'istituendo capitolo (Spese per
la sottoscrizione di titoli azionari della Società FINAOSTA) del
bilancio di previsione della Regione per il 1982."
PRESIDENTE:
L'emendamento n. 16 presentato dal gruppo
P.C.I. è decaduto.
Se nessuno chiede la parola, do lettura dell'articolo 15.
Art. 15
(Norma finanziaria)
La spesa di complessive lire venti-miliardi a carico
dell'esercizio 1982, derivante dall'applicazione degli articoli 8 e
9 della presente legge, graverà per lire diecimiliardi
sull'istituendo capitolo "Spese per la sottoscrizione di titoli
azionari della Società FINAOSTA S.p.A. per gli interventi della
gestione ordinaria" del bilancio di previsione della Regione per
l'anno 1982, per lire diecimiliardi sull'istituendo capitolo "Spese
per la costituzione del fondo di dotazione della Società FINAOSTA
S.p.A. per gli interventi della gestione speciale" del bilancio
medesimo e sui corrispondenti capitoli per gli esercizi futuri.
Alla copertura dell'onere di cui al comma precedente si provvede
mediante prelievo di pari somma dal capitolo 50150 "Fondo globale
per il finanziamento di spese per ulteriori programmi di sviluppo -
Spese di investimento - (Allegato n. 8 - Sviluppo economico)" del
bilancio di previsione della Regione per l'esercizio 1982.
Per gli anni 1983 e 1984 l'onere di complessive lire
ventimiliardi trova copertura nelle risorse disponibili relative al
programma 2.2.2.09 "Interventi promozionali per l'industria" e sarà
iscritto con la legge di approvazione dei relativi bilanci.
PRESIDENTE:
Metto in approvazione l'articolo 15 nel testo
suddetto.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Passiamo alla trattazione dell'articolo
16.
Do lettura dell'emendamento n. 17 presentato dal gruppo
P.C.I.
Em. n. 17 Art. 16
Modificare nel seguente modo la parte "Variazione in
aumento" da "Capitolo 36350 ... in poi."
"Capitolo 36350 (di nuova istituzione) Spese per la
sottoscrizione di titoli azionari della Società FINAOSTA S.p.A.
£. 20.000.000.000"
PRESIDENTE:
L'emendamento n. 17 presentato dal gruppo
P.C.I. è decaduto.
Se nessuno chiede la parola, do lettura dell'articolo 16.
Art. 16
(Variazione al bilancio)
Al bilancio di previsione della Regione per l'esercizio 1982
sono apportate le seguenti variazioni:
PARTE SPESA
Variazioni in aumento:
Settore 2.2.2. - Sviluppo economico Programma 2.2.2.09 -
Interventi promozionali per l'industria
Capitolo 36350 (di nuova istituzione) Spese per la
sottoscrizione di titoli azionari della Società FINAOSTA S.p.A. L.
R. artt. 4 e 8
£. 10.000.000.000
Capitolo 46400 (di nuova istituzione) Spese per la costituzione
del fondo di dotazione della Società FINAOSTA S.p.A. per gli
interventi della gestione speciale L. R. artt. 5 e 9
£. 10.000. 000. 000
£. 20.000. 000.000
PRESIDENTE:
Metto in approvazione l'articolo 16 nel testo
suddetto.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Passiamo alla trattazione dell'articolo
17.
E' una dichiarazione d'urgenza.
Se nessuno chiede la parola, do lettura dell'articolo 17.
Art. 17
La presente legge è dichiarata urgente ai sensi del terzo
comma dell'articolo 31 dello Statuto speciale ed entrerà in vigore
il giorno successivo a quello della sua pubblicazione nel
Bollettino Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Metto in approvazione l'articolo 17 nel testo
suddetto.
ESITO DELLA VOTAZIONE
Presenti: 32; votanti: 25; astenuti: 7 (Bajocco, Carral, Cout,
Dolchi, Mafrica, Péaquin, Tonino); favorevoli: 23; contrari: 2
Il Consiglio approva.
PRESIDENTE:
Passiamo all'esame dell'allegato che è lo
Statuto.
Propongo di dare lettura degli articoli. Ci sono delle proposte
di emendamento. Ovviamente non sarà votato articolo per articolo,
ma solo gli emendamenti e poi, l'allegato nel suo complesso.
Do lettura degli articoli dello Statuto della Finanziaria
Regionale Valle d'Aosta.
Art. 1
(Denominazione)
E' costituita una società per azioni denominata "Finanziaria
regionale Valle d'Aosta - Società per azioni - siglabile
"FINAOSTA
Art. 2 (Sede)
La società ha sede in Aosta, avenue du Conseil des Commis,
numero civico; essa potrà istituire, modificare o sopprimere
filiali, succursali, rappresentanze, agenzie e dipendenze di ogni
genere in altre località della Regione.
Il domicilio dei soci, per ogni rapporto con la società, si
intende eletto presso la sede sociale.
Art. 3
(Durata)
La durata della società è stabilita fino al 31 dicembre 2020, e
potrà essere prorogata per deliberazione dell'assemblea dei
soci.
Art. 4
(Oggetto sociale)
La società ha lo scopo di concorrere, nel quadro di una politica
di programmazione regionale, a promuovere lo sviluppo economico
della Regione Valle d'Aosta, fornendo sostegno, con le modalità ed
i limiti di cui in appresso, alle imprese che, avendo sede e
prevalente attività nel territorio regionale, svolgano in esso
attività produttive di beni e servizi in armonia con le direttive
socio-economiche della Regione, incluse le imprese svolgenti
attività di studio e/o di ricerca nel settore dell'economia.
L'attività di un'impresa si considera prevalentemente svolta nel
territorio regionale quando qui siano ubicate la direzione tecnica
e quella amministrativa e siano localizzati per intero o in parte
predominante gli investimenti fissi e l'occupazione.
Per il conseguimento dello scopo sociale, la FINAOSTA
può:
a) assumere partecipazioni in società per azioni ed in
società a responsabilità limitata, già costituite o da
costituire;
b) prestare assistenza finanziaria, mediante finanziamenti, ivi
compresa la sottoscrizione di prestiti obbligazionari, e/o
prestazione di garanzie anche fideiussorie a favore di società per
azioni e a responsabilità limitata;
c) provvedere alla progettazione, costruzione, locazione e
acquisto di immobili, situati nel territorio regionale, da
utilizzare a fini industriali (per produzione di beni e servizi) e
turistici, da cedere in locazione o in locazione finanziaria o
vendere a società ed imprese tecnicamente organizzate a gestirli.
La società può anche esercitare la locazione finanziaria di soli
beni mobili.
A tal fine la società potrà anche acquistare e lottizzare
terreni, acquistare macchinari ed attrezzature da locare o da
alienare anche separatamente;
d) prestare assistenza tecnica, amministrativa ed organizzativa
alle imprese operanti nel territorio regionale;
e) compiere, per l'attuazione degli interventi di cui alle
precedenti lettere, qualsiasi operazione finanziaria, mobiliare od
immobiliare ritenuta necessaria o semplicemente utile
dall'amministrazione per il conseguimento dell'oggetto sociale,
compresa l'assunzione di mutui fondiari ed ipotecari, concedere
avalli, fideiussioni, ipoteche ed in genere garanzie reali su beni
sociali, anche a favore e nell'interesse di terzi, ivi compresi
Istituti bancari e finanziari, con la sola esclusione della
raccolta del risparmio e dell'esercizio del credito nelle forme
soggette all'applicazione della legge 7 marzo 1938, n. 141;
f)
utilizzare fondi speciali su direttive della Giunta
regionale.
Lo smobilizzo delle partecipazioni assunte avrà luogo in
relazione al grado di sviluppo delle società alle quali esse si
riferiscono, ai sensi dell'articolo 7 della lege regionale
istitutiva della FINAOSTA.
PRESIDENTE:
Do lettura degli emendamenti presentati dal
gruppo P.C.I. riguardanti l'articolo 4 testé letto.
Em. n. 1 Art. 4 - primo comma
Dopo le parole "nel quadro di una politica di programmazione
regionale" aggiungere l'inciso", operando con criteri di
economicità,".
Em. n. 2 Art. 4 - punto a)
Sostituirlo con:
a) assumere partecipazioni in imprese, enti, società
pubbliche o private, aventi per oggetto sociale le attività
indicare al secondo comma dell'articolo 2 della legge
istitutiva".
Em. n. 3 Art. 4 - punto f)
Sopprimere.
Em. n. 4 Art. 4 - ultimo comma
Sopprimere.
PRESIDENTE:
Do lettura dell'emendamento. presentato dal
Presidente della Giunta.
Art. 4 - punto b)
Aggiungere al punto b) le parole "e di società
cooperative".
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Consideriamo decaduti questi emendamenti
in quanto fanno riferimento agli emendamenti presentati per la
legge, che non sono stati approvati.
PRESIDENTE:
Metto in approvazione l'emendamento
presentato dal Presidente della Giunta.
ESITO DELLA VOTAZIONE
Presenti: 32; votanti: 31; astenuto: 1 (Minuzzo); favorevoli:
31
Il Consiglio approva.
PRESIDENTE:
Do lettura dell'articolo 4 nel testo
emendato.
Art. 4
(Oggetto sociale)
La società ha lo scopo di concorrere, nel quadro di una politica
di programmazione regionale, a promuovere lo sviluppo economico
della Regione Valle d'Aosta, fornendo sostegno, con le modalità ed
i limiti di cui in appresso, alle imprese che, avendo sede e
prevalente attività nel territorio regionale, svolgano in esso
attività produttive di beni e servizi in armonia con le direttive
socio-economiche della Regione, incluse le imprese svolgenti
attività di studio e/o di ricerca nel settore dell'economia.
L'attività di un'impresa si considera prevalentemente svolta nel
territorio regionale quando qui siano ubicate la direzione tecnica
e quella amministrativa e siano localizzati per intero o in parte
predominante gli investimenti fissi e l'occupazione.
Per il conseguimento dello scopo sociale, la FINAOSTA
può:
a)
assumere partecipazioni in società per azioni ed in
società a responsabilità limitata, già costituite o da
costituire;
b)
prestare assistenza finanziaria, mediante
finanziamenti, ivi compresa la sottoscrizione di prestiti
obbligazionari, e/o prestazione di
garanzie anche
fideiussorie a favore di società per azioni, a responsabilità
limitata e di società cooperative;
c)
provvedere alla progettazione, costruzione,
locazione e acquisto di immobili, situati nel territorio regionale,
da utilizzare a fini industriali (per produzione di beni e servizi)
e turistici, da cedere in locazione o in locazione finanziaria o
vendere a società ed imprese tecnicamente organizzate a gestirli.
La società può anche esercitare la locazione finanziaria di soli
beni mobili.
A tal fine la società potrà acquistare e lottizzare terreni,
acquistare macchinari ed attrezzature da locare o da alienare anche
separatamente;
d)
prestare assistenza tecnica, amministrativa ed
organizzativa alle imprese operanti nel territorio
regionale;
e)
compiere, per l'attuazione degli interventi di cui alle
precedenti lettere, qualsiasi operazione finanziaria, mobiliare od
immobiliare ritenuta necessaria o semplicemente utile
dall'amministrazione per il conseguimento dell'oggetto sociale,
compresa l'assunzione di mutui fondiari ed ipotecari, concedere
avalli, fideiussioni, ipoteche ed in genere garanzie reali su beni
sociali, anche a favore e nell'interesse di terzi, ivi compresi
Istituti bancari e finanziari, con la sola esclusione della
raccolta del risparmio e dell'esercizio del credito nelle forme
soggette all'applicazione della legge 7 marzo 1938, n. 141;
f) utilizzare fonti speciali su direttive della Giunta
regionale.
Lo smobilizzo delle partecipazioni assunte avrà luogo in
relazione al grado di sviluppo delle società alle qual; esse si
riferiscono, ai sensi dell'articolo 7 della legge regionale
istitutiva della FINAOSTA.
Art. 5
(Modalità e limiti)
Le partecipazioni e gli interventi previsti alle lettere a), b),
c) dell'articolo precedente sono preferibilmente indirizzati verso
piccole e medie imprese industriali e verso quelle attività che,
direttamente o indirettamente, determinino maggiore
occupazione.
Ciascuna partecipazione non potrà superare la misura del 35 per
cento del capitale, ovvero del patrimonio netto qualora inferiore,
della società di cui la FINAOSTA venga a far parte.
La FINAOSTA non potrà impegnare una somma superiore al 15 per
cento del suo patrimonio netto (capitale sociale e riserve) nelle
partecipazioni e negli interventi previsti alle lettere a) b) c)
dell'articolo precedente in una sola società.
Nella determinazione dell'entità degli interventi, ai fini
dell'applicazione del presente divieto, non si terrà conto delle
somme impegnate a carico dello speciale fondo previsto al
successivo articolo 6.
Non si potrà dar corso ad alcuna partecipazione se non sia
assicurata alla FINAOSTA una rappresentanza proporzionale alla
misura della partecipazione medesima nel Consiglio di
Amministrazione e nel Collegio sindacale della società cui questa
si riferisce.
PRESIDENTE:
Do lettura dell'emendamento presentato dal
gruppo P.C.I. riguardante l'articolo 5 testé letto.
Em. n. 5 Art. 5
Sopprimere il primo, il secondo e il quarto comma.
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Dichiaro decaduto l'emendamento
riguardante l'articolo 5.
PRESIDENTE:
Do lettura dell'art. 6.
Art. 6
(Capitale sociale e fondi speciali)
Il capitale sociale è di lire due miliardi, suddiviso in
duemila azioni ordinarie del valore nominale di lire un milione
ciascuna.
Ai sensi dell'art. 2443 del Codice Civile è conferita al
Consiglio di amministrazione la facoltà di aumentare in una o più
volte il capitale sociale, mediante emissione di azioni ordinarie,
fino all'ammontare massimo di lire dodicimiliardi e
cinquecentomilioni, entro un anno dalla data dell'iscrizione della
società nel registro delle imprese.
Il Consiglio di Amministrazione, nell'esercizio di detta
facoltà, è investito dei più ampi poteri per l'emissione ed il
collocamento delle azioni ordinarie di cui sopra, nonché per
l'aggiornamento del presente articolo dello statuto sociale in
conformità al nuovo capitale sociale.
Ogni aumento di capitale dovrà essere disposto ed attuato in
modo che la partecipazione di soggetti diversi dalla Regione Valle
d'Aosta sia contenuta, complessivamente, entro la misura massima
del 49 per cento del capitale sociale.
Il patrimonio sociale è integrato da un fondo speciale al quale
affluiranno le somme erogate dalla Regione Valle d'Aosta per gli
interventi di cui aLl'art. 4 del presente statuto, quando siano
indirizzati ad imprese di medie e piccole dimensioni attuanti
programmi di riconversione o ristrutturazione produttiva o quando
siano determinati da particolari esigenze di carattere
economico-sociale.
Il fondo speciale è destinato altresì a consentire la creazione
e/o il potenziamento di aree attrezzate per l'insediamento di
attività produttive nonché di infrastrutture e servizi di interesse
generale.
PRESIDENTE:
Do lettura dell'emendamento presentato dal
gruppo P.C.I. riguardante l'articolo 6.
Em. n. 6 Art. 6 - secondo comma
Sostituire la parola "dodicimiliardi" con
"ventiduemiliardi".
Sopprimere i commi quinto e sesto.
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Dichiaro decaduto l'emendamento
riguardante l'articolo 6.
PRESIDENTE:
Do lettura dell'art. 7.
Art. 7
(Azioni)
Le azioni sono nominative, quando ciò sia prescritto dalle
vigenti leggi; diversamente le azioni, se interamente liberate;
possono essere nominative o al portatore, a scelta e a spese
dell'azionista; esse sono indivisibili e conferiscono ai loro
possessori uguali diritti.
In sede di aumento di capitale, l'Assemblea può deliberare,
ai sensi dell'art. 2348 del Codice Civile, l'emissione di azioni
aventi diritti diversi da quelli delle azioni già emesse.
Ogni azione dà diritto ad un voto.
Art. 8
(Liberazione delle azioni)
I versamenti sulle azioni sottoscritte dovranno essere
effettuati nei modi e nei termini stabiliti dal Consiglio di
Amministrazione.
Salvo quanto disposto dall'art. 2344 del Codice Civile, il
socio in mora sarà tenuto a corrispondere un
interesse
calcolato a un saggio pari a quello ufficiale di sconto, aumentato
del tre per cento.
Art. 9
(Obbligazioni)
La FINAOSTA potrà emettere obbligazioni al portatore o
nominative, determinandone le modalità di collocamento, con le
forme e nei limiti previsti dall'art. 2410 del Codice Civile e
dalle altre disposizioni vigenti.
Art. 10
(Assemblea)
Le assemblee, regolarmente costituite, rappresentano
l'universalità dei soci e le loro deliberazioni, prese in
conformità della legge e del presente statuto, obbligano tutti i
soci, ancorché non intervenuti o dissenzienti.
Art. 11
(Intervento all'assemblea)
Hanno diritto di intervenire all'assemblea gli azionisti che
abbiano depositato, almeno cinque giorni liberi prima del giorno
fissato per l'assemblea, le loro azioni presso la sede sociale o
gli istituti o gli enti indicati nell'avviso di
convocazione.
Ogni azionista può farsi rappresentare nell'assemblea, ai
sensi dell'articolo 2372 del Codice Civile. Spetta al Presidente
dell'assemblea constatare il diritto di intervento all'assemblea
stessa e la regolarità delle deleghe.
Art. 12
(Convocazione dell'assemblea)
'assemblea è convocata dal Consiglio di Amministrazione
presso la sede sociale od altrove in Italia, in via ordinaria,
almeno una volta all'anno, entro quattro mesi dalla chiusura
dell'esercizio sociale. Qualora particolari esigenze lo
richiedano, tale termine può, dal Consiglio di Amministrazione,
essere portato a sei mesi dalla chiusura dell'esercizio sociale.
L'assemblea inoltre è convocata sia in via ordinaria sia in via
straordinaria, ogniqualvolta il Consiglio di Amministrazione lo
ritenga opportuno e nei casi previsti dalla
legge.
L'assemblea è convocata mediante avviso da pubblicarsi sulla
Gazzetta Ufficiale della Repubblica italiana, almeno quindici
giorni liberi prima del giorno fissato per l'adunanza.
L'avviso deve contenere l'elenco delle materie da
trattare.
Tuttavia sono ugualmente valide le assemblee che non siano
state convocate come sopra indicato, se la totalità del capitale
sociale vi è rappresentata e se tutti i componenti il Consiglio di
Amministrazione in
carica e i sindaci effettivi sono
presenti alla riunione.
Art. 13
(Deliberazioni dell'assemblea)
Per la costituzione dell'assemblea in sede ordinaria e
straordinaria e per la validità delle deliberazioni si fa
riferimento al disposto dagli articoli 2368 e 2369 del Codice
Civile.
Per la nomina delle cariche sociali si procede nei modi previsti
dagli articoli 15 e 27 del presente statuto.
Art. 14
(Presidenza dell'assemblea)
L'assemblea è presieduta dal Presidente del Consiglio di
Amministrazione e, in caso di sua assenza, dal Consigliere più
anziano di età.
Il Presidente sarà assistito da un segretario designato ai sensi
dell'articolo 2371 del Codice Civile anche fra i non azionisti.
Nei casi di legge e quando ciò sia ritenuto opportuno dal
Presidente dell'assemblea, il verbale è redatto da un notaio
designato dallo stesso Presidente, nel qual caso non è necessaria
la nomina del segretario.
Le deliberazioni dell'assemblea devono constare da verbale
sottoscritto dal Presidente e dal notaio o dal segretario.
Art. 15
(Consiglio di Amministrazione)
La FINAOSTA è amministrata da un Consiglio di Amministrazione
composto da nove membri.
Alla Regione Valle d'Aosta spetta la nomina, ai sensi
dell'articolo 2458 del Codice Civile, del Presidente del Consiglio
di Amministrazione. La nomina degli altri membri del Consiglio
verrà effettuata dall'assemblea su designazione, da parte della
Regione, di un numero di Consiglieri, per i quali è autorizzata a
prestare cauzione, proporzionato per eccesso alla sua quota di
capitale, e su designazione da parte degli altri azionisti dei
rimanenti Consiglieri; ai predetti altri azionisti spetta comunque
complessivamente, e indipendentemente dall'entità della loro
partecipazione al capitale sociale, la designazione di almeno un
Consigliere.
I componenti del Consiglio di Amministrazione durano in
carica tre anni e sono rieleggibili. Se nel corso del triennio
vengono a mancare uno o più amministratori si procederà a
sostituirli a norma di legge, ritenendosi decaduto l'intero
Consiglio di Amministrazione qualora venga a mancare la maggioranza
dei suoi componenti.
Art. 16
(Cauzione amministratori)
Ogni componente del Consiglio di Amministrazione deve prestare
una cauzione di lire 200.000 di valore nominale, in azioni della
FINAOSTA o in titoli nominativi, emessi o garantiti dallo
Stato.
Art. 17
(Attribuzioni del Consiglio di Amministrazione)
Il Consiglio di Amministrazione è investito dei più ampi poteri
per la gestione ordinaria e straordinaria della società; esso ha
pertanto la facoltà di compiere tutti gli atti, anche di
disposizione, che ritiene opportuni per il conseguimento
dell'oggetto sociale, esclusi soltanto quelli che la legge
espressamente riserva all'assemblea.
Art. 18
(Convocazione del Consiglio di Amministrazione)
Il Consiglio di Amministrazione è convocato dal Presidente o
dall'Amministratore delegato, ogniqualvolta questi ne ravvisino la
necessità o quando ne sia fatta domanda scritta da almeno tre
Consiglieri.
L'avviso di convocazione con l'indicazione delle materie da
trattare, dovrà essere spedito a ciascun Consigliere ed a ciascun
componente effettivo del collegio sindacale, almeno cinque giorni
prima della data fissata per l'adunanza.
In caso di urgenza, l'avviso potrà essere comunicato anche
telegraficamente, almeno due giorni prima di tale data.
Art. 19
(Validità delle deliberazioni del Consiglio)
Per La validità delle deliberazioni del Consiglio di
Amministrazione è necessaria la presenza della maggioranza dei
Consiglieri in carica.
Le deliberazioni sono prese a maggioranza assoluta dei presenti
e, in caso di parità, prevale il voto di chi presiede la
seduta.
Art. 20
(Compensi agli amministratori)
Ai componenti del Consiglio di Amministrazione è dovuto un
gettone di presenza, oltre il rimborso delle spese sostenute per
l'esercizio delle loro funzioni.
L'assemblea determina l'ammontare di tale gettone, nonché il
compenso da corrispondere al Presidente e all'Amministratore
delegato.
Art. 21
(Delega delle attribuzioni consiliari)
Le attribuzioni che sono per legge delegabili possono dal
Consiglio di Amministrazione essere delegate al comitato esecutivo,
al Presidente o ad un amministratore delegato.
Art. 22
(Comitato esecutivo)
Il comitato esecutivo è composto dal Presidente del Consiglio di
Amministrazione che lo presiede e da tre Consiglieri eletti dal
Consiglio medesimo, con deliberazione presa con il voto favorevole
di almeno tre quarti dei suoi componenti.
Art. 23
(Convocazione del comitato esecutivo e deliberazioni del
medesimo)
Il comitato esecutivo è convocato dal Presidente,
ogniqualvolta questi ne ravvisi la necessità o quando ne sia fatta
domanda scritta da almeno due componenti. In caso di assenza o di
impedimento del Presidente, il comitato è convocato e presieduto
dal componente più anziano
.
L'avviso di convocazione, possibilmente con l'indicazione delle
materie da trattare, dovrà essere spedito a ciascun membro del
comitato esecutivo e a ciascun componente del collegio sindacale
almeno cinque giorni prima della data fissata per l'adunanza. In
caso di urgenza, l'avviso potrà essere comunicato anche
telegraficamente, almeno due giorni prima di tale data.
Art. 24
(Attribuzioni del comitato esecutivo)
Il comitato esecutivo esercita le funzioni, le attribuzioni
ed i poteri ad esso delegati dal Consiglio di Amministrazione.
Esamina e propone, in conformità agli indirizzi generali stabiliti
dal Consiglio e sulla base delle proposte degli organi tecnici, i
programmi finanziari, tecnici, industriali ed organizzativi della
FINAOSTA.
Art. 25
(Firma e rappresentanza sociale)
La firma e la rappresentanza sociale di fronte ai terzi ed in
giudizio spettano al Presidente del Consiglio di Amministrazione e,
nell'ambito dei propri poteri, all'amministratore delegato.
Art. 26
(Comitato tecnico-consultivo)
Il comitato tecnico-consultivo è composto dal direttore generale
o, in caso di vacanza della carica, dal o dai direttori tecnici e
da tre esperti dei settori industriale e finanziario, estranei alla
società, nominati con deliberazione del Consiglio di
Amministrazione, che ne determinerà altresì i compensi con
deliberazione che dovrà essere presa con il voto favorevole di
almeno tre quarti dei componenti il Consiglio. I tre esperti durano
in carica sino alla scadenza del Consiglio di Amministrazione che
li ha nominati.
Spetta al comitato tecnico-consultivo formulare, in sede
istruttoria, pareri sulle operazioni di sottoscrizione azionaria e
di finanziamento, sotto qualsiasi forma, che la società stia per
compiere.
Il comitato tecnico-consultivo è presieduto dal direttore
generale o dal direttore tecnico cui fa capo La responsabilità
amministrativo-finanziaria della società.
Art. 27
(Collegio sindacale)
Il collegio sindacale è composto da tre membri effettivi e due
supplenti i quali durano in carica tre esercizi.
Alla Regione Valle d'Aosta spetta la nomina, ai sensi
dell'articolo 2458 del Codice Civile, del Presidente del collegio
sindacale.
La nomina degli altri membri del collegio sarà effettuata
dall'assemblea su designazione, da parte della Regione, di un
sindaco effettivo ed uno supplente e su designazione degli altri
azionisti dei rimanenti sindaci.
L'assemblea degli azionisti determinerà gli emolumenti ed i
gettoni di presenza da corrispondere ai sindaci effettivi.
Art. 28
(Esercizio sociale e bilancio)
L'esercizio sociale si chiude il 30 giugno di ogni
anno.
Entro trenta giorni dall'approvazione da parte dell'assemblea il
bilancio è presentato al Presidente della Giunta regionale, assieme
al verbale di approvazione ed alle relazioni del Consiglio di
Amministrazione e del collegio sindacale.
Gli utili netti dell'esercizio verranno ripartiti nel modo
seguente:
il cinque per cento alla riserva legale;
il venticinque per cento alla riserva straordinaria;
il residuo agli azionisti salvo di versa deliberazione
dell'assemblea.
Art. 29
(Disponibilità)
Salvo le altre ipotesi di incompatibilità previste dalla legge,
non possono ricoprire cariche nella FINAOSTA coloro che abbiano
liti pendenti con la medesima nonché partecipazioni in imprese
finanziate a qualsiasi titolo dalla FINAOSTA. La stessa
incompatibilità sussiste qualora dette condizioni si verifichino
nel coniuge, nei parenti o negli affini entro il terzo grado; non
possono parimenti ricoprire le anzidette cariche coloro che abbiano
rapporto di coniugio, di parentela o di affinità entro lo stesso
grado, con i dipendenti o con i prestatori d'opera a qualsiasi
titolo stabilmente retribuiti dalla stessa.
Lo stato di incompatibilità è rilevato dal Consiglio di
Amministrazione, al quale compete di indicare le modalità ed i
termini per la sua rimozione.
L'ulteriore permanenza dello stato di incompatibilità determina
la scadenza della carica.
PRESIDENTE:
Do lettura dell'emendamento presentato dal
gruppo P.C.I. riguardante l'articolo testé letto.
Em. n. 7 Art. 29 - primo comma
Dopo le parole "carica nella FINAO-STA" aggiungere "i
Consiglieri della Regione Valle d'Aosta."
PRESIDENTE:
La parola al Consigliere Mafrica; ne ha
facoltà.
MAFRICA - (PCI):
Poiché il Presidente della Giunta,
giustamente, aveva detto che la legge è più ampia dello statuto,
questo, ovviamente, può essere più restrittivo; quindi, riteniamo
che questo emendamento sull'incompatibilità dei Consiglieri possa
essere introdotto nello Statuto.
PRESIDENTE:
Se nessuno chiede la parola, metto in
approvazione l'emendamento presentato dal gruppo P.C.I.
ESITO DELLA VOTAZIONE
Presenti: 32; votanti: 31; astenuto: 1 (Pedrini); favorevoli: 9;
contrari: 22
Il Consiglio non approva.
PRESIDENTE:
Continuiamo con la lettura degli ultimi
quattro articoli dell'allegato.
Art. 30
(Incompatibilità per il personale)
Le disposizioni contenute nel precedente articolo si applicano
anche al direttore generale ed ai funzionari ed impiegati della
FINAOSTA ai quali, inoltre, è inibito l'esercizio di qualunque
professione o commercio o industria. Essi non possono neanche
ricoprire cariche di amministratori, di sindaci o di liquidatori di
società od enti di qualsiasi natura, se non designati dal Consiglio
di Amministrazione o comunque espressamente autorizzati.
Gli emolumenti da corrispondere al personale della FINAOSTA
dalle società e dagli enti presso i quali gli stessi ricoprono le
cariche anzidette sono direttamente versati alla FINAOSTA.
Non possono essere assunti come dipendenti della FINAOSTA
coloro i quali abbiano rapporto di coniugio ovvero di parentela o
affinità, entro il terzo grado compreso, con gli amministratori o i
sindaci.
Art. 31
(Divieto di incarichi)
Non possono essere affidati incarichi di consulenza di
qualunque genere a persone nei confronti delle quali sussista
alcuna delle cause di incompatibilità previste dai primi due commi
dell'articolo 29.
Art. 32
(Scioglimento e liquidazione)
Addivenendosi in qualsiasi tempo e per qualsiasi causa allo
scioglimento della FINAOSTA, l'assemblea determina le modalità
della liquidazione e nomina uno o più liquidatori, fissandone i
poteri.
Art. 33
(Norma di rinvio)
Per tutto quanto non è disposto nel presente statuto, si
applicano le disposizioni di legge che disciplinano la
materia.
PRESIDENTE:
Metto in approvazione l'allegato Statuto, di
cui ho letto gli articoli adesso.
ESITO DELLA VOTAZIONE
Presenti e votanti: 32; favorevoli: 23; contrari: 9
Il Consiglio approva.
PRESIDENTE:
Siamo giunti alla votazione finale.
La parola al Consigliere Pedrini per dichiarazione di voto; ne
ha facoltà.
PEDRINI - (Ind. - PLI):
Sarà una dichiarazione di voto
brevissima come il mio intervento di questa mattina.
Mi dispiace che non ci sia stato un chiarimento per quella che
era stata la vecchia presentazione su questa finanziaria. Mi auguro
(l'Assessore me lo ha detto) che nel suo complesso ci sia la
possibilità di trovare questa soluzione, perché è stato fatto ad
arte.
Ne prendo atto e dichiaro il mio voto favorevole a questa legge,
a nome del partito liberale.
PRESIDENTE:
Per dichiarazione di voto, la parola al
Consigliere Mafrica; ne ha facoltà.
MAFRICA - (PCI):
Questa mattina noi abbiamo svolto, in
occasione della discussione generale, un discorso argomentato che è
entrato nel merito delle caratteristiche della finanziaria. Abbiamo
già rilevato, come oggi non fosse in discussione se procedere o
meno con l'utilizzazione di questo strumento o fosse in
discussione, invece, la natura di questo strumento.
Attraverso le nostre osservazioni, abbiamo cercato di proporre
una struttura che avesse il carattere di finanziaria di sviluppo.
Si tratta di una struttura che ha caratteristiche diverse rispetto
a quella che viene definitivamente prospettata da questa legge.
Pensiamo che le nostre osservazioni, non preconcette, avessero
comunque una loro validità, perciò riteniamo di non poter approvare
questo tipo di finanziaria che, a nostro giudizio, nasce con
modalità che le fanno correre dei rischi nella sua attività.
Esprimo quindi il voto contrario del nostro gruppo, anche perché
dobbiamo dire che in queste ultime fasi della votazione, la
maggioranza ha dimostrato di essere molto ferma sulle proprie
postazioni, anche su questioni che potevano essere non relative
alla struttura della finanziaria stessa.
La questione della nomina dei Consiglieri di Amministrazione,
per esempio, poteva essere vista in modo differente, così come la
questione dell'incompatibilità.
Pur esprimendo un giudizio negativo su questa struttura,
resteremo e presteremo tutta l'attenzione all'attività che questa
struttura opererà nei prossimi mesi.
Pensiamo che sarebbe positivo, per noi, se i nostri timori di un
uso prevalentemente di salvataggio di questa finanziaria venissero
smentiti.
Noi continuiamo ad avere questi timori e pensiamo che in realtà
molte aperture contenute nella legge, non verranno utilizzate e
che, invece, i fatti contingenti spingeranno ad utilizzarne gli
aspetti puramente di salvataggio.
Comunque, cercheremo di dare il nostro contributo sia per ciò
che riguarda la gestione del fondo speciale, da parte del Consiglio
regionale, e se sarà deciso dal Consiglio regionale, anche
attraverso una nostra partecipazione, non pregiudiziale, ma
operativa, all'interno del Consiglio di Amministrazione.
PRESIDENTE:
La parola al Consigliere Tamone per
dichiarazione di voto; ne ha facoltà.
TAMONE - (UV):
Questa mattina, nessuno del gruppo Union
Valdôtaine è intervenuto su questo argomento, fatto salvo il
Presidente del governo che, in questo caso, riteniamo facesse parte
non dell'Union, ma parlasse a titolo di "primo cittadino" del
governo regionale. Quindi, è evidente che noi, l'Union Valdôtaine,
che ci eravamo sempre espressi con dei feroci dubbi su questo
strumento, oggi andremo a votarlo e vorremmo anche dire brevemente
il perché.
Innanzi tutto perché riteniamo che i tempi siano molto cambiati,
in quanto una finanziaria nel 1970, a nostro avviso, era una cosa e
la finanziaria di oggi è un'altra.
A parte il fatto che siamo in maggioranza ed eravamo allora in
minoranza ... ma, forse, allora eravamo addirittura in maggioranza,
perché dal primo momento dei D.P. nel 1970 eravamo lì che facevamo
un po' la corte, perché erano appena usciti dalla D.C.
Mi pare che in quel momento eravamo proprio vicini alla
maggioranza. Poi, sono successe delle cose che ci hanno fatto
pendere un po' dall'altra parte...
Ma, secondo me, anche se la mia memoria storica non è molto
feroce e molto forte, eravamo abbastanza vicini alla
maggioranza.
Comunque, al di là di questo, in quel momento credevamo ad un
certo tipo di realtà finanziaria.
I tassi di interesse che si spuntavano in quel momento erano del
sette, otto per cento. Oggi, per prendere i soldi in banca occorre
pagare il trenta per cento. Gli imprenditori di qualunque genere si
trovano a dover affrontare una realtà, oggi nel 1982, che è
sostanzialmente diversa da quella esistente nel 1970.
Questo è uno dei primi motivi per cui crediamo che uno strumento
di questo genere possa, oggi, essere messo in movimento, mentre
allora eravamo molto scettici.
Su questo argomento sono state dette molte cose; ho apprezzato
gli interventi fatti da tutti i Consiglieri di questa mattina e, in
particolar modo, quello del Consigliere Lanivi che sempre apprezzo
in ogni occasione. E' stato un intervento, il suo, molto lucido,
molto preciso, che ha toccato cose che avrei voluto dire io, ma
che, sicuramente, non avrei detto bene come lui.
Un altro motivo è rappresentato dal fatto che abbiamo visto come
certi strumenti che erano a disposizione, quali i fondi di
rotazione, non abbiano dato risultati apprezzabili, stante la
rigidità del sistema bancario italiano, per cui i suoi
appartenenti, secondo noi, non sono dei banchieri, ma semplici
funzionari. Il banchiere noi lo vedremmo con altre funzioni, così
come in altri paesi del mondo occidentale, mentre il sistema
bancario italiano ha certe regole rigide, magari anche buone, per
cui può succedere che il Vicedirettore della Banca d'Italia, pur
non avendo commesso reato - come poi è risultato - si trovi in
galera.
Quindi, stante la rigidità del sistema bancario, crediamo che
questo sia un altro dei motivi che ci hanno fatto decidere. Abbiamo
visto che anche i fondi di rotazione, pur essendo uno strumento che
riteniamo ottimo e valido, hanno degli enormi limiti, indubbiamente
posti dal sistema bancario.
L'Union Valdôtaine si era già ricreduta per questi motivi e per
altri, contingenti, sui quali noi vorremmo intervenire in una
maniera un po' più chiara di quella che è stata fatta stamattina,
quando si è parlato di salvataggio.
Su questo bisogna intendersi chiaramente. Per noi questa è una
finanziaria che ha il chiaro scopo di intervenire e non di stare a
guardare; di intervenire anche in modo pesante se il caso lo
richiede. Io voglio dire una cosa che nessuno ha detto stamattina:
i 1.500 posti in meno alla COGNE, li vogliamo ricordare, oppure no?
Questa è una domanda che voglio fare, in questo momento, al
Consiglio, al di là del problema Fortuna West.
Il problema dei 1.500 posti alla COGNE ce lo poniamo o no?
Quando verrà quel momento che faremo? Saremo ancora qui con le
nostre leggi, più o meno legittime, perché la nostra competenza in
materia di industria rimane quella che è, stante lo statuto della
regione, o vorremo intervenire per recuperare quei 1.500 posti di
lavoro? Questo io chiedo ai gruppi più proletari di questo
Consiglio.
Martin mi suggerisce che siamo già arrivati a quel momento. Se
ci siamo veramente, allora c'è da spararsi un colpo in testa,
perché se non potremo intervenire in modo tempestivo, quei 1.500
posti dove andranno a finire?
Nonostante questo motivo drammatico che si presenterà molto
presto all'attenzione di questo Consiglio, l'Union Valdôtaine
ritiene che questo strumento sia più agile e dia maggiori
possibilità di intervento che non quello classico, adottato in
questi anni, votando i differenti interventi in questo
Consiglio.
Altre cose che ci hanno stupito sono quelle dei tempi corti.
De Grandis lo ha detto questa mattina ed io lo ripeto: ci fa
ridere che gente preparata a risolvere tutti i problemi
dell'universo italiano, quali sono i sindacati di cui io faccio
parte - e mi vanto di farne parte, non mi nascondo e non voglio
dire che i sindacati vanno eliminati - vengano a dirci che non
avevano un loro programma alternativo da darci subito.
Permettetemi di dire che l'Union Valdôtaine è rimasta per
questo, un po' stupita.
Sul sindacato poi, c'è un altro attimo di stupore, ma qui per le
proprie idee, idee dell'Union Valdôtaine, che non vuole,
evidentemente, che altri le condividano. Noi siamo per un sindacato
che partecipi e qui, in questa proposta di legge, c'era una
possibilità per il sindacato di partecipare.
Non si è voluta prendere neanche questa occasione.
So che il mio sindacato è stato l'unico che si è opposto a
questo fatto, mentre gli altri tre hanno detto di togliersi.
Secondo noi, è stato un errore del sindacato che ha perso
l'occasione. Lo diciamo a chiare lettere in questa sede.
Ci stupiamo, inoltre, perché ieri nella Commissione Affari
Generali, si è sentito dire che loro vogliono essere sentiti. Ma
più sentiti che fare parte del Consiglio di Amministrazione, cosa
vogliono? Non lo so!
Veramente, queste sono delle incoerenze, delle contraddizioni
che vogliamo fare notare a questo Consiglio, con la massima
chiarezza e con la massima tranquillità.
Un'altra cosa che desidero dire -e mi rivolgo al Consigliere
Nunzio Carlassare, perché credo che quando si parla in questo
Consiglio bisogna essere estremamente chiari e corretti, nel senso
di dire cose sempre attinenti alla realtà e cioè che stamattina mi
sono stupito nel sentire parlare di due cose. Una l'ha detta
Mafrica, ed è quella meno grave, quando faceva i confronti con gli
Istituti IRI e cose del genere; ma quella della camorra mi ha fatto
stare veramente sotto zero!
Pensavo che una cosa del genere in questo momento non si potesse
dire. Fare risalire l'invenzione della camorra all'ultimo terremoto
del 1980, mi pare che sia un po' troppo.
Adesso leggo perché dico questo:
"Estirpare la camorra". Questo imperativo poneva per Napoli lo
storico Pasquale Villari, nella sue "lettere meridionali". Era il
lontano anno di grazia 1875.
Pensate, già allora si sapeva che l'organizzazione più perfetta
della camorra si trovava nelle carceri, dove il camorrista
regna.
Aggiungeva Villari: "Per riuscire ad estirparla bisogna prima
studiarla e conoscerla bene."
Credo che il valore storico di questo signore sia indiscusso e
credo che in quel momento dicesse delle cose abbastanza chiare.
Sono passati 107 anni da quando fece queste dichiarazioni e,
probabilmente, per un fenomeno che non era nato in tre minuti.
Quindi, venire oggi a dire che la camorra è sorta in seguito al
terremoto del 1980 in Campania, ci pare leggermente sballato e
fuori dai termini di un onesto confronto.
Poi, voler portare questo argomento nei termini di un discorso
ed, in particolare, in quello della finanziaria, ci pare un po'
scorretto.
Voglio dire, quindi, che noi votiamo a favore di questo
strumento che viene proposto, anche se pensiamo che non sarà uno
strumento miracoloso.
Pensiamo che insieme agli altri strumenti, che già esistono, si
possa dare un colpo di mano all'imprenditoria locale, in tutti i
settori, per poter risolvere i gravi problemi e, soprattutto,
quelli che si porranno fra pochi giorni o che si stanno ponendo con
la perdita dei 1.500 posti di lavoro alla COGNE di Aosta.
PRESIDENTE:
La parola al Consigliere Carlassare per
dichiarazione di voto; ne ha facoltà.
CARLASSARE - (Dem. Prol. - Nuova Sin. ):
Sgombriamo
subito il campo dagli equivoci della camorra. Io non ho detto che
la camorra è nata ieri con il terremoto e non ho detto che la
camorra prende piedi in Valle d'Aosta. Semplicemente, ho citato
quelle che sono le fonti giornalistiche che affermano che il
fenomeno camorristico nel napoletano si è rinvigorito,
pesantemente, e causa di questo è l'utilizzo che si prevede di fare
dei 1.500 miliardi stanziati dallo Stato per la ricostruzione delle
case e delle cose distrutte dal terremoto.
Io ho detto solo questo. Io non ho detto né che è nata né che
esiste in Valle d'Aosta.
Ho anche detto che il fenomeno camorristico, così come si
presenta in quella situazione, se dal punto di
vi
sta
dell'evidenza si manifesta con sparatorie fatte dai "pistoleros",
ha, d'altra parte, una radice molto più profonda e lo sappiamo
leggendo un pochino più attentamente, qualsiasi giornale.
In effetti, la componente più importante dal punto di vista
sociale è proprio come si somma una serie di interessi politici ed
economici che porta a far sì che certi gruppi di potere si creino
ed abbiano possibilità di imporsi sulla società attraverso una
inter-connessione tra il potere politico, economico e, in quel
caso, anche con diramazioni all'interno della malavita.
Ho fatto questo intervento proprio per evitare che nella
situazione valdostana, dove la popolazione è abbastanza ridotta di
numero e dove abbiamo la possibilità di gestire, fortunatamente, un
ricco bilancio regionale, (questo lo possiamo dire) e
contemporaneamente vediamo che si viene a formare uno strumento
economico che può diventare uno strumento che muove, non i quaranta
miliardi previsti dal bilancio triennale, ma può muovere centinaia
e centinaia di miliardi attraverso tutta una serie di operazioni
che vengono rese possibili da questi quaranta miliardi di
stanziamento pubblico, venissero a crearsi delle interconnessioni
tra un potere politico, che dovrebbe gestire e gestisce la cosa
pubblica, ed un potere notevole, di carattere finanziario,
economico e imprenditoriale che si può sviluppare e prevedibilmente
si svilupperà con un utilizzo di questa finanziaria.
Io evidenzio questo dato di fatto e ritengo che, nonostante le
dichiarazioni di principio che non si siano volute stabilire e
fissare con precisione queste incompatibilità, questo pericolo
sussista pesantemente.
Per quanto riguarda il discorso della COGNE e che siamo già
adesso nel periodo dei 1.500 posti di lavoro in meno, (io vado
anche più in là) ci troviamo forse anche di fronte alla possibilità
che i 1.500 posti divengano anche qualcuno in più. Il problema
esiste sicuramente e va affrontato subito. Si tratta solo di
affrontarlo in un modo molto corretto, in una precisa definizione
di ruoli e con alcune idee ben precise nella testa.
Qui, vorrei ritornare ad un altro discorso che mi pare non si
sia voluto cogliere da parte della Giunta e cioè la definizione di
piccole e medie imprese. Perché? Perché a questo punto noi ci
troviamo di fronte ad una situazione per cui la SADEA è una piccola
media impresa; ci troviamo di fronte ad una situazione dove la
direzione della Nuova SIAS potrebbe decidere di creare una serie di
società satelliti, creando tutti i presupposti per poter
utilizzare, forse giustamente, interventi. Giustamente, può anche
andare bene, però questa deve essere una scelta politica che deve
essere fatta dal Consiglio e non può essere demandata ad un
Consiglio di Amministrazione che fa delle scelte, che dovrebbe
operare delle scelte economiche e finanziarie nell'ambito di quelle
che sono le scelte politiche che vengono delineate da questo
Consiglio.
Secondo me, questi sono due punti estremamente qualificanti dal
punto di vista politico che sono stati volutamente non dimenticati,
ma per scelta politica ben precisa, non inseriti e non chiariti
sino in fondo, all'interno di questa legge.
Vorrei aggiungere un altro elemento che può essere considerato
un modo non corretto di affrontare la problematica ed il confronto
politico.
All'inizio della discussione, sia nell'intervento dell'Assessore
Ramera che in quello del Presidente Andrione, è stato detto molto
chiaramente ed esplicitamente che: noi qui non accogliamo una
virgola degli emendamenti che vengono presentati ed argomentati
dalla minoranza. Se è giusto e corretto che la maggioranza, che il
governo regionale, debba stabilire e stabilisca le proprie linee di
comportamento, le direttive politiche, la caratterizzazione
politica di determinate leggi, un minimo di correttezza sul piano
democratico, dovrebbe far sì che, almeno per quanto riguarda quegli
aspetti che non inficiano dal punto di vista politico queste leggi,
se vengono dei suggerimenti, delle osservazioni da parte
dell'opposizione, che possono essere considerate corrette, vengano
accettate; altrimenti si rende assolutamente inutile tutta la
discussione per punti e per capitoli, ma sarebbe sufficiente fare
una discussione politica generale per poi passare alla votazione
finale.
Non ha alcun senso fare la votazione per articoli di legge,
quando all'inizio della discussione i più rappresentativi esponenti
della maggioranza dicono "no, non bisogna accettare assolutamente
niente, non perdiamo tempo, votiamo subito la legge nel suo
complesso e non stiamo qui a rimenarcela."
Vorrei sottolineare ancora una certa contraddizione: mi
riferisco in particolare al Consigliere Fosson. Altri hanno
sostenuto (Lustrissy ed altri) che sul piano dell'incompatibilità è
necessario avere un codice morale di comportamento per cui queste
incompatibilità siano sentite individualmente dalle persone che
rivestono queste cariche. Ma il Consigliere Fosson, che aveva
dichiarato esplicitamente di essere d'accordo, per quanto riguarda
le incompatibilità, si è ben guardato dal votare a favore di queste
incompatibilità da fissare per legge.
Questa mi pare una contraddizione che si può ben spiegare,
almeno per quanto mi concerne, come dedizione alle linee politiche
portate avanti dallo schieramento politico di appartenenza, per cui
al mattino si dicono certe cose e al pomeriggio se ne votano
altre.
PRESIDENTE:
La parola al Consigliere Fosson per
dichiarazione di voto; ne ha facoltà.
FOSSON - (DC):
Per dichiarazione di voto che mi pare
scontata è favorevole da parte del nostro gruppo.
Per precisare, ero e sono d'accordo sull'incompatibilità di
fatto.
PRESIDENTE:
La parola al Consigliere Berti per
dichiarazione di voto; ne ha facoltà.
BERTI - (Artigiani e Commercianti):
Per annunciare il
voto favorevole all'approvazione del disegno di legge in
oggetto.
Do atto al Presidente della I Commissione di avere ascoltato,
molto democraticamente, le varie organizzazioni sindacali e
soprattutto le forze economiche e sociali che poi sono quelle che
agiscono perché si raggiunga quello spirito e quell'obiettivo
finale della legge che è quello di dare maggior respiro alle
aziende che operano qui in Valle, soprattutto alle piccole, medie
aziende, artigiani, albergatori, piccole industrie,
commercianti.
Il Consigliere Tamone, invece, ha cominciato subito a parlare
dei 1.500 posti di lavoro della Cogne. Non vorrei che si
cominciasse subito a svuotare i contenuti di questi legge,
utilizzando subito tutta le forza per i 1.500 posti. Non vorrei che
si giungesse a tirare avanti il solito carrozzone che non ha alcun
aspetto socio-economico finalizzato.
Comunque, seguiremo da vicino tutto l'iter. Penso che nel
Consiglio di Amministrazione ci siano delle persone competenti ed
amministratori esperti, anziché tecnici imprenditoriali, ai quali
do fiducia sulla loro amministrazione.
PRESIDENTE:
La parola al Consigliere Minuzzo per
dichiarazione di voto; ne ha facoltà.
MINUZZO - (PSDI):
Il collega Berti mi ha spiazzato un
po', perché avevo chiesto di parlare prima di lui, comunque vorrei
allacciarmi alle dichiarazioni fatte dall'Assessore Ramera questa
mattina.
Non mi sembra assolutamente il caso di andare ad aprire un
dibattito politico sulla collocazione social-democratica
all'interno del Consiglio regionale della Valle d'Aosta e del
Comune di Aosta, perché queste cose le ho dette recentemente in
occasione del voto di bilancio.
Mi rendo conto che, probabilmente, l'Assessore oggi avrebbe
potuto essere in un posto migliore piuttosto che essere qui, in
Consiglio regionale, a dibattere sulla finanziaria.
Abbiamo detto chiaramente perché in Consiglio comunale siamo al
Governo; eravamo in maggioranza alla regione, siamo passati
all'opposizione. Non abbiamo fatto, viceversa, come avrebbe potuto
essere più facile per delle questioni di potere. Sono scelte
politiche ben precise che il mio partito ha fatto, per cui questa
situazione chiamata anomala dall'Assessore Ramera, penso non lo sia
assolutamente se vista in un contesto politico un po' più
articolato che non in una semplice posizione di potere.
Per quanto riguarda la polemica messa in atto, se pur sottile,
sulla differenze fra quello che fa ed opera il partito
socialdemocratico in Valle di Aosta e, in modo particolare, per la
finanziaria, e quello che ha fatto l'Assessore regionale del
Friuli, regione dalla quale il nostro Assessore e la nostra Giunta
hanno scopiazzato perché era il meglio che poteva offrire la
piazza, per riferirmi alla finanziaria chiamata FRIULIA, dico che
la realtà di quella regione è totalmente diversa dalla nostra. L'ha
richiamato nel suo intervento anche il collega Lanivi, dicendo che
c'è una selva di leggi, leggine, interventi, contributi che questa
finanziaria va ad intricare ancora di più.
Nella nostra regione, diversamente da quanto succede in altre
regioni, non ci sono leggi che vanno incontro ad esigenze
particolari, non ci sono dei piani regionali di sviluppo. In Friuli
ci sono delle leggi che regolamentano l'attività promozionale, ad
esempio per le manifestazioni fieristiche; ci sono degli interventi
particolari che favoriscono l'associazionismo; ci sono degli
interventi regionali già articolati e già codificati con delle
leggi regionali per il riequilibrio territoriale del sistema
industriale e per orientare le localizzazioni delle imprese
industriali, artigianali, commerciali e turistiche.
Quindi vediamo che la realtà politica e, nello stesso tempo,
legislativa di quella regione è sostanzialmente diversa dalla
nostra, per cui l'Assessore Ramera non può porre sullo stesso piano
la regione Valle d'Aosta ed il Friuli per quanto concerne il
problema della finanziaria.
Se io ho una macchina, una cinquecento e posso metterci dentro
solo della super, mentre l'Assessore Ramera ci mette dentro solo
della normale, o viceversa, visto che ritengo più facile che possa
essere l'Assessore Ramera a mettere della super dentro la macchina,
credo che la velocità non sarà la stessa, in quanto la resa è
diversa.
Lo stesso succede per la finanziaria.
Per la dichiarazione di voto, come partito di opposizione,
sentite le organizzazioni di categoria, sentito il collega Berti,
il quale ha detto che la Commissione ha accettato l'emendamento,
sebbene non abbia capito bene quale, ma poi, comunque, ha votato
contro un emendamento proposto da me e che andava incontro ad una
parametrazione degli interventi per evitare le preoccupazioni
insorte giustamente nel Consigliere Berti dopo l'intervento del
Consigliere Tamone, trovo effettivamente strano che il Consigliere
Berti, rappresentante degli artigiani e dei commercianti, dica che
questa legge va bene, quando non tiene assolutamente conto di
queste categorie. Infatti, leggendo bene questa legge non possiamo
andare ad individuare la volontà di intervenire in questi settori,
ripeto, come Consigliere di opposizione e come partito
all'opposizione, noi dovremmo votare a favore di questa legge per
due motivi.
Uno perché le organizzazioni sindacali hanno espresso parere
favorevole e l'altro perché, a nostro avviso, questa finanziaria la
potremmo benissimo identificare come un cavallo di Troia che,
entrato all'interno della Giunta regionale, opererà in modo da
farla scoppiare.
A nostro avviso, la volontà precisa, non discutibile, di non
accettare gli emendamenti relativi all'incompatità che
l'opposizione aveva proposto, rivela un disegno politico. Gli
emendamenti concernenti l'incompatibilità non sono stati accettati
in quanto, forse, andavano a rompere certi equilibri che molto
faticosamente si erano creati.
Ritengo che la maggioranza avrebbe potuto benissimo accettare
questi emendamenti, se non avesse avuto interesse di parte. Per la
seconda volta, in questo Consiglio regionale, assistiamo ad
un'operazione, come si suol dire, "promuovilo per sollevarlo".
Già un anno e mezzo fa abbiamo visto creata, in questo Consiglio
regionale, un'analoga operazione.
Oggi ci troviamo di fronte ad una nuova operazione, dello stesso
tipo, la quale, certamente, non sarà di alcuna utilità per gli
imprenditori valdostani perché questa finanziaria, così come è
stata articolata possiede un potere tale da poter agire come vuole
e indiscriminatamente, il che, sinceramente, ci preoccupa.
Per contro, riteniamo che questa finanziaria possa essere
perfettibile e migliorata in qualche modo, sebbene la maggioranza
regionale non abbia voluto accettare alcun emendamento da parte
dell'opposizione.
Le organizzazioni di categoria, gli industriali, gli stessi
artigiani, gli albergatori, i commercianti hanno dato parere
favorevole alla creazione di questa finanziaria; ritengo che si
debba tenere conto di questi pareri e, pertanto, non possiamo
votare contro solo perché, secondo noi, non può realizzare
pienamente gli obiettivi per i quali è stata istituita.
Riteniamo, comunque, che con un attento controllo sull'operato
essa possa essere perfettibile.
Diciamo che noi, su questo disegno di legge, ci asterremo.
Non voglio innescare una polemica col collega Lustrissy, ma i
nostri emendamenti avevano un fondamento filosofico, se mi si
consente il termine, e cioè un fondamento basato su quello che era
l'intendimento della finanziaria regionale.
Questo per una parte di certi emendamenti. Per altri
emendamenti, chiaramente, ancora una volta, si è voluto dimostrare
che con la legge dei numeri la maggioranza fa quello che vuole.
Giustamente, si può dire che ognuno gioca il suo ruolo, però, mi
pare, che questo non sia negli intenti dell'Assessore Ramera il
quale dice che è necessario un confronto franco, leale e sincero
per un giusto e proficuo utilizzo delle risorse del riparto
fiscale.
PRESIDENTE:
La parola al Consigliere Lanivi per
dichiarazione di voto; ne ha facoltà.
LANIVI - (DP):
Il gruppo dei democratici popolari
sostiene questa proposta e quindi voterà a favore.
Volevo fare solo alcune considerazioni sulle cose che sono state
dette in quest'ultima tornata, prima della votazione finale.
E' indubbio che la maggioranza si è assunta una grossa
responsabilità varando questa legge, responsabilità che con
compattezza e con forza intende portare avanti. Direi una
responsabilità piena di impegno per il futuro perché, come lo sono
stati i fondi di rotazione circa nove anni fa, così la finanziaria
viene a rappresentare un punto fermo. Che sia uno strumento
perfettibile e che debba essere sottoposto a controlli e verifiche
lo abbiamo già detto, però lo strumento c'è e viene posto in
esame.
E' una pietra miliare sulla strada che, sia pur lentamente,
tende a precisare meglio la figura dell'operatore regionale. Non
dobbiamo dimenticare che la regione ha iniziato elargendo alcuni
contributi a fondo perduto; in seguito, col passare del tempo ha
affinato i propri strumenti.
Vorrei sottolineare, a questo proposito, che, anni fa, i fondi
di rotazione sono stati preferiti ad interventi ed a strumenti sul
tipo della finanziaria perché si presentavano meno sofisticati e
meno complessi nella loro gestione che non la finanziaria.
Ora, siamo giunti al momento in cui è preferibile che agisca uno
strumento come la finanziaria piuttosto che sia l'Amministrazione
regionale ad agire in prima persona operando propri interventi.
Secondo me, oggi, un problema importante da tenere molto
attentamente sotto controllo è quello relativo alla proliferazione
di quelle iniziative che tendano o comportino espansioni degli
apparati burocratici pubblici.
Quindi, un'Amministrazione regionale che intende utilizzare
degli strumenti che non hanno queste conseguenze e, nello stesso
tempo, le consentano un'azione efficace e rapida nel settore
economico, è da sostenere. Lo strumento sarà perfettibile, però una
scelta è fatta e rappresenta un punto fermo per il futuro della
nostra regione.
Il problema centrale rimane quello dei controlli e delle
verifiche, non tanto ed esclusivamente rivolte alla finanziaria, ma
sull'insieme dell'azione regionale. Quindi, per quanto riguarda il
settore economico, ci troviamo oggi di fronte ai fondi di rotazione
che hanno però una loro precisa funzione, magari da riprecisare, ma
che non vanno confusi con la finanziaria; e, a loro volta, non
vanno sottovalutate, per il loro interesse nell'economia regionale,
quelle altre leggi di intervento, anche più spicciole e più
settoriali, comunque più ridotte come dimensioni.
Si tratta di riordinarle in un quadro unico.
In merito a quanto detto da Tamone, non credo che egli avesse
detto che anche i denari della finanziaria debbano servire a
coprire gli eventuali passivi della COGNE, ma ritengo che le sue
parole tendessero a sottolineare una situazione che ci sta davanti,
e cioè di eventuali mancate espansioni della COGNE, o più
realisticamente, di prevedibili riduzioni o mantenimento in forme
assistenziali di certi livelli occupazionali, situazione che crea
all'Amministrazione regionale il problema di consentire la
formazione di una realtà industriale più articolata e più
rispondente alle esigenze della popolazione valdostana.
Valuterei in modo diverso l'atteggiamento del sindacato.
I sindacati hanno fatto bene a starsene fuori (e non solo i
sindacati) perché è errata l'idea che tutti debbano confluire nella
classica stanza dei bottoni, pensando che il potere sia tutto
lì.
In una comunità, per fortuna, il potere è diversificato, è molto
articolato. Non è vero che esso è tutto concentrato in una stanza e
non è neanche vero che le forze sociali possono trovare un loro
ruolo solo penetrando dentro questa specie di santuario. Molte
volte queste forze (è stata esperienza anche di alcune forze
politiche), una volta penetrate, hanno scoperto che c'erano i
bottoni, ma schiacciandoli non si riusciva ad accendere neppure una
lampadina. Quindi, anche la posizione assunta dai sindacati,
secondo me, va nel senso positivo. Facciano il loro mestiere, che è
quello di rappresentare il mondo del lavoro che può essere
benissimo rappresentato ed ottenere risultati positivi senza avere
bisogno di una rappresentanza all'interno di un Consiglio di
Amministrazione.
Questo lo dico a cappello di un pericolo adombrato che, secondo
me, è più teorico che pratico. Per nostra fortuna, la comunità
cresce e quindi non so se oggi (lo pongo come interrogativo)
comanda di più la Regione che ha più soldi, oppure la popolazione
che fa valere le proprie ragioni con maggior forza.
Dico, cioè, che la comunità in sé e le forze sociali cittadine
organizzate hanno oggi più consapevolezza ed anche più forza per
esercitare il controllo politico e di altro tipo, rispetto ad un
potere che non va considerato con quelle caratteristiche negative
con cui si è tentato di analizzare il problema attuale.
In sostanza, quindi, la regione si è dotata di uno strumento che
richiederà nel futuro impegno e capacità.
Secondo noi, è una scelta attuale, opportuna, valida. Lo
strumento, di per sè, è perfettibile.
I democratici popolari danno il loro consenso a questa
iniziativa.
PRESIDENTE:
La parola al Consigliere De Grandis per
dichiarazione di voto;
ne ha facoltà.
DE GRANDIS - (PRI):
Dichiaro il voto favorevole del
partito repubblicano nella convinzione di avere di fronte un
progetto valido, capace di risolvere tutta una serie di problemi
che riguardano l'economia della Valle d'Aosta e che, così, come è
ben progettato, riuscirà anche a realizzare bene questo strumento
che oggi viene varato.
Prendo atto con piacere che il Consigliere Carlassare si è
rimangiato quella disinvolta relazione fatta stamattina, tra gli
effetti della finanziaria e la camorra napoletana.
CARLASSARE - (Dem. Prol. - Nuova Sin. ):
Non l'ho
rimangiata!
DE GRANDIS - (PRI):
Non l'ha rimangiata e, quindi, io
confermo la mia perplessità di fronte a certe affermazioni che sono
abbastanza gravi.
Perché mettere in moto delle possibilità economiche, stimolarle,
coordinarle deve significare favorire o dare del terreno fertile
perché si instaurino situazioni tipo quella della camorra
napoletana?
Se questo non è un modo estremamente disinvolto per interpretare
le cose, io avrei da usare termini che sono molto più pesanti. Mi
spiace di non poter rispondere al Consigliere Pedrini, ma vorrei
solo dire che non è colpa mia se lui è assente. Io sono
presente.
PRESIDENTE:
Abbiamo finito con le dichiarazioni di
voto.
Il Consiglio è chiamato ad esprimersi sul complesso della legge
con votazione segreta.
VOTAZIONE SEGRETA
ESITO DELLA VOTAZIONE
Presenti: 31; votanti: 30; astenuto: 1 (Minuzzo); favorevoli:
21; contrari: 9.
Il Consiglio approva.
