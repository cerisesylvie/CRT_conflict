Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 729 del 16 dicembre 1982 - Resoconto
OGGETTO N. 729/VII - DISCUSSIONE GENERALE SUGLI INTERVENTI A
SOSTEGNO DELL'ILSSA-VIOLA - RINVIO ESAME DELLA PROPOSTA DI LEGGE N.
459.
PRESIDENTE:
Come da decisioni adottate questa mattina,
riprendiamo i lavori con l'esame degli oggetti 1-2-3 iscritti
d'urgenza, facenti parte dell'ordine del giorno aggiuntivo.
Rimangono all'esame del Consiglio ancora le mozioni 44 e 41
dell'ordine del giorno del 15 dicembre.
La Presidenza propone di discutere subito gli argomenti iscritti
in via d'urgenza proprio per la loro importanza, e precisamente la
discussione abbinata sui punti 1 e 2, aventi per oggetto
rispettivamente: "Ammissione della ILSSA-VIOLA S.p.A. di
Pont-Saint-Martin ai finanziamenti di cui alla L.R. 28.6. 1982, n.
16 - Incarico fiduciario alla FINAOSTA S.p.A." e Modifiche alla
L.R. 28.6.1982, n. 16: "Costituzione della Società Finanziaria
Regionale per lo sviluppo economico della Regione Valle d'Aosta".
Preciso che ovviamente le dichiarazioni di voto saranno separate
ma, per facilitare l'esposizione dei diversi punti di vista, la
discussione unificata dei punti 1 e 2 sarebbe un elemento positivo.
Il Consiglio ha obiezioni?
Do lettura del testo della deliberalizione n. 6672 presentata
dalla Giunta regionale:
Oggetto n. 6672 in data 3 dicembre 1982:
Ammissione dell'ILSSA-VIOLA S.p.A. di Pont-Saint-Martin ai
finanziamenti di cui alla L.R. 28.6.1982, n. 16 - Incarico
fiduciario alla FINAOSTA S.p.A.
LA GIUNTA REGIONALE
...Omissis...
DELIBERA
di incaricare la Finanziaria Regionale Valle d'Aosta -
FINAOSTA S. p. A. di attuare il seguente intervento per ordine e
conto della Regione Valle d'Aosta sui fondi di cui all'art. 9 della
legge regionale 29.6.1982, n. 16, a favore dell'ILSSA-VIOLA S.p.A.
con sede in Pont-Saint-Martin:
- apertura ai credito di Lire 4 miliardi assistita da
fideiussione di pari importo da parte della S.p.A. SMI Gruppo
Orlando, di Firenze, al tasso del 13% con rientro a decorrere dal
1° aprile 1983 in 12 rate costanti.
PRESIDENTE:
E' aperta la discussione. Ha chiesto di
parlare il Presidente della Giunta. Ne ha facoltà.
ANDRIONE - (U.V.):
Tralascio di illustrare le ragioni che
ci hanno portato ad una deliberazione d'urgenza perché già stamani
mattina al momento dell'iscrizione abbiamo spiegato alcuni motivi
di questa decisione.
Ci siamo trovati di fronte ad una situazione che si è
improvvisamente aggravata nel settore industriale dello acciaio
come conseguenza della crisi mondiale che perdura, ma come fatto
specifico particolare della gravissima situazione che ha colpito lo
stabilimento di Bagnoli a Napoli, per il quale il Governo ha
rastrellato tutte le risorse disponibili in forza della famosa
legge 675, che prevede dei finanziamenti. L'ILSSA-VIOLA, come altre
aziende del settore, avrebbe avuto diritto a dei crediti agevolati,
che non hanno più potuto venire essendo questi già quasi tutti
utilizzati. La situazione delle vendite essendo estremamente
pesante, l'ILSSA-VIOLA avrebbe dovuto indebitarsi con le banche per
un'esposizione consistente (si parla di sei miliardi) per far
fronte agli impegni immediati nei confronti dei propri dipendenti e
fornitori, con uno sbilanciamento della propria economia tale da
pregiudicare qualsiasi possibilità futura, quindi da indicare come
sola soluzione la chiusura o - visto un certo tipo di andazzo
perché quella non è economia - la pubblicazione dell'industria in
quel vasto ed immenso calderone che si chiama Finsider.
La Giunta regionale si è trovata di fronte a questa situazione
particolarissima, ad una richiesta di un finanziamento cospicuo, ma
comunque sotto forma di prestito, rimborsabile nello arco di 14-15
mesi, e di fronte al fatto che la scelta poteva condizionare
l'avvenire di questa industria, lasciando per adesso impregiudicata
la questione se debba o meno la Regione Autonoma Valle d'Aosta
aiutare l'ILSSA-VIOLA per un programma di risanamento,
modernizzazione e ristrutturazione dello stabilimento stesso, che
verrà discussa in un secondo momento.
Lo strumento a nostra disposizione è la FINAOSTA e come ho
cercato di spiegare stamani, avevamo dei dubbi fondati circa la
compatibilità della legge e quella che era stata la volontà del
Consiglio al momento in cui avevamo votato la FINAOSTA. Allora
abbiamo presentato un ordine del giorno al Consiglio regionale per
sentire qual era l'orientamento ed in funzione della necessità di
avere il visto della Commissione di Coordinamento abbiamo studiato
quelle modeste - mi sia permesso dire - astuzie di natura giuridica
che ci avessero permesso di percorrere la strada più comoda in
questo settore.
Come credo di aver già detto in una precedente riunione, stiamo
facendo la banca. Non è - e quanto aveva accennato stamani il
Consigliere Mafrica è esatto - che la FINAOSTA abbia la funzione di
fare la banca. Quello che stiamo facendo è giustificato in primo
luogo dai tassi di interesse attualmente correnti che sono tali da
soffocare qualsiasi possibilità di avere dei prestiti bancari, in
quanto con il sistema del pagamento degli interessi e
dell'accreditamento praticamente trimestrale superiamo il 30% di
tasse effettive; in secondo luogo le banche, per concedere i
prestiti, chiedono delle garanzie reali, perché solo gli Enti
pubblici possono dare alle banche fideiussioni almeno quattro volte
superiori al valore dei beni che effettivamente vengono
ipotecati.
Di fronte ad una situazione di questa gravità, ad una crisi che
continua ad aggravarsi, abbiamo ritenuto che fosse nostro dovere
impedire che la situazione diventasse irreversibile, prima di
discutere quello che verrà dopo e cioè la ristrutturazione ed altre
cose di questo genere.
In tal senso dunque abbiamo proposto questa delibera d'urgenza
al Consiglio, con la quale oggi si prestano 4 miliardi
all'ILSSA-VIOLA, prima della scadenza di gennaio se ne presteranno
altri due, per un totale di sei miliardi di lire. I mesi di
gennaio, febbraio e marzo passeranno tranquilli: a partire dal mese
di aprile verranno restituiti questi sei miliardi e cinquecento
milioni in rate mensili per 12 mesi con gli interessi al tasso del
13%. A noi sembra che, fatto salvo quanto discuterà il Consiglio
regionale per quello che riguarda la possibilità della Regione di
intervenire anche in aziende superiori a quella che noi riteniamo
essere la media, e fatto salvo il caso specifico, se vorrà la
Regione favorire le verticalizzazioni - che siano dello INPS e
NUOVA SIAS, discuterà il Consiglio- sia dovere del Consiglio
regionale impedire il deterioramento di questo tipo di industria al
di là di un limite dopo il quale non si torna più indietro. Abbiamo
gli esempi sotto gli occhi, sappiamo che per non aver salvato certe
industrie quando dovevano essere salvate, una dopo l'altra, gli
stabilimenti di certi settori vengono semplicemente chiusi. La
nostra proposta è che oggi il Consiglio regionale voti la ratifica
di questa delibera, riservandosi, con l'opportuna ponderazione e
con l'oculatezza necessaria, sentendo magari in Commissione
l'intero Consiglio di Amministrazione della FINAOSTA, le scelte
future perché oggi queste scelte non sono così urgenti come lo
erano prima, quando ci siamo trovati in un momento difficile.
Possiamo anche dire che oggi ci rifiutiamo a che la FINAOSTA
continui e possa per il futuro avere questa caratteristica di
banca, però quando la situazione è veramente grave bisogna avere il
coraggio di correre ai ripari, quali che siano. Per noi o si tratta
di una scelta discriminante fra il volere o il non volere che certe
industrie rimangano in Valle.
PRESIDENTE:
Ha chiesto di parlare il Consigliere Mafrica,
che oltre ad intervenire sul primo punto, è relatore del secondo
punto, cioè la proposta di legge n. 459.
MAFRICA - (P.C.I.):
Il provvedimento che discutiamo oggi
è molto delicato, come ha già sottolineato il Presidente della
Giunta, ed è decisivo per il futuro industriale della Regione o
almeno per una sua gran parte. Abbiamo insistito stamani per
iscrivere anche il disegno di legge "Modifica della legge
istitutiva della Finanziaria" perché crediamo che il provvedimento
che andiamo a prendere possa costituire un precedente importante,
nel senso che una scelta fatta in un certo modo possa giocare un
ruolo positivo per il futuro; fatto invece in un altro modo
potrebbe avere effetti non positivi o del tutto negativi. Per
essere chiari, cerchiamo di distinguere quello che è un discorso di
procedure da quello che è un discorso di sostanza. Prima vorremmo
vedere un momento la questione delle procedure.
Quando si è istituita la Finanziaria, la legge ha previsto degli
scopi per essa a proposito dei quali al 2° comma dell'art. 2 si può
leggere: "le finalità vengono perseguite con forme di intervento
tendenti a favorire la nascita, lo sviluppo, l'ammodernamento, il
consolidamento economico e la mutua collaborazione di imprese di
medie e piccole dimensioni, con sede legale e prevalente attività
nel territorio regionale". Quindi il fine è d'intervenire per le
piccole e medie imprese. Poi si chiarisce cosa significa
"prevalente attività regionale": "ai fini della presente legge
l'attività di un'impresa si considera prevalentemente svolta nel
territorio regionale quando qui siano ubicate la direzione tecnica
e quella amministrativa" - e qui ci sarebbe un piccolo particolare
per l'ILSSA perché non mi risulta che la Direzione amministrativa
sia in Valle d'Aosta ma a Milano - " e siano localizzati per intero
o in parte predominante gli investimenti fissi e l'occupazione".
L'ultimo comma dice una cosa molto importante dal punto di vista
della procedura: "La società determina con deliberazione del
Consiglio di Amministrazione i parametri d'identificazione delle
piccole e medie imprese, nonché i limiti minimi e massimi dei
differenti tipi di intervento". Poiché l'art. 2 viene prima
dell'art. 5, questo articolo - le finalità generali della FINAOSTA
- si riferisce sia alla gestione ordinaria che a quella
speciale.
Allora se andiamo a vedere cosa ha fatto il Consiglio di
Amministrazione della FINAOSTA per ottemperare a quanto diceva la
legge, con delibera 11/82 la FINAOSTA per la gestione ordinaria ha
deliberato che "gli interventi in gestione ordinaria della FINAOSTA
possono essere rivolti alle imprese che da almeno sei mesi dalla
data della richiesta di finanziamento occupino da un minimo di 11
ad un massimo di 300 addetti". Quindi per la gestione ordinaria non
ci sono dubbi che per la FINAOSTA il limite è di 300. Per la
gestione speciale ci sono delle procedure stabilite dal Consiglio
di Amministrazione, trasmesse alla Giunta, che dicono alcune cose
significative. La delibera 12/82 della FINAOSTA dice che "una
gestione ottimale del fondo speciale deve essere governata con
criteri analoghi a quelli che ispirano gli interventi ordinari
della FINAOSTA, sia pure tenendo anche nel dovuto conto le finalità
sociali degli interventi straordinari". Quindi la FINAOSTA è un
primo punto preciso che anche la gestione speciale dovrebbe grosso
modo essere analoga a quella ordinaria. Si chiarisce meglio il
concetto sempre nella stessa delibera, al punto d) dove si dice
"dimensione dell'intervento": "sarà opportuno fissare un limite
orientativo per singolo intervento ed all'interno di esso
un'adeguata proporzione negli apporti fra denaro pubblico e
privato. Appare anche opportuno che gli interventi straordinari
della FINAOSTA siano rivolti ad aziende di dimensioni non
eccessivamente rilevanti; deve essere ad ogni modo osservato il
principio del carattere risolutivo dell'intervento, in quanto
soluzioni provvisorie e/o parziali senza ragionevoli prospettive
provocano rinvii e spesso aggravamento dei problemi". Da questo
deliberato del Consiglio di Amministrazione della FINAOSTA appare
chiara la intenzione di tenersi nell'ordine di grandezza stabilito
per la gestione ordinaria. Allora sosteniamo - ed è per questo che
abbiamo insistito stamani per iscrivere il disegno di legge che
permetta di intervenire in favore dell'ILSSA - che era necessario
prima di intervenire a favore dell'ILSSA, mettersi a posto dal
punto di vista formale rispetto a quanto stabilito dalla legge
istitutiva della Finanziaria e dalle deliberazioni del Consiglio di
Amministrazione della FINAOSTA. Che la nostra tesi non sia
peregrina, è anche dimostrato dall'ordine del giorno che abbiamo
votato il 2 dicembre, quando avevamo stabilito che la Giunta
regionale doveva presentare le modifiche che si rendessero
necessarie per permettere un intervento a favore dell'ILSSA-VIOLA.
L'ordine del giorno conteneva l'idea che per poter intervenire a
favore dell'ILSSA ci volesse una modifica di questa legge o
perlomeno dei deliberati del Consiglio di Amministrazione. In
questo senso andavano anche gli emendamenti-tipo che il Presidente
della Giunta ci aveva allora presentati, che parlavano di deroga e
dicevano che per situazioni particolari può essere fatta una deroga
rispetto alle dimensioni dell'impresa. Questa decisione del
Consiglio regionale del 2 dicembre scorso veniva modificata dalla
Giunta in data 3 dicembre. La Giunta con la propria delibera,
almeno con il primo comma, dava come un'interpretazione già oggi
possibile il fatto che nel termine media impresa fosse contenuta
anche la dimensione dell'ILSSA. Questa è una tesi che rispetto alla
giurisdizione nazionale può anche avere un suo significato, perché
probabilmente nel contesto italiano un'impresa con 900 addetti è
una media impresa, ma se andiamo a pensare a cosa intendeva questo
Consiglio quando si è istituita la Finanziaria, non era negli
intendimenti di nessuno riferirsi a questo ordine di grandezza.
Questa delibera che porta la data del 3 dicembre dovrebbe essere
stata fatta in realtà il 9 dicembre, giorno della sua
pubblicazione; comunque questo ha scarsa importanza. Quando ne
siamo venuti a conoscenza abbiamo scritto una lettera al Presidente
della Giunta chiedendo che venisse rispettato il mandato dato alla
Giunta dal Consiglio.
Quando il 13 dicembre la Giunta ha presentato un disegno di
legge, abbiamo pensato che si fosse tenuto conto della nostra
osservazione; ma poi in quel disegno di legge abbiamo scoperto una
nuova strada: invece di andare ad una deroga - quindi ad una
situazione eccezionale - si cercava di regolamentare in modo
diverso la dimensione delle imprese. Il disegno di legge presentato
dalla Giunta diceva che in Valle d'Aosta deve intendersi per "media
impresa" un'impresa che abbia fino a 900 dipendenti; questa è una
seconda tesi, rispetto alla precedente, sostenibile e discutibile
ma anche abbastanza pericolosa, perché fissare un limite numerico
significa togliersi delle possibilità di analisi rispetto a domande
che vi rientrino e siccome gli industriali sanno il fatto loro,
temiamo che qualcuno con aziende anche più grosse, scorporando,
crei nuove società in modo da poter rientrare nuovamente sotto il
limite fissato di 900 ed usufruire a pieno titolo e diritto dei
finanziamenti regionali.
Il 15 dicembre la Giunta ci ha fatto sapere che il proprio
disegno di legge poteva essere rinviato, non era più urgente in
quanto poi la Commissione di Coordinamento aveva tagliato la testa
al toro approvando la delibera. Abbiamo preferito presentare un
disegno di legge che riprende lo spirito originario di quegli
emendamenti-tipo che il Presidente della Giunta ci aveva fatto
vedere il 2 dicembre, in cui riprendiamo il concetto della deroga
previa deliberazione del Consiglio. Il nostro disegno di legge
dice: "per i casi normali valgono le norme stabilite dalla legge
istitutiva della Finanziaria; per i casi eccezionali, previa
deliberazione del Consiglio, si può fare qualcosa di diverso".
Abbiamo pensato che questa fosse una soluzione migliore perché ci
sembra che di fatto la delibera della Giunta rappresenti una deroga
vera e propria rispetto alle intenzioni del Consiglio, rispetto ai
normali interventi che fa la Regione. Se questa deroga esiste, il
fatto di condizionarla con una modifica della legge istitutiva
della Finanziaria fa sì che la deroga possa assumere un carattere
permanente e si rimanga nell'ambiguità e che non si sappia bene, se
casi analoghi si presenteranno, come procedere. Ecco perché
pensiamo che approvare quel modesto disegno di legge da noi
presentato, che metterebbe le cose a posto rispetto alla
Finanziaria, sia un contributo e non un qualcosa che scombini le
cose. E' un disegno di legge che riconosce una deroga che di fatto
si è ormai portata avanti e la condiziona alla deliberazione
preventiva del Consiglio regionale.
Comunque, siccome siamo convinti che le leggi devono servire
agli uomini e non viceversa, abbiamo voluto ricorrere a questa, che
è una interpretazione in cui noi crediamo di aver mantenuto,
rispetto alla votazione del 2 dicembre, una certa coerenza, mentre
non ci è ancora chiara la procedura della Giunta, che ci sembra si
sia un po' adattata ai fatti senza seguire un indirizzo preciso. Se
si ritiene opportuno mettersi a posto rispetto alla normativa, si
può votare il disegno di legge da noi presentato; se si ritiene
invece che per approfondire queste forme di deroga occorra ancora
tempo ovviamente si può rinviare questo disegno di legge e
discuterlo insieme a quello della Giunta, che è stato rinviato e
non ritirato. Quello che ci interessa però qui è la sostanza del
provvedimento che oggi la Giunta propone all'esame del Consiglio.
Su questo, proprio perché è un atto di una certa rilevanza,
vorremmo dire quello che pensiamo nel modo più serio.
La sostanza del provvedimento è che l'ILSSA chiede dei soldi
alla Regione minacciando dei licenziamenti. Stamani, si era parlato
di ricatto. Chiedere di essere ricevuti non mi sembra un gran
ricatto, ma venire qui alla Regione e dire: "Abbiamo la lettera di
licenziamento per 330 lavoratori, se voi non intervenite facciamo
partire queste lettere di licenziamento", questo a me sembra
onestamente un ricatto vero e proprio e non una schermaglia. La
ILSSA nella comunicazione che ha fatto in forma un po' enfatica,
dice: "Noi esistiamo dal 1931 e non abbiamo mai avuto aiuti
pubblici". Dopo aver fatto questa affermazione si presenta
all'Amministrazione regionale chiedendo un intervento volto a
risolvere una situazione difficile di liquidità. A sostegno della
sua richiesta presenta un piano che appare poco comprensibile, da
cui si capisce però in modo chiaro che l'ILSSA vuole ridurre di 165
il numero dei posti di lavoro esistenti; quindi l'ILSSA viene alla
Regione e chiede un finanziamento eccezionale di sei miliardi per
suoi problemi di liquidità e dice che se verrà aiutata, invece di
licenziarne 330 ridurrà solo di 165 i suoi occupati. L'ILSSA con
questo piano richiede allo Stato 35 miliardi: qui mi dispiace ma
non sono d'accordo con il Presidente della Giunta; le richieste di
finanziamenti - dalle date esistenti sui documenti - sono state
fatte allo Stato il 27 di settembre di quest'anno, quindi non so
come possano pretendere di ottenerli vista la situazione difficile
attuale. Per quello che ci risulta è abbastanza capzioso i
ragionamento che è stato fatto, cioè che i fondi non vengono
erogati perché sono andati tutti allo stabilimento di Bagnoli, il
quale aveva già goduto di finanziamenti. L'ILSSA seguendo la
politica che riteneva opportuna cioè della piena disponibilità
privata nelle divisioni, non ha mai chiesto niente, però oggi non
può lamentarsi se non riesce ad ottenere i soldi in due mesi.
Se andiamo ad esaminare questo piano che prevede 165 posti di
lavoro in meno, vediamo altre cose strane; per esempio che il piano
presenta di chiudere degli impianti che invece sono già stati
chiusi. Questa osservazione l'abbiamo sentita direttamente dal
Consiglio di fabbrica ed anche dalle Organizzazioni sindacali
regionali in un incontro che è avvenuto con le forze politiche: si
tratta di una questione poco chiara. Oltre a questo elemento molto
dubbio, nel piano viene preventivata una riduzione che non appare
giustificata rispetto al numero dei dipendenti che oggi sono nei
reparti da chiudere. Si parla inoltre di abbandonare il settore
della produzione di lamiere, una produzione che oscilla dalle 70
alle 80 mila tonnellate. Le notizie che compaiono in quei documenti
parlano di scarsità della domanda. Siccome anche in questo settore,
come in molti altri siamo importatori, non è molto chiaro come si
conciliano questi due fattori.
In realtà l'unica cosa vera a cui possiamo credere - e non tanto
a questo piano - è che l'ILSSA si trovi in difficoltà finanziarie;
infatti, esaminando i bilanci per il 1981 vediamo che in quest'anno
il suo fatturato è sceso rispetto a quello del 1980 di dieci
miliardi. Nel 1980 l'ILSSA aveva un fatturato di 91 miliardi, nel
1981 di 81 miliardi, ed in questo stesso anno ha avuto una perdita
di un miliardo 375 milioni. Gli oneri finanziari nel 1981, rispetto
ad una perdita di quello ammontare, erano di 9 miliardi e 465
milioni. Quindi se facciamo la compensazione fra gli oneri
finanziari e la perdita, vediamo che se non avessimo avuto questi
oneri, l'ILSSA sarebbe stata in attivo. Da dove vengono allora
questi oneri finanziari? Vengono da debiti per quasi 44 miliardi
che la ILSSA ha. Questa situazione di pesantezza finanziaria
dell'azienda sicuramente esiste e di questo possiamo discutere, ma
dobbiamo anche chiederci come mai l'azienda ha tutti questi
debiti.
Credo che si debba dire che l'ILSSA ha fatto gravi errori dal
punto di vista delle scelte tecniche per gli impianti destinati a
superare difficoltà che esistevano. Innanzitutto è stato installato
un nuovo laminatoio, che ancora non riesce a funzionare come si
deve; questo investimento, che è costato circa 30 miliardi, non ha
messo in grado l'azienda di superare una strozzatura produttiva.
Altri errori di questo tipo sono stati fatti: ci risulta che sia
stata acquisita una pulitrice, del costo di due miliardi, che poi
si è rivelata inadatta. Nel piano si parla di necessità di fare la
colata continua dopo aver già fatto questo laminatoio nuovo, mentre
probabilmente le cose sarebbero andate in modo diverso se fosse
stato fatto un unico piano di ristrutturazione, in cui, fin
dall'inizio, si fosse pensato alla colata continua. Un altro errore
ancora dell'ILSSA: qualche mese fa in questo Consiglio abbiamo
votato la concessione di una centrale elettrica ad un privato, che
poteva essere messa a disposizione dell'ILSSA. Ora l'azienda
costringe gli operai a lavorare nell'acciaieria il sabato e la
domenica su tre turni e solo di notte, perché così l'energia costa
meno. E' ovvio che queste turnazioni dal punto di vista umano sono
piuttosto pesanti. Non era possibile pensarci prima, in questo
caso, e parlarne anche con la Regione per ciò che riguarda la
possibilità d'intervenire nel problema energetico? E' sempre aperta
inoltre la questione del metanodotto, che può interessare dal punto
di vista del processo delle lavorazioni, per una migliore qualità
delle stesse. In conclusione, pensiamo che sia responsabilità
dell'ILSSA essersi messa in queste condizioni.
Volendo dare poi un giudizio che magari può apparire moralistico
non è che in questi anni si sia comportata molto bene verso i
lavoratori. Un anno e mezzo fa stavamo discutendo in questo
Consiglio della cassa integrazione per 200 lavoratori; in
quell'occasione è stato smantellato il Consiglio di fabbrica
precedente, che all'interno della azienda aveva condotto una
battaglia per difendere le condizioni di lavoro degli operai. Anche
il Consiglio di fabbrica attuale non viene lasciato operare: ai
delegati si creano difficoltà anche soltanto per fare delle
fotocopie o per passare da una parte all'altra. Quindi il giudizio
sulla diligenza dell'ILSSA, oltre quello che abbiamo detto prima
dal punto di vista tecnico, non è dal punto di vista sociale molto
positivo. Non ci stupiamo di questo comportamento perché è entrato
da alcuni anni nell'azienda un certo Signor Lucchini, che con
metodi tutti particolari è riuscito, producendo tondini di ferro,
ad avere nel 1981 un fatturato superiore a quello della NUOVA SIAS
i dati sono reperibili sul "Mondo" NUOVA SIAS, 126 miliardi, la
Lucchini Siderurgica invece 130 miliardi. Le condizioni di lavoro
di quell'azienda sarebbe opportuno andarle a chiedere ai
lavoratori; ma lasciamo da parte questo discorso ed arriviamo ala
sostanza. Perché l'ILSSA ci ha chiesto sei miliardi e cosa se ne
fa?
Sempre da questo bilancio, si vede che nel 1981 l'ILSSA ha speso
per salari ed oneri riflessi una cifra pari a 16 miliardi 719
milioni; aumentiamo pure del 16% questo importo ed arriviamo quasi
a 20 miliardi nel 1982. Il personale quindi costa all'azienda un
miliardo e mezzo al mese, non di più. Ci sono stati chiesti sei
miliardi, dicendo che servono per dicembre per la tredicesima: per
tutto il personale - tenete conto che nel 1981 erano mille, adesso
sono ottocento - sei miliardi rappresentano quattro mensilità di
costo del lavoro, non due. A cosa servono dunque gli altri tre
miliardi?
Questa è una domanda che facciamo al Presidente della
Giunta.
Secondo noi non si tratta solo dello aspetto più clamoroso che
può colpire la sensibilità della gente, ma il problema è che questo
prestito serve a coprire errori fatti dall'ILSSA; inoltre alla
Regione costa, perché se avessimo, come negli anni passati, venti o
trenta miliardi giacenti in cassa, si potrebbe affermare che
sarebbe cosa utile prestarli all'ILSSA al 13% senza alcun onere, e
l'ILSSA avrebbe il suo vantaggio perché invece di pagare il denaro
al 30%, lo pagherebbe al 13%. Con la situazione che abbiamo,
invece, diamo sei miliardi all'ILSSA facendoceli prestare dalle
banche al 22% come minimo e dandoli poi al 13%... Li abbiamo già
versati alla FINAOSTA? Comunque su questa operazione di tipo
finanziario abbiamo fatto una serie di domande perché sembra a noi
che il costo sia rilevante, i fini non siano chiari, quasi che ci
si chieda un finanziamento per poter ridurre il numero degli
operai.
Nelle premesse della delibera si parla della questione di
Bagnoli: abbiamo già detto a questo proposito che, secondo noi,
questa è in parte una scusa. Si parla anche di garanzie ottenute
dall'ILSSA riguardo la concessione di un finanziamento; noi non le
abbiamo ancora viste, e poiché l'Avvocato Andrione sa che "il
sentito dire" non è una forma molto convincente, visto anche il
comportamento generale della ILSSA, non abbiamo in effetti nessun
riscontro del fatto che abbia chiesto i fondi della legge n. 675.
Unico elemento certo è il piano del 27 settembre, dove si chiedono
i fondi della legge n. 46, che concede per ogni tonnellata prodotta
in meno di acciaio 100.000 lire, e per l'acciaio lavorato lire
150.000: diminuiscono quindi la quantità di acciaio prodotto e
chiedono in cambio 35 miliardi!
Per arrivare al concreto: diciamo che questa parte delle
premesse è disposta in modo troppo favorevole alla ILSSA, nel senso
che non abbiamo elementi per dimostrarle; ad ogni modo siamo
favorevoli a dare questo finanziamento all'ILSSA a condizione che
nella delibera si stabilisca che questa si impegni a presentare un
piano che preveda il mantenimento degli attuali livelli di
occupazione e la vigilanza della Regione sull'attuazione di questo
piano. Altrimenti creiamo il precedente di dare del denaro in
cambio di posti di lavoro tagliati ed in cambio di nessuna garanzia
per il futuro.
Spero di essere stato chiaro: non abbiamo voluto fare un
discorso demagogico ma fondato su cifre, dati e ragionamenti che
possono essere contestati, ma che hanno questo fine. Presenteremo
poi con il Gruppo di Nuova Sinistra gli emendamenti al Presidente
del Consiglio.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE - (U.V.):
Sia ben chiaro che si tratta di
intervento non per chiudere la discussione generale, ma per fare
alcune precisazioni di modestissimo valore, dato il numero delle
affermazioni fatte dal Consigliere Mafrica. Inizio dalle più
facili: problema energetico. La Ditta Cravetto aveva per 60 anni la
concessione di derivazione dell'acqua; il Consiglio regionale
poteva impedire alla Ditta di vendere, ma non che i 60 anni scadano
nel 1987. Quando tale concessione scadrà, sarà compito del
Consiglio regionale stabilire a chi concedere l'acqua.
Può anche darsi che l'ILSSA non avesse i soldi per comprare, ma
non è quello il problema; può darsi benissimo invece che l'ILSSA
voglia usare il metano, dico solo che il Consiglio regionale fino
alla scadenza della concessione non ha potere su quelle acque.
Punto secondo, sempre di quelli facili: noi siamo importatori di
lamiere, ma bisogna anche vedere quanto costano le lamiere
importate: siamo importatori anche di maiali, di mucche, di latte,
di formaggi e di cose di altro genere. E' un problema di mercato
poiché non è specificatamente possibile produrre lamiere a costi
che in Italia sono due volte quelli degli stessi prodotti
giapponesi, franco porto di Genova. Evidentemente chi è marginale,
chi non sa produrre a costi validi, viene messo fuori mercato e
chiude.
Per quanto riguarda la conduzione dell'ILSSA, non sono in grado
di giudicare se sono stati fatti gli errori, e se questi siano
imputabili a quel dato Consiglio di Amministrazione: a me sembra,
da come va la siderurgia in Italia, che se errori ci furono, non
furono unicamente dell'ILSSA, perché la TEKSID - che pure era
proprietà prima di diventare pubblica di una famosa "holding"
internazionale che si chiama FIAT - ha perso "barche" di miliardi;
la FINSIDER, proprietà dello Stato italiano, ha perso "piroscafi o
petroliere" di buona valuta. Quindi oggi fare il processo al
Consiglio di Amministrazione dell'ILSSA vuol dire semplicemente
affermare un principio che è questo: in realtà la conduzione delle
aziende deve essere diretta.
Per quanto riguarda i 44 miliardi di debiti, non esiste un paese
al mondo che fino ad oggi non abbia lavorato con le banche. Per
fare un esempio che ci riguarda da vicino, l'autostrada
Quincinetto-Aosta dovrebbe essere largamente in attivo perché
l'abbiamo pagata in termini di lire non so quante volte. Purtroppo
c'era fra gli altri un prestito in dollari stipulato quando la
valuta statunitense valeva 680 lire; quando la devi restituire al
cambio di 1.400 lire, hai voglia di correre! Quindi su questa parte
ci sono delle puntualizzazioni da fare.
La questione del bilancio: ho qui uno schemino per quanto
riguarda costi ed oneri per il lavoro: sono 2.700 milioni di lire
per dicembre, 2.000 per gennaio e 1.700 per febbraio. E' vero che
noi nelle premesse non abbiamo presentato l'intero bilancio,
abbiamo solo rappresentato una situazione che voleva essere quello
che è. Tutti questi fatti direi che sono marginali: ringrazio il
Consigliere Mafrica di avere detto cose che in parte possiamo
condividere. Sono marginali rispetto al fatto che qui si tratta
solo di vedere se vogliamo mantenere una situazione sulla quale poi
si possa discutere di un piano. Lo ripeto: se noi lasciamo che le
cose vadano a ruota libera l'indebitamento dell'ILSSA aumenterà in
maniera tale da diventare irreversibile. A me non sono stati fatti
numeri per quanto riguarda licenziamenti o altro: mi è stato dato
"brevi manu" il piano che per adesso non abbiamo ancora esaminato.
Nel caso che la Regione intervenisse in quel piano, lo farebbe con
la Società di Leasing o cose di questo genere, non certamente con
un finanziamento industriale, facciamo solo la funzione di una
banca. Diversamente, la massa di denaro che l'ILSSA dovrebbe
rendere, ammesso che riesca ad ottenerlo, sarebbe tale da soffocare
ogni speranza di rimanere in attività.
Per quanto riguarda infine la questione della delibera della
FINAOSTA, che diligentemente è stata citata dal Consigliere
Mafrica, avevamo risposto subito dicendo che "in relazione alla
nostra del 20.9.1982 concernente l'oggetto, pur apprezzando la
finalità del Consiglio di Amministrazione della FINAOSTA, intesa
una gestione attuale dei fondi speciali di cui all'art. 9 della
L.R. 28.6.1982, n. 16, si ritiene indispensabile acquisire
ulteriori elementi di valutazione, prima di definire il problema
della gestione dei fondi speciali stessi". Poi continuano varie
considerazioni e si conclude: "alla luce di tutto quanto
sopraesposto, si conferma quindi la opportunità di soprassedere
alla definizione del testo della convenzione sulla gestione dei
fondi speciali". Questo non era certamente preordinato per la
questione ILSSA, ma era che volevamo vedere i vari funzionamenti.
Riteniamo infatti, contrariamente all'opinione rispettabilissima
espressa dal Capogruppo del P.C.I., che sul problema
dell'emendamento della legge occorra una riflessione ponderata per
il fatto che anche noi siamo perfettamente coscienti che un
precedente di questo genere non deve diventare un'abitudine. Se le
condizioni sono tali da giustificarle, per potere poi fare dei
discorsi delle strutturazioni industriali, il Consigliere Mafrica
mi insegna che oggi la forza lavoro non può essere mantenuta nelle
stesse condizioni, bisognerà per forza di cose investire in
attività parallele. Sono anni che ci diciamo le stesse cose, non è
possibile che si creda che basti alzare un po' la voce per ottenere
qualcosa: gli Orlando se ne fregano e chiudono.
Per quanto riguarda infine la fideiussione, giunge oggi un
corriere speciale - il Consigliere Mafrica potrà chiederlo
direttamente al Consiglio di Amministrazione della FINAOSTA - che
porta la fideiussione del Gruppo SNI - Gruppo Orlando - che il
Consiglio di Amministrazione della FINAOSTA può accettare, mentre
nessuna banca lo accetterebbe.
Per quanto riguarda la questione fondamentale, in questo momento
non l'accettiamo perché dovremo prima discutere il piano
dell'ILSSA. Siamo coscienti del fatto che se ci dovranno essere dei
sacrifici sulla forza lavoro, ci dovrà essere parallelo
l'intervento regionale per creare delle nuove condizioni di lavoro,
perché nell'ILSSA non credo sia possibile oggi mantenere la stessa
forza lavoro, quando la tecnologia si sta evolvendo in maniera tale
da consentire un certo tipo di produzione solo attraverso
macchinari che costano carissimi e diminuiscono il numero degli
addetti.
PRESIDENTE:
Ha chiesto di parlare il Consigliere
Carlassare. Ne ha facoltà.
CARLASSARE - (Dem. Prol. Nuova Sinistra):
Vorrei partire
da tre affermazioni che sono quelle conclusive fatte dal Presidente
della Giunta: gli Orlando se ne fregano e chiudono, intendiamo
questo intervento come eccezione e non come regola, stiamo
svolgendo le funzioni di banca. Tutto questo sta a significare che
a parte il discorso, verissimo, su una realtà generale di crisi, le
funzioni e le ipotesi con cui questo Consiglio si è mosso quando ha
deciso di dar vita alla Finanziaria sono completamente
stravolte.
Avevamo precisato nel dibattito che si volevano effettuare, come
Finanziaria, degli interventi promozionali; qui facciamo un primo
grosso intervento con funzioni di banca al fine di risolvere un
problema finanziario immediato. Questo significa per espressa
precisazione del Presidente della Giunta che ci troviamo di fronte
ad un aggravarsi della situazione, per cui questa eccezione rischia
di ripetersi.
E' necessario quando si danno delle definizioni di media,
piccola o grande azienda, tener conto non solo del numero degli
addetti, ma anche della portata di questa azienda, di come sia
collegata ad altre dello stesso gruppo e sicuramente l'ILSSA-VIOLA,
che può essere considerata in una panoramica più generale una media
azienda, non lo è più se teniamo conto che questa fa parte del
Gruppo Orlando, cioè di un grosso gruppo monopolistico.
Comunque il problema di fondo è che è necessario avere degli
strumenti che servano ad affrontare la situazione reale e non solo
degli strumenti da utilizzare in situazioni ipotetiche; per cui
sarebbe opportuno - e sono d'accordo con la proposta del P.C.I. -
modificare subito le funzioni della Finanziaria, proprio perché
rischiamo in qualsiasi momento di essere sollecitati ad effettuare
delle operazioni finanziarie che teoricamente dobbiamo considerare
eccezionali, quando la realtà ci porta che questa situazione
eccezionale diventa riproposta in continuazione. Con una modifica
come quella proposta dal P.C.I. avremo la possibilità di far
intervenire uno strumento in grado di affrontare queste situazioni,
fatta salva un'effettiva presa di conoscenza della realtà, un
dibattito ed una scelta fatta all'interno di questo Consiglio.
L'altro aspetto riguarda invece l'esigenza di dover intervenire
immediatamente nei confronti dell'ILSSA. Poiché dobbiamo fare da
banca, dando dei prestiti ad un tasso di interesse più basso
rispetto a quello di mercato e poiché gli Orlando hanno per loro
abitudine quella di muoversi solo nel proprio interesse, senza
tener conto delle realtà sociali che li circondano, si impone
all'Amministrazione regionale di chiedere determinate garanzie, e
cioè che il prestito non venga utilizzato per realizzare prima
ancora che vengano discussi i piani, quegli obiettivi che sono
probabilmente ben delineati nella mente della Direzione della
ILSSA, o per effettuare riduzioni dei livelli occupazionali,
cosicchè ci troveremo a discutere il piano con i lavoratori già
fuori dello stabilimento, per cui ci sarà ben poco da
discutere.
PRESIDENTE:
ha chiesto di parare il Consigliere Tamone.
Ne ha facoltà.
TAMONE - (U.V.):
Très brièvement pour dire la position de
l'Union Valdôtaine sur ce problème. Le Président de la Junte a déjà
précisé la position du gouvernement régional, dans laquelle nous
nous reconnaissons, mais nous voulons quand même ajouter quelque
chose. Quant à la loi de la FINAOSTA, au moment où nous avons voté
le projet de loi de la constitution de cet Institut, nous pensions
à des entreprises d'autres dimensions; personnellement, j'avais
beaucoup insisté à l'intérieur de la 1ère Commission, pour qu'on
puisse chiffrer à ce moment-là le nombre des employés dans ce type
d'entreprise. La Commission n'a pas voulu accepter ma position et
maintenant nous sommes ici à discuter d'un problème qu'on pouvait
déjà définir. Nous sommes douteux sur le projet de loi présenté par
le gouvernement régional et c'est pour ça que nous demandons au
Parti Communiste de bien vouloir renvoyer aussi la discussion de
son projet de loi, et d'ailleurs le chef de groupe du Parti
Communiste l'a déjà dit. Nous aussi, nous retenons nécessaire
d'éclaircir à l'intérieur de la loi de la FINAOSTA la question des
dimensions des entreprises vers lesquelles nous pouvons intervenir,
mais il s'agit d'un problème dont on doit discuter dans une période
de temps plus longue.
Nous partageons parfaitement l'avis du Président du
Gouvernement, quand il dit que nous devons intervenir en ce moment
d'une façon extraordinaire pour une situation dramatique. Pour
cette raison nous donnerons notre vote tranquillement sur cette
délibération.
Au contraire, nous pensons - et le Parti Communiste là a raison
- qu'il est question quand même d'étudier jusqu'au fond ce que sera
l'avenir de cette industrie. Nous n'avons pas eu encore l'occasion
de lire le projet de plan que l'ILSSA-VIOLA présentera à la C.E.E.
et au gouvernement italien, nous aimerons bien le voir. Et puis
nous retenons nécessaire d'approfondir la discussion sur cette
question, parce que nous croyons que l'ILSSA-VIOLA, après la
requête de six milliards d'emprunt, viendra à demander à la Région
Autonome Vallée d'Aoste d'autre argent pour d'autres objectifs, qui
ne sont pas ceux d'un emprunt pour une situation contingente, mais
ceux d'une intervention de type différent, à l'intérieur de
l'entreprise elle-même. Dans ce sens nous croyons, les sociétaires
de l'ILSSA-VIOLA étant M. Orlando et M. Lucchini, que là il y a des
intérêts différents. Comme très souvent cela se passe - d'ailleurs
quelqu'un a ici évoqué la question EGAM - le groupe Orlando
travaille en syntonie avec le groupe Agnelli. Dans le domaine
sidérurgique M. Orlando a encore la réalité en Toscane. Nous ne
voudrions pas qu'il soit le prologue pour un détachement définitif,
car le problème se poserait d'une façon dramatique.
Nous devons discuter sur un plan précis de l'ILSSA-VIOLA, si
intervention devra y
etre, et dans ce sens je demanderais
encore au Conseiller Mafrica de bien vouloir retirer, comme il a
déjà préconisé d'ailleurs, le projet de loi, surtout parce qu'il se
pose un problème de règlement que je voudrais faire présent à M.
Mafrica. A l'art. 21 du règlement du Conseil régional, dernier
alinéa, on dit que: "si un projet de loi est rejeté par le Conseil,
pendant six mois on ne peut plus discuter du même argument". Nous
voudrions éviter cette impasse procédurale, car nous voulons
rediscuter la fonction de la "Finanziaria" dans ce domaine.
En ce qui concerne au contraire les amendements que le Groupe
communiste nous présentera sur la délibération du gouvernement
régional, nous pensons que c'est impossible à ce point de demander
à l'ILSSA-VIOLA quelque chose qu'elle ne peut pas nous donner. Moi,
je suis content d'avoir entendu de la part du Président du
Gouvernement qu'aujourd'hui arrive cette lettre signée par le
Groupe SMI, qui est notre seule garantie.
Quant à la question de ce matin, dans laquelle nous nous sommes
un peu débattus pour les problèmes concernant d'autres industries
en crise chez nous, je tiens à dire dans ce Conseil ce qui s'est
passé. Un ami que j'ai dans le Syndicat m'a arrêté ce matin et m'a
dit: "Questa mattina siamo venuti al Consiglio regionale perché
nessun politico del vostro partito, salvo il rappresentante del
P.C.I., era presente all'Assemblea". Moi, je me suis rendu
aujourd'hui à l'Union Valdôtaine et j'ai parlé avec mes collègues.
Il y a simplement une chose à dire pour éliminer toute possibilité
de spéculation, qui a été faite ce matin sur la conduite des
partis: l'Union Valdôtaine n'avait pas été invitée ce matin à
participer au débat sur l'industrie textile en Vallée d'Aoste.
Si le Parti Communiste est encore "la cinghia di trasmissione"
et a C.G.I.L. a des rapports préférenciels avec le Parti
Communiste, par lesquels ce dernier sait qu'il doit participer aux
réunions auxquelles d'autres partis ne sont même pas invités,
qu'est-ce que vous voulez?
Notre mouvement - comme a déjà dit le Président qui nous
représente très bien dans le gouvernement régional - ne se refuse
jamais de parler avec les forces sociales; au contraire, nous nous
essayons dans les limites de notre capacité, d'être toujours
présents avec nos propositions.
PRESIDENTE:
Ha chiesto di parlare il Consigliere Bordon.
Ne ha facoltà.
BORDON - (D.C.):
Mai essere troppo educati lasciando
parlare un altro prima di te, perché poi questo ti taglia l'erba
sotto i piedi! Di fatti molto di quello che volevo dire lo ha detto
il Consigliere Tamone. Cerchiamo allora di non ripeterci per non
annoiare e di prendere in considerazione alcuni fatti.
Innanzitutto, consentitemi di dire, facciamo i dibattiti come li
faccio io con il mio buon amico Consigliere Mafrica in Commissione
Affari Generali, dove prendo la parola volentieri, perché ritengo
che sia quello il sistema con cui si deve portare avanti una
discussione in una sala consiliare a regime democratico. Neanch'io
voglio fare qui della demagogia, però non v'è dubbio che stamani
abbiamo avuto un'altra volta una lezione, noi della maggioranza.
Non ci sappiamo organizzare, perché anch'io là in tribuna vorrei un
centinaio di lavoratori a sentire che noi ci battiamo accanitamente
per far passare questa delibera per Natale e ci preoccupiamo
affinché percepiscano i loro salari, la tredicesima, ecc.;
naturalmente in questo caso penso che certi Consiglieri
modificherebbero in parte il loro tiro, anche se il buon amico
Consigliere Mafrica ha appena detto che si preoccupano anche
loro.
Ed è questo un po' il succo della discussione. Se avessimo
organizzato anche noi oggi l'intervento di un centinaio di operai,
probabilmente queste discussioni si abbrevierebbero di molto; devo
però esprimere un po' di gelosia verso il Consigliere Carlassare,
per tutti gli applausi che ha riscosso qui alle 12,30. Se fossero
stati degli applausi e delle urla di"bravo" fatte da cento
lavoratori non me ne fregava proprio niente, ma fatte da una
novantina di donne mi andava a fagiolo; tant'è che (il Consigliere
Carlassare è un individuo intelligente, non si offende) se non
avete visto la sua faccia mentre riceveva applausi, era felice
perché effettivamente non ne aveva mai presi tanti.
Fatta questa piccola premessa vorrei dire che mi offendo quando,
per esempio, qui dentro ci sono dei partiti che vogliono
continuamente fare la parte dei difensori del lavoratore. Ma
cerchiamo tutti di difenderci qui dentro, noi tutti vogliamo che le
cose vadano per il meglio e consentitemi questa battuta: da vecchio
democristiano che è in quest'aula da trent'anni - lo dite sempre
voi, ma io me ne frego regolarmente - sono abituato a queste
piccole bufere che sono sempre create allo scopo non di andare a
risolvere i problemi ma di andare a caccia di voti. Però ad un
certo momento avviene una certa reazione e stamani avevo proprio
voglia di prendere la parola. Ma noi qui abbiamo tutta la
possibilità di portare avanti determinati problemi, cerchiamo di
risolverli. Oggi arrivo qui dentro e mi si dice:"hai visto in
Polonia che hanno fermato Walesa!" Ma questo povero paese italiano
che si trova in difficoltà come tutta l'Europa, tutto il mondo,
cosa deve fare? Deve avere la bacchetta magica per risolvere il
problema? Siamo seri e coerenti!
Veniamo ad alcuni aspetti di questo problema: nel 1965-66
avevamo già esaminato la possibilità di fare una Finanziaria, anche
se non proprio di questa potenza. Non l'abbiamo fatta perché ci
mancavano i denari. Invece adesso, con il riparto, l'abbiamo potuta
fare e si doveva già presumere che avrebbe potuto essere
modificata, del resto, come tutte le cose in continuo addivenire.
Io, che non ho più grandi prospettive politiche, ogni tanto in
questo Consiglio mi permetto dire delle cose che non tutti possono
dire e mi ricordo un giorno di avere detto qui dentro che sarei
sempre stato contrario a stanziare anche una sola lira per
l'insediamento di nuove industrie in Valle; però quelle che avevamo
già le dovevamo aiutare, perché noi stessi le avevamo invitate a
venire qui, quando si andava a caccia del datore di lavoro che
insediasse le industrie in Valle d'Aosta.
Oggi alcune industrie insediate non riescono ad andare avanti in
seguito alla crisi e noi le dobbiamo aiutare. Quindi quello che ho
detto allora lo mantengo anche adesso. Anche l'altro giorno, quando
abbiamo parato di questo, mi sono permesso di dire, sempre con
quello spirito burlone: non vorrei che la FINAOSTA mi diventasse
FINAOSTA-EGAM, perché allora aveva ragione il mio amico Einaudi.
Se, ad un certo momento, in un Consiglio regionale che deve
preoccuparsi di cose economiche creiamo un organismo perché l'Ente
Regione così com'è non può sovvenzionare certe industrie e, per
supplire a questo inconveniente, andiamo a creare una Finanziaria
che debba poi aiutare tutte le industrie che non vanno avanti,
abbiamo mancato al nostro scopo. Quindi FINAOSTA ma con la massima
serietà.
Abbiamo visto con enorme piacere che in questo Consiglio di
Amministrazione ci sono dei tecnici, pochissimi politici, per non
gravare sempre sulle spalle dei politici e quindi ho la massima
fiducia in questo organismo.
Ad un certo punto viene fuori la necessità di aiutare una
vecchia industria come l'ILSSA-VIOLA, che ha bisogno di un colpo di
mano. E qui ecco il colloquio che abbiamo fatto con il Consigliere
Mafrica l'altro giorno e che continuiamo a fare perché anche lui è
d'accordo con me su questo, anzi lo facciamo tutti questo discorso
perché la preoccupazione di venire incontro ad una necessità
urgente effettivamente ci tocca tutti. Questi sono i problemi che
dobbiamo affrontare, siamo alla vigilia di Natale quando tutti
diventiamo un po' migliori, anche se ci sono le elezioni del 1983
abbastanza vicine che tendono ad annullare questa bontà. Ebbene,
dopo aver esaminato tutto questo, si è concluso che è necessario
dare il denaro per vedere di aiutarli, però ha ragione il
Consigliere Mafrica: non è che dobbiamo buttarli via questi denari,
li destiniamo con buona volontà anche se non siamo tutti
soddisfatti. Allora la prima cosa che mi sono permesso in
Commissione Affari Generali con gli altri Consiglieri di dire al
Consigliere Mafrica - che era d'accordo con me sia chiaro, perché
non si tratta in quella sede di riscuotere applausi è stata che
dobbiamo dare urgentemente questi denari e che vorremmo tutti
approvare subito questa deliberazione perché effettivamente il
Comitato di Coordinamento ci ha quasi invitato a farlo: guardate,
noi l'approviamo questa delibera che potrebbe anche essere di
dubbia interpretazione perché la legge nostra si presta a questo
dubbio, quindi se c'è un dubbio noi del Coordinamento diciamo che
l'approviamo, in via del tutto eccezionale, salvo ratifica del
Consiglio regionale.
Devo anche aggiungere quello che pensate tutti voi: il
Consigliere Mafrica, che fa dell'opposizione e la deve fare, ha
fatto un'opposizione anche questa volta ben preparata. Ci ha
portato un bilancio, lo abbiamo visto, la demagogia si può fare
sempre o quasi, ma con le cifre non si fa mai perché non c'è barba
d'uomo che possa fare due + due = cinque. Quindi il piano di
programmazione del lavoro è quello che è, il Consigliere Mafrica ha
fatto bene a riprenderlo in esame.
Ora, qual è la nostra preoccupazione? Questa legge noi la
dobbiamo modificare, si dice all'art. 2:"Gli interventi della
gestione speciale di cui al successivo art. 3 possono essere
effettuati anche in deroga ai suddetti limiti, previa deliberazione
del Consiglio... verso imprese di qualunque dimensione...". In
fondo in fondo sono d'accordo con il Consigliere Mafrica il quale
dice in proposito: "Noi abbiamo la FINAOSTA" ma per determinate
decisioni di importanza che supera forse quello che avevamo in
intenzione, chi è l'organo supremo che può decidere delle finanze
regionali? E' il Consiglio regionale. Quindi se dovesse succedere
ancora qualcosa di questo tipo, venga portato in Consiglio, non per
mancanza di fiducia verso il Consiglio di Amministrazione della
FINAOSTA, ma perché mi sembra che in quel caso il Consiglio debba
intervenire". La verità è questa: abbiamo visto dare dei denari
però, in linea di massima, l'ho letto sul giornale a quali società
li avevano dati perché il Consiglio con certe deleghe finisce per
non sapere più cosa è stato dato ed a chi.
La conclusione di tutto questo l'ha tirata il Consigliere
Tamone: credo proprio che dobbiamo passare questa delibera e mi
rivolgo al Consigliere Mafrica ed ai suoi compagni di opposizione.
Naturalmente il Consigliere Mafrica mi fa un'altra battuta che mi
preoccupa e mi dice: "Tu gli dai sei miliardi per pagare le
competenze di fine anno agli operai e lavoratori ed invece ne usano
solo tre. Gli altri a cosa servono?" Ma il Presidente lo ha detto:
con questi sei miliardi vogliamo dare ossigeno a questa impresa.
Effettivamente se ci fosse la possibilità di una mezza garanzia - e
qui sarò sempre vicino al Consigliere Mafrica - che non si
diminuisca il livello occupazionale sarebbe una grande cosa e ci
soddisfarebbe molto più di adesso, però ripeto che se non
approviamo subito la delibera ed entriamo nel merito delle proposte
di legge presentate o dalla Giunta o dal P.C.I., perché poi la
sostanza la vogliamo sempre tutti nel migliore dei modi, faremo
solo delle chiacchierate e passerà il mese di dicembre. Dobbiamo
avere un po' di fiducia in queste imprese che hanno anche uno scopo
di lucro, come in parte è logico, quindi questa legge se la si può
ritirare la ritiriamo e la ripresentiamo al più presto, ma sarebbe
doloroso che per un'impostazione anche seria noi oggi non votassimo
questa delibera in via d'urgenza per cui questi lavoratori abbiano
un buon fine hanno.
PRESIDENTE:
Ha chiesto di parlare il Consigliere Nebbia.
Ne ha facoltà.
NEBBIA - (P.S.I.):
Il dibattito su questo argomento
probabilmente si prolunga e diventa più complesso perché coinvolge
il problema più ampio della politica economico-industriale che la
Regione, o in senso più lato l'Ente pubblico, dovrebbe assumere. E'
chiaro che un provvedimento parziale di questo tipo deve essere
inquadrato in una visione a carattere più generale. Siamo in un
paese ove è stato detto già da molto tempo, e la cosa si è
verificata, che l'economia è di tipo misto - pubblica e privata - e
che l'economia pubblica in una prima fase ha potuto risolvere
moltissimi problemi mentre negli anni più recenti ha mostrato la
corda sotto molti aspetti.
Nella nostra Regione ci troviamo già da anni ad avere assunto
delle posizioni di intervento nel settore economico e queste sono
state regolamentate in modo più ampio e non direi definitivo, visti
i provvedimenti che adottiamo con la costituzione della
Finanziaria. Direi che il problema da discutere - e la cosa è stata
anche accennata all'interno della Commissione speciale che è stata
formata per il caso della Châtillon - è quali devono essere le
linee di politica economica della Regione, quindi le modalità per
attuare questa politica.
Mi spiace polemizzare con alcune posizioni che sono state prese
dal Capogruppo del P.C.I., non perché sia una posizione preconcetta
di contraddizione, ma perché diciamo che le motivazioni portate dal
Consigliere Mafrica hanno una loro logica e giustificazione sulle
quali sarebbe opportuno fermarci un momento per schiarirci le idee,
se possibile, se non altro per raggiungere un mattone ad un dialogo
che dovrebbe essere costruttivo.
Il Consigliere Mafrica ha terminato il suo intervento
condizionando l'assenso del P.C.I. alla delibera di Giunta dicendo
che questo sarebbe stato possibile solo nel caso fosse stato
presentato un piano di ristrutturazione dell'azienda che non
prevedesse una diminuzione della manodopera. Credo che in linea
generale siamo tutti d'accordo su questo fatto ma sui modi e le
modalità per raggiungere questo obiettivo ci sarebbe molto da
discutere, nel senso che dobbiamo renderci conto - e purtroppo
queste cose sono state dette già parecchie volte in quest'aula -
che la situazione in cui operiamo fa parte di un contesto molto
ampio che coinvolge il nostro paese assieme ad economie di almeno
mezzo mondo, quindi non possiamo pensare che la nostra sia
un'economia chiusa (senno dobbiamo scegliere l'autarchia, di
funesta memoria) quando avvengono fatti in altre parti del mondo
che coinvolgono scelte che dobbiamo fare noi. Mi riferisco, ad
esempio, ad un fatto che non è marginale: la scelta fatta dalle
Partecipazioni Statali e per queste dalla ASNA di importare lamiere
già lavorate dal Giappone, perché il loro costo commerciale è
decisamente inferiore a quello dello stesso prodotto fatto nei
nostri stabilimenti. E dato che sul mercato mondiale, o diciamo
anche semplicemente europeo, non si può pensare di vendere prodotti
a pari qualità con costi superiori del 20%, se si vuole concorrere
con aziende di questo tipo bisogna pensarci su. D'altra parte mi
pare che la settimana scorsa il Parlamento svizzero, oltre ad aver
votato un Presidente della Confederazione socialista, ha anche
respinto d'altra parte una proposta di parte socialista, di
riduzione di ore di lavoro settimanali da 44 a 42. E non è che la
Svizzera sia un paese povero, è un paese moderno ed avanzato. Se
vogliamo considerare o vedere sotto un aspetto morale questa
concorrenza mondiale, credo sia l'unico modo, o uno dei pochi, per
equilibrare il nord ricco con il sud povero quello di metterli in
concorrenza e di fare in modo che l'acciaieria nigeriana possa
competere con l'acciaieria di Bagnoli o Piombino, perché in questo
modo sarà l'acciaieria nigeriana che venderà e non quella di
Bagnoli o Piombino. In questo modo ci sarebbe una perequazione
mondiale, però è chiaro che in quest'ottica, a parità di prodotti,
noi come società europea perderemo e le società invece in crescita
guadagneranno; quindi la soluzione è nel produrre prodotti più
qualificati, più avanzati, che non abbiano concorrenza mondiale. A
questo punto farei solo un riferimento che è quasi protostorico nel
campo dell'industria: se non erro nel '600 in Inghilterra, che era
il paese più avanzato nel settore industriale, ci sono stati dei
grossi movimenti popolari che tendevano alla distruzione dei telai.
C'era la trasformazione del lavoro da artigianale a industriale ed
il telaio è stato lo strumento che ha permesso il decollo
dell'industria, però la gente occupata in questi settori non capiva
che non si poteva continuare a tessere ma si dovevano, caso mai,
costruire telai per tessere.
Quindi la ristrutturazione delle nostre aziende deve essere in
questa direzione, costruire macchine sempre più perfezionate per
ridurre nei settori direttamente produttivi la manodopera; l'entità
di manodopera nel contesto globale rimarrebbe però equilibrata ed
identica. Se si deve operare in qualche modo per salvare queste
industrie, bisognerà in questi piani di ristrutturazione operare
con un concetto che pare sia della filosofia cinese, cioè non dare
pesce a chi ha fame, ma insegnargli a pescare. Quindi insegnare a
vedere il fenomeno industriale in un'evoluzione storica e in una
dinamica continua e non fermarsi invece alla difesa sempre puntuale
dell'attività come si è svolta per decenni. In questo modo si
salvaguarda la manodopera, si migliora la società; diversamente può
succedere, come è successo per la Châtillon, che è un caso che
dobbiamo sempre avere presente che si abbiano 500 o più lavoratori
a spasso.
Dobbiamo quindi cercare di anticipare gli eventi e non fare una
difesa solo passiva. In questo senso credo che dobbiamo non solo
pensare di operare con i criteri tipici dell'Ente pubblico che ha
dei freni notevoli nella sua attività, ma se vogliamo entrare nel
campo economico dobbiamo pensare anche con una mentalità diversa,
più aperta ed elastica. Riteniamo che si debba approvare la
delibera di Giunta che è stata presentata ma, d'altra parte, forse
chiarirci le idee fra le forze politiche, anche se questo non è il
momento migliore visto che siamo vicini alle elezioni, su quali
debbono essere queste strategie, perché diversamente ci
contrapporremo demagogicamente pur volendo tutti la stessa cosa,
solo che gli strumenti che pensiamo di usare sono diversi.
Ore 18,22: Presidenza del Vice Presidente Angelo Mappelli
PRESIDENTE:
Ha chiesto di parare il Consigliere De
Grandis. Ne ha facoltà.
DE GRANDIS - (P.R.I.):
Dagli interventi che mi hanno
preceduto, in particolare da quelli dell'opposizione, credo di aver
potuto rilevare un'interpretazione della legge istitutiva della
Finanziaria non perfettamente coerente con quella che è la realtà.
La Finanziaria è fatta di due gestioni: una ordinaria ed una
speciale. La gestione ordinaria è quella tipica della Finanziaria,
che essa opera a suo rischio sotto la sua responsabilità, che deve
avere determinate caratteristiche di produttività e fornire anche
un determinato utile alla società. La gestione speciale invece è
quella che si sottrae a queste caratteristiche e proprio per questo
è speciale perché tra l'altro la Finanziaria non ha responsabilità
alcuna in questo caso per gestire questi fondi dell'articolo 5.
Infatti ha solo l'obbligo di applicare la normale diligenza del
mandatario perché agisce su preciso incarico della Giunta regionale
o del Consiglio a seconda dei casi. Quindi è evidente che
l'intervento che riguarda l'ILSSA-VIOLA rientra in questa gestione
speciale, con caratteristiche che non sono quelle della gestione
ordinaria. Tuttavia, pur non essendo precisato negli articoli di
legge il tipo di aziende per le quali si può intervenire - c'è una
definizione piuttosto vaga di piccole e medie aziende - può essere
interpretata un po' come si vuole. Rimane il fatto che nello
spirito del legislatore c'era quello di considerare piccole e medie
le aziende in relazione alla nostra Regione. Credo che proprio per
rispetto a questo spirito della legge la Giunta abbia presentato
l'ordine del giorno il ° dicembre, perché non si è sentita di dare
un'interpretazione della norma di legge, che poteva benissimo dare
a mio avviso, però non era conforme allo spirito del legislatore.
Ecco che allora quando si è votato l'ordine del giorno o creduto, e
lo credo ancora oggi, che si è autorizzata in deroga la Giunta ad
assumere la delibera che oggi ci viene presentata per essere
votata. D'altra parte di questa mia convinzione credo mi abbia dato
una prova particolare il fatto che il Presidente della Commissione
di Coordinamento ha vistato questa delibera e non ha fatto
osservazioni. Evidentemente l'occhio dell'osservatore esterno, che
non è tenuto a conoscere lo spirito con cui il legislatore ha
operato, ha ritenuto corretto quel tipo di interpretazione e non ha
sollevato obiezioni.
Ho apprezzato il fatto che la Giunta ha ritenuto di non
scavalcare il Consiglio ma di rimanere rispettosa di quello che era
stato detto qui approvando quella legge, ed anche che ha assunto la
deliberazione solo dopo la approvazione dell'ordine del giorno. E'
anche vero che alla seconda parte dell'ordine del giorno si parla
di presentare subito una modifica alla legge istitutiva della
Finanziaria per giustificare l'assunzione di questa deliberazione.
Ma evidentemente questo allora come oggi era stato un surplus di
garanzia nel senso che si trattava di un intervento che derogava da
quelle che erano le nostre volontà ad approvare la legge e che
avremmo inserito nella legge alcune modifiche che garantivano il
Consiglio che qualunque fosse la Giunta che sedeva in quei banchi
sarebbe stato rispettato questo tipo di spirito.
Ho anch'io la preoccupazione che non si crei un precedente che
apra poi la strada a tutte le possibili interpretazioni, però c'è
di fatto l'impegno a presentare questa modifica ala legge. La
Giunta aveva già tra l'altro presentato una prima idea di modifica
nello stesso momento dell'ordine del giorno, poi una vera e propria
proposta che è mutata perché si è ritenuto di poter dare una
interpretazione autentica alla luce di quanto era avvenuto nel
frattempo; tuttavia questa proposta credo debba essere discussa a
fondo come pure la proposta di legge presentata dal P.C.I., perché
evidentemente su questa questione più ci si pensa più è necessario
approfondire il problema per risolverlo in maniera corretta, non
oso dire definitiva che potrebbe essere troppo. Per cui sono
favorevole a questa deliberazione di Giunta e la voterò
senz'altro.
Ho ascoltato anche con molta cura l'analisi fatta dal
Consigliere Mafrica sulla situazione dell'ILSSA-VIOLA e non ho
nessuna difficoltà a dargli atto della serietà con cui ha
affrontato questo problema. Di più condivido una buona parte delle
cose che ha detto: quello che non condivido è la conclusione, là
dove chiede di modificare il deliberato aggiungendo una postilla
che obbliga l'ILSSA-VIOLA, se vuole ottenere questo finanziamento,
a garantire il mantenimento degli attuali posti di lavoro. Vorrei
fare una considerazione: innanzitutto vorrei che tenessimo conto
che noi in questo momento, e lo saremo purtroppo ancora in altre
occasioni temo nel 1983, siamo costretti ad affrontare con le
nostre forze crisi e difficoltà che sono totalmente estranee alla
nostra Regione. Non sono dipese assolutamente da noi, non sono
responsabilità nostre. E questo perché la crisi della siderurgia
intanto non è neanche nazionale ma è europea, mondiale, ci travolge
e non siamo assolutamente in grado di modificarla in alcun modo.
Possiamo solo, se ne abbiamo la buona volontà, la coscienza,
cercare con certi piccoli interventi di sanare il più possibile
queste situazioni transeunti o permanenti. Però chiedere oggi ad
un'azienda del settore siderurgico di garantire il mantenimento dei
posti di lavoro è del tutto irrealistico.
Vorrei ricordare che una delle cause per cui la siderurgia
italiana è più in crisi delle altre dipende dal fatto che
sette-otto anni fa, quando si sono ristrutturate le aziende
siderurgiche della Francia o della Germania, noi non abbiamo
ristrutturato le nostre aziende siderurgiche e sarebbe interessante
andare a verificare a fondo quanto ha pesato su questa mancata
ristrutturazione la preoccupazione di non diminuire posti di
lavoro. Adesso siamo nelle condizioni di scontare più pesantemente
queste difficoltà perché ristrutturare adesso vuol dire essere
costretti a riduzioni di personale più gravose di quelle che
avremmo dovuto subire otto o dieci anni fa, quando sarebbe stato
più facile ricollocare il personale espulso dalle aziende
siderurgiche in altre aziende del nostro Paese. Per questo ritengo
non si possa porre quella condizione, perché vorrebbe dire
all'ILSSA-VIOLA che noi ci disinteressiamo di questo problema.
Questo credo dobbiamo preoccuparci di non farlo perché sarà vero
che tutti i sei miliardi del prestito che facciamo non sono
destinati al pagamento dei salari e delle tredicesime, però è
altrettanto vero che quello che ci preoccupa di più è quel
problema, cioè il pagamento delle retribuzioni ai lavoratori.
L'altro problema ci riguarda già meno e soprattutto è un problema
sul quale non intendiamo incidere nè intervenire perché al di là
delle nostre forze. Sta di fatto che a fronte di una difficoltà di
liquidità di quest'azienda verrebbero compromesse le retribuzioni
dei lavoratori.
Noi abbiamo il dovere di intervenire con questo intervento che è
limitato nel tempo e che ci offre sufficienti garanzie di rientrare
nei termini che sono stati stabiliti. Ribadisco che voto a favore
della deliberazione senza la modifica proposta dal P.C.I. e chiedo
anch'io al Gruppo Comunista, come il Consigliere Tamone, di
ritirare il disegno di legge 459 per consentire al Consiglio di
discuterlo prima che trascorrano i sei mesi previsti dal
regolamento.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA - (P.C.I.):
Alcune precisazioni sui fatti di
stamani. Avevamo presentato le nostre interpellanze sull'IN.TE.VA,
sulla SIV e sulla FORTUNA WEST senza avere nessuna idea che il
Sindacato volesse poi fare un Convegno. Infatti la decisione del
Sindacato è stata successiva ed hanno invitato i Capi Gruppo.
Abbiamo discusso stamani le nostre interpellanze indipendentemente
dal fatto che vi fosse il pubblico, anche se gli interessati si
trovavano in un'altra sala. Quando i tessili hanno terminato il
loro Convegno ed hanno preparato un documento da esporre ai Capi
Gruppo che avevano invitato per far sapere cosa avevano deciso,
abbiamo ritenuto di proporre la sospensione. Quindi non c'era
nessun tipo di collegamento.
Il termine "cinghia di trasmissione" sarebbe un 'offesa per il
Sindacato che lavora in modo unitario e nella più completa
autonomia, ma sarebbe antistorico anche per noi. In quanto alla
nostra presenza come forza politica - una risposta per il
Consigliere Tamone - è solo che il Capo Gruppo del P.C.I., non
potendo partecipare perché doveva essere in Consiglio ha avvisato
il suo segretario pregandolo di sostituirlo; non so se è troppa
efficienza.
Devo dire che il Sindacato - su questo do ragione al Consigliere
Tamone - fa un po' di confusione perché quando interpella il Capo
Gruppo pensa di aver interpellato le forze politiche. E' già
successo che riceviamo come Capi Gruppo degli inviti e poi se ci
siamo dicono che le forze politiche sono presenti, se non ci siamo,
che mancano le forze politiche. Noi siamo una cosa distinta dalle
forze politiche, siamo rappresentanti del Consiglio regionale.
Probabilmente stamani hanno pensato di avere invitato il Presidente
del Consiglio siccome avevano avvisato me, ma il Presidente del
Consiglio è ancora una cosa a parte rispetto ai Gruppi
consiliari.
Forse bisognerà avere la pazienza di chiarire questi
elementi.
In quanto alla seconda questione, il ritiro, cioè della proposta
di legge, siamo d'accordo per evitare il rischio evidenziato dal
Consigliere Tamone cioè che un'eventuale bocciatura del nostro
disegno di legge impedisca per sei mesi di discutere dello stesso
argomento; riteniamo di rinviarlo alla Commissione per vedere se è
possibile raggiungere un unico testo con quello presentato dalla
Giunta. Diciamo che però non si debba dimenticarlo, si perdano dei
mesi senza provvedere.
Qualche risposta al Consigliere Bordon che ogni tanto, quando
capita l'occasione, tiene a sottolineare di essere un difensore dei
lavoratori. Questo non lo posso escludere, però che il suo partito
nella trattativa fra Sindacati e Confindustria abbia scelto di
sostenere le posizioni della Confindustria e che su questo abbia
cercato di fare un programma di Governo creando un rapporto nuovo
con gli imprenditori, credo che non ci siano dubbi. E' vero che
tutti a volte ricorriamo alla demagogia, però rifugiarsi in Polonia
è una cosa un po' scomoda perché se mi permettete la battuta,la
MONTEFIBRE era in difficoltà perché la Romania non pagava, l'ILSSA
ci dice che la Polonia non paga, il Consigliere Bordon dice che
dobbiamo preoccuparci di cosa capita in Polonia e poi se andiamo a
vedere cosa sta succedendo in Italia, anche qui in Valle d'Aosta -
ha detto - avremmo motivi di riflessione a sufficienza; voglio dire
che dubito che queste giustificazioni siano valide; ovviamente i
rapporti commerciali con l'Est non sono facili perché sono sistemi
economici differenti, però non credo che neanche per le aziende sia
vero che è determinante questo tipo di rapporto per le difficoltà
del mercato.
Entrando nel merito di alcune osservazioni fatte dal Presidente
della Giunta, per quello che riguarda il mercato delle lamiere è
tutto da dimostrare; noi non diciamo che l'ILSSA racconti delle
frottole, ma dobbiamo sottolineare come la Regione che interviene a
favore dell'ILSSA non sia in grado fino a questo momento, neanche
dopo aver istituito la Finanziaria, di poter accertare la verità di
queste affermazioni sui costi e sulle difficoltà di mercato.
Sarebbe opportuno se, autonomamente, la Regione riuscisse a fare
quelle analisi economiche che possono suffragare o meno una
richiesta, altrimenti se rimaniamo sempre sulla parola degli
imprenditori magari qualcuna la indovineremo, ma forse ne
sbaglieremo molte. Un'altra questione è quella della conduzione: il
giudizio che abbiamo dato non nasce da particolari competenze
tecniche perché non pensiamo di essere più competenti di altri, ci
riferiamo alle considerazioni fatte da quelli che lavorano
all'interno e che quindi giungono attraverso il Consiglio di
Fabbrica alle Organizzazioni Sindacali. I lavoratori già da anni
continuavano a dire queste cose e le loro previsioni, purtroppo, si
sono rivelate esatte. Quando ancora nessuno credeva ad una
possibile crisi dell'ILSSA, noi avevamo avuto un segnale allarmante
appunto da parte dei lavoratori stessi.
Per arrivare infine al punto principale in questo caso il
Presidente della Giunta ha ripetuto che facciamo da banca, facciamo
un prestito a breve termine, quindi non vale la pena introdurre
altre condizioni. La differenza fondamentale è però che noi non
siamo la banca. La banca ha bisogno di garanzie, la FINAOSTA può
chiedere garanzie più limitate; rallegriamoci che ci sia anche la
fideiussione a copertura del denaro regionale però non rientra nei
nostri fini quello di pensare in questi termini.
Noi dobbiamo condizionare a fattori di tipo più politico anche
la somministrazione o la cessione di denaro pubblico. Secondo noi
gestione speciale vuol dire quello, che non ragioniamo più in
termini di favorire l'efficienza di un'azienda in base a piani
presentati, ragioniamo in condizioni particolari in cui vi è un
rilevante interesse sociale. Per noi l'interesse sociale, e questo
è il punto principale, non è quello di pagare la tredicesima per
far passare un buon Natale ai lavoratori, è quello di poterli
pagare anche a Pasqua, è quello di garantire loro il posto di
lavoro, perché se facciamo fare loro un buon Natale e poi il 10
aprile ci saranno 165 disoccupati non credo che abbiamo fatto
un'operazione nelle finalità della gestione speciale e negli
obiettivi che pensavamo dovesse agire questa gestione. Quindi il
nostro emendamento non è una condizione restrittiva che impedisce
all'ILSSA di ottenere i soldi, ma va nella direzione di
condizionare questo prestito alla presentazione di un piano che
preveda il mantenimento degli attuali livelli di occupazione e
forme di controllo della Regione dell'attuazione del piano
stesso.
Allora i livelli di occupazione noi li chiediamo come obiettivo
politico, poi è ovvio che quando ci sarà presentato il piano
vedremo cosa è ragionevole e realistico fare. Però se oggi
rinunciamo a porre questo tipo di condizionamento credo che abbiamo
costituito un precedente comodissimo per l'ILSSA che nel mese di
aprile ci dirà che a Natale non poteva pagare la tredicesima,
mentre adesso non può pagare lo stipendio per Pasqua, e dobbiamo
intervenire di nuovo. Una volta fatta questa scelta oggi ci
troveremo allora a non poter fare condizioni differenti.
La mia preoccupazione è anche per il piano di 35 miliardi che ci
troviamo poi nelle stesse condizioni di dover dare soldi su
richiesta senza nessuna garanzia sicura. Quel piano lì in qualche
modo tornerà in questo Consiglio ed invece di un prestito a breve
si tratterà di un mutuo a lunga scadenza di somme ben più
consistenti. Pensiamo di fare semplicemente un segnale con questa
condizione sui livelli di occupazione.
Siamo d'accordo con il Consigliere Nebbia sul fatto che non si
possa essere contro le innovazioni tecnologiche e contro i
mutamenti del sistema produttivo, però c'è un fatto su cui occorre
riflettere: in Inghilterra, dove per la crisi dell'acciaio hanno
licenziato la metà dei lavoratori, non è che oggi si trovino in
condizioni migliori delle nostre. In Italia è successo che per la
capacità contrattuale del Sindacato si è riusciti a mantenere
all'interno di una crisi molto grave dei livelli di occupazione
ancora non esageratamente ridotti. In altri paesi dove pure si sono
fatte queste operazioni, negli USA dove si sono raggiunte
percentuali elevatissime di disoccupati, non è che il problema
della siderurgia sia in posizione migliore rispetto a quello
italiano.
Quindi queste forme di contrattazione con le aziende, questo
temporeggiamento rispetto ad un posto di lavoro, secondo noi è una
forma opportuna da sostenere e la mobilità dovrebbe essere da posto
di lavoro a posto di lavoro, che le aziende dovrebbero
ristrutturare, senza far passare un gran numero di persone
attraverso periodi molto difficili. Dovrebbe esserci all'interno di
questo stato una possibilità di rallentamento e di tamponamento
delle crisi che fanno superare i momenti difficili. E questo è un
senso del mantenimento dei livelli occupazionali.
Poi chiediamo che si possa controllare - questo è un altro
elemento fondamentale - come si attuerà il piano presentato e come
si utilizzeranno i fondi eventualmente dati dalla Regione;
diversamente si rinuncia ad un controllo che invece ci può
garantire.
In sostanza siamo per rinviare alla Commissione per cercare di
raggiungere un disegno di legge unitario, il disegno di legge di
modifica alla Finanziaria regionale, mentre manteniamo i nostri
emendamenti.
PRESIDENTE:
Informo il Consiglio che prendiamo atto delle
dichiarazioni del Capogruppo comunista sulla proposta di legge 459,
pertanto se il Consiglio è d'accordo, onde non continuare la
discussione su questo oggetto, questo viene rinviato alle
Commissioni.
Ha chiesto di parlare il Consigliere Lanivi. Ne ha facoltà.
LANIVI - (D.P.):
Il mio intervento è per giustificare il
voto del nostro gruppo a favore di questo provvedimento e per fare
alcune considerazioni in merito ad alcuni interventi che hanno
interessato il Consiglio. Condivido appieno l'idea del Capogruppo
del P.C.I. di riportare quelle ipotesi di modificazione della legge
istitutiva della Finanziaria in Commissione, anche perché ritengo
che queste proposte siano parziali rispetto forse ad un esame più
ampio; a mo' di esempio solo alcune considerazioni sulla dimensione
dell'azienda, piccola o grande. Quella specie di barriera posta fra
piccola e grande azienda è venuta e si è affermata soprattutto nel
momento in cui pareva che sul territorio regionale potessero
insediarsi anche aziende di grandi dimensioni e che la Regione
potesse invece indirizzare queste nuove presenze nel campo della
piccola-media impresa.
Ora la situazione, anche in pochissimi anni, è così mutata che è
fantomatico e fantasioso pensare che aziende di grandi dimensioni
vengano a stabilirsi in Valle d'Aosta. Lo stesso termine, piccola,
media o grande impresa è molto ambiguo a seconda che lo si guardi
sotto il profilo dell'occupazione, sotto il profilo del fatturato o
sotto il profilo del capitale investito. Quindi sarebbe un discorso
proprio da riprendere e vedere in termini più aggiornati. Vorrei
tentare di giustificare il mio intervento in questo modo:
approviamo la scelta della Giunta perché si tratta di una scelta
obbligata e perché risponde agli obiettivi a cui crediamo,
fondamentali della nostra Regione.
Perché scelta obbligata? Perché la Regione in questo momento
paga il prezzo per mantenere il suo equilibrio economico interno,
sia sotto il profilo occupazionale che sotto il profilo del
reddito. La Regione in questo momento non può pensare e non può
avere obiettivamente soluzioni alternative ad una chiusura delle
sue massime aziende industriali che sotto il profilo occupazionale
e di reddito rappresentano la struttura forte della nostra Regione.
Quanto durerà questa condizione? Non possiamo stabilirlo e nessun
futurologo è in grado di farlo, però sappiamo oggi che condizione
fondamentale per l'equilibrio economico-sociale e politico della
Regione è che queste aziende permangano e occorre essere anche
molto realisti e brutali per dire che paga un prezzo senza poter
pretendere grandi contropartite. Cercherò di illustrare per quali
motivi.
Il problema occupazionale: sul piano mondiale e non solo su
quello regionale lo sviluppo industriale non è più il settore che
assorbe manodopera. Qui si pone un dato importante del momento di
travaglio che stiamo vivendo perché innovazione tecnologica e
ristrutturazioni aziendali non comportano aumento bensì riduzioni o
al massimo mantenimento dell'occupazione. Questa è la condizione
attuale nella quale siamo tenuti ad agire.
Prima di andare oltre e di rispondere alle due domande che mi
paiono importanti, cioè se è bene intervenire nel settore
industriale e quali potrebbero essere gli obiettivi della Regione,
voglio dire che eviterei di dare al termine crisi un significato
apocalitticamente negativo. E' un momento di grande difficoltà nel
senso che c'è tutto un sistema di tipo mondiale che si sta
ristrutturando e comporta responsabilità ed intelligenza, però non
è un tipo di travaglio che porti alla morte. E' un travaglio di
rimodificazione complessiva, di un riassetto che riguarda tutto il
mondo.
Questo riassetto secondo me ha alle sue fondamenta due motivi:
le innovazioni tecnologiche e le decisioni in campo internazionale,
crisi del petrolio, aumenti dei prezzi del petrolio, le politiche
estere, l'emergenza del terzo mondo. Questo è confortato - e questa
è una mia ipotesi - dall'internazionalizzazione dei problemi, cioè
i problemi non sono più racchiusi in piccole aree, e qui vorrei
ricordare al Presidente della Giunta che un comune conoscente ci
diceva che oggi lo scontro è sul Pacifico e non solo più
sull'Atlantico: in definitiva i dati gli davano ragione. Si stanno
verificando la ridistribuzione territoriale su scala mondiale degli
insediamenti industriali, per cui oggi è concorrente la Nigeria,
può esserlo l'India, o il Pakistan, la ristrutturazione degli
impianti, la modificazione dei metodi di lavoro e la riconversione
della manodopera. In questa fase di grandi rivolgimenti, secondo
me, la Regione non ha obiettivamente - ed è bene che non l'abbia -
la possibilità di gestire questo settore in prima persona. Si deve
agire con i metodi indiretti del favorire o sfavorire certe
presenze, del sostenere o non sostenere certe situazioni.
Alla prima domanda, se è utile che la Regione intervenga in
questo settore, la risposta non può che essere sì perché è una
componente fondamentale del suo equilibrio economico. Non solo,
bisogna contenere fenomeni di terziarizzazione eccessiva, processo
già in atto, che oltre a denotare una crisi che investe due settori
confinanti - l'agricolo e l'industriale - comporta, se lasciato
libero - cioè pensando che la terziarizzazione possa sostituire il
ruolo dell'industria -, una insoddisfazione sociale diffusa perché
i posti di lavoro che il terziario può offrire non sono in grado di
soddisfare le esigenze di persone in possesso oggi di diplomi e
lauree, che si pongono sul mercato non solo per avere uno stipendio
ma anche per vedere ben utilizzate le proprio capacità. E' un
ulteriore dato di tipo sociale e politico che interessa la Regione
quello di mantenere queste presenza industriale che abbia un suo
significato e non si tratti solo di sostenere delle cattedrali
continuamente cadenti. Quindi alla seconda domanda diciamo sì con
forza. Alla terza domanda, su come si può in queste situazioni
ipotizzare l'intervento della Regione, in primo luogo la Regione
non può fare un difesa miope dello status quo, cioè l'intervento
della Regione deve essere collegato a programmi di ristrutturazione
aziendale, perché è l'unico modo per garantire la sopravvivenza di
queste aziende. L'altro giorno visitando la Cogne (l'avevo vista
anni fa) mi sembrava di essere in una azienda diversa. Non so se
ristrutturata la Cogne potrà avere futuro, dico che senza questo
passaggio sarebbe comunque sparita. Quindi l'intervento regionale
non può che accompagnare ed essere a fianco di programmi di
ristrutturazione. Qui c'è da inventare un ruolo forse politico
della Regione di contrattazione con le aziende, perché credo sia
nella mente di tutti che situazioni delicate in questo settore
continueranno a porsi in futuro. Non sappiamo e non possiamo dire a
priori se questi interventi saranno positivi e daranno i frutti che
ci aspettiamo; interessa che il denaro investito segua questo
indirizzo, gli esiti saranno comunque incerti. E' una scommessa che
giochiamo ed a cui possiamo dare tutti gli auspici positivi, però
non ne abbiamo la garanzia.
Il secondo ruolo della Regione sarà quello in difesa degli
strati più deboli. In dubbio quanto ho detto prima, riconversione
industriale, ristrutturazione degli impianti; queste sono belle
parole. In definitiva sono piccoli o mini vicino alle macchine che
possono trovarsi con o senza lavoro o passare dal ruolo di
qualificati nelle vecchie lavorazioni a lavori sotto-qualificati
nelle nuove tecnologie; questo comporta anche degli scontri
generazionali. L'innovazione tecnologica vuol dire anche apertura
ai giovani. Ecco perché mi pare giustificata la notazione che ho
fatto all'inizio. L'unico campo in cui la Regione può agire
direttamente è quello della formazione professionale, intendo con
ciò non il corsetto di due mesi per andare a fare bene il muratore,
ma la ricerca di formule di utilizzazione delle risorse umane
presenti in Valle d'Aosta per avere qui tecnici e dirigenti in
grado di assumere delle responsabilità o adeguarsi ai nuovi sistemi
di lavoro. La formazione dei quadri dirigenziali mi sembra l'unica
operazione che può fare direttamente la Regione, oppure concordata
con le grandi dimensioni aziendali, perché credo che a quel punto
la prima responsabilità sia dell'azienda.
Quindi il nostro voto a favore dipende da queste considerazioni
che ho fatto e in definitiva da una triplice risposta positiva che
diamo a tre domande:
- è utile o meno la Finanziaria? Rispondiamo di sì. Averlo oggi
questo strumento ci consente di fare un'operazione e di discuterla
qui in Consiglio, cosa che non avremmo potuto fare se non ci fosse
stata;
- è un intervento che va a salvaguardia della struttura
industriale della nostra Regione? Ed è anche questa una risposta
positiva;
- secondo me delinea anche una linea della Regione che potrà
essere meglio chiarita anche in Commissione (di cui mi piacerebbe
fare parte, comunque la mia assenza non deve essere motivo per
interrompere i lavori della Commissione) quello di definire in
queste nuove prospettive come l'Amministrazione regionale può
collegarsi in questi interventi alle volontà delle singole
imprese.
PRESIDENTE:
Ha chiesto di parlare il Consigliere
Carlassare. Ne ha facoltà.
CARLASSARE - (Dem. Prol. Nuova Sin):
Ha un aspetto
positivo questa situazione di crisi, ed è quello che probabilmente
apre tutta una serie di discussioni e di riflessioni che portano ad
una maturazione e consapevolezza di amministratori rispetto alla
realtà che dobbiamo affrontare ogni giorno ed al fatto che, se si
vuole avere una buona conduzione della società, è necessario avere
un equilibrio sui settori occupazionali e produttivi; rispetto al
fatto che, nonostante la vocazione turistica della Valle d'Aosta il
turismo non è la panacea che ci risolve tutti i mali, rispetto al
fatto che è necessario rivedere l'agricoltura non più come settore
da abbandonare e da tenere in piedi attraverso una politica
contributiva, ma come un settore da sviluppare sul piano della
cultura e della redditività, sul piano della modifica del lavoro
stesso che consenta una migliore qualità di vita agli addetti di
questo settore. Ci si deve rendere conto che non si può cancellare
il settore industriale pensando di poter sviluppare all'infinito un
terziario in sostituzione, come pure che l'edilizia non può essere
legata solo allo sviluppo dei grossi centri turistici, ma deve
essere una struttura industriale e produttiva soprattutto
finalizzata a fornire un servizio essenziale come quello della
casa.
Fatta questa riflessione si potrebbe riprendere una serie di
affermazioni concernenti la situazione di crisi mondiale, le
capacità produttive di certi paesi, i livelli di competitività di
certi altri; si è discusso molto di bilanci, di quelle che sono le
situazioni reali di ricchezza e di povertà di certe popolazioni.
Vorrei ribadire un principio fondamentale generale che la vera
ricchezza non è derivata dalle ricchezze che possono trovarsi nel
sottosuolo ma la vera più importante ricchezza è la qualità degli
uomini e la loro capacità ad essere dei soggetti sociali
propositivi che abitano quei territori.
Vorrei anche ricordare che non è con l'ipotesi opposta rispetto
a quella fatta dal Consigliere Nebbia sulla situazione nel 1600 in
Inghilterra dove si volevano distruggere i telai, cioè puntando
come unica possibilità sul fatto che bisogna avere l'industria
elettronica o un'industria legata al futuro, che si risolve la
situazione reale del paese, perché devo ricordare che in Italia ed
in Europa i primi settori ad essere andati in profonda crisi,
almeno sul piano occupazionale, sono stati proprio i settori più
avanzati, legati alle produzioni elettroniche.
Vorrei ancora ricordare che l'elemento fondamentale, almeno dal
mio punto di vista, da considerare come corretto sviluppo di una
società, è quello che dà una reale possibilità di lavoro alla gente
che abita queste zone, prima ancora dei bilanci che chiudono in
pareggio o magari in forte attivo. Non vorrei che si verificasse
che l'operazione è riuscita, il malato è morto. Perché mi pare che
il grosso rischio che stiamo correndo con questi tipi di intervento
è di riuscire a salvare i bilanci di queste società e di trovarci
con metà o addirittura tutto lo stabilimento chiuso.
Condivido gran parte delle cose dette dal Consigliere Lanivi;
dobbiamo porci delle domande se dobbiamo intervenire in favore
dell'industria, sia che ci piaccia o meno, perché non possiamo
lasciare crollare totalmente questo settore, in quanto
comporterebbe dei riflessi estremamente negativi sul piano sociale
per tutta la Regione e per gli altri settori.
Dobbiamo intervenire in favore dell'industria siderurgica pur
sapendo che è in crisi perché gli altri settori non ce li
inventiamo con la bacchetta magica. Dobbiamo cercare di garantire
questa presenza avendo la capacità di prospettare un tipo di
sviluppo e questo non vuol dire avere un piano già pronto che
preveda tutto, ma un progetto di sviluppo che evidenzi certe
volontà politiche, che tenda a creare i presupposti sui quali si
sviluppino qui certi settori.
In Commissione, come assemblea dei Capi Gruppo, abbiamo discusso
il problema della legge sulla formazione professionale. Un altro
elemento fondamentale è proprio quello di formare gente qualificata
per favorire un flusso di investimenti che garantisca posti di
lavoro, un'economia che si sviluppa,perché alle soglie del 2000
avere manodopera qualificata corrisponde a quello che nella metà
dell'800 erano le cadute d'acqua che consentivano di avere le fonti
energetiche, essenziali per permettere uno sviluppo alle prime
industrie manifatturiere.
Ritengo che sia necessario, quando abbiamo l'obbligo di
intervenire, salvaguardare e garantirci che questi interventi siano
finalizzati almeno a breve periodo alla garanzia del posto di
lavoro, diversamente rischiano di tradursi in una medicina che
guarisce la malattia e lascia il malato morto.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE - (U.V.):
Alcune brevissime considerazioni. Ha
ragione il Consigliere Lanivi quando parla di rivolgimento che è in
atto sotto i nostri occhi e che sta cambiando la realtà mondiale.
Questo rivolgimento, che nuovamente chiamiamo crisi, può avere
degli aspetti positivi, ma diventa apocalittico come possibilità
perché sta spingendo tutti i paesi verso delle forme di
protezionismo, verso l'autarchia e basta sfogliare un testo di
storia per sapere che l'autarchia porta inevitabilmente alla
guerra, all'occupazione di paesi vicini, a forme di colonialismo
per le quali non si possono tollerare Sindacati o cose del genere,
perché certamente chi è autarchico si trova chiuso nel proprio
cerchio e deve uscirne. Quando si fanno certe allusioni, ad esempio
al fatto che bisogna stabilire con una Commissione regionale se è
vero che certe merci costano meno di altre, si dimenticano le
regole di mercato.
L'altro grosso pericolo, e qui di nuovo non si ha il coraggio di
spiegarsi bene, è che si voglia andare verso forme di industria
assistita all'italiana e cioè mantenere la forza lavorativa anche
quando questa porta alla bancarotta il paese o l'industria in
questione. E' vero che oggi la United Steel ha licenziato ma quando
ci sarà la ripresa vedremo chi saranno i primi della classe; non
sarà certamente la Nuova Sias o altri dello stesso stampo. Lo
ripeto: qui noi facciamo un'operazione di congelamento di una
situazione che si deteriorerebbe al di là di ogni possibilità di
recupero, dopodiché discuteremo il piano di ristrutturazione con
l'industria in questione e vedremo quali sono le reali possibilità.
Una cosa però deve essere chiara: noi all'industria assistita
diciamo no. Vogliamo intervenire in un'industria sana e per essere
tale deve accettare le nuove tecnologie, deve essere competitiva ed
essere nel mercato.
Allora questo intervento ha solo questo scopo per cui oggi noi
non approviamo gli emendamenti proposti dal Gruppo consiliare del
P.C.I., non perché non riconosciamo che ci debba essere un profondo
legame fra l'intervento regionale e gli scopi sociali che ci
proponiamo, ma perché questo per adesso è un congelamento.
Quando discuteremo del piano di ristrutturazione faremo
esattamente quanto è proposto in questi emendamenti.
PRESIDENTE:
Passiamo alla votazione. Do lettura degli
emendamenti presentati dal P.C.I., ad eccezione del Presidente del
Consiglio Dolchi, alla deliberazione di Giunta n. 6672:
1° emendamento: sopprimere il 2° e 3° comma delle premesse;
2° emendamento: aggiungere il termine del deliberato, dopo aver
sostituito il punto con una virgola, le parole "da condizionare
alla presentazione di un piano di ristrutturazione dell'ILSSA-VIOLA
che preveda il mantenimento degli attuali livelli di occupazione e
forme di controllo della Regione sull'attuazione del piano
stesso".
Se il Consiglio è d'accordo, proporrei un'unica votazione visto
che le parti sono abbastanza chiare nell'esprimere la propria
posizione; pertanto li metto in approvazione:
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 6
Contrari: 19
Il Consiglio non approva
