Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 14 del 15 gennaio 1973 - Resoconto
OGGETTO N. 14/73 - Problemi riguardanti il deferimento al
Tribunale Militare di 13 Alpini del Battaglione Aosta. (Ritiro di
mozione e Approvazione di ordine del giorno)
Dujany (D.P.)
- ...intendere riprendere la parola sulla
mozione oggetto di discussione di stamane, io riterrei di
concludere alla luce delle varie osservazioni presentate dai vari
interventi di stamane, alcune osservazioni presentate dai vari
interventi di stamane, alcune osservazioni e alcune proposte
decisionali.
Mi pare opportuno affermare in primo luogo che non ci può essere
alcun intervento da parte della Giunta, dell'organo Esecutivo del
Consiglio sul procedimento giudiziario militare, quindi rispetto
massimo e assoluto della Magistratura Militare in questo caso.
Mi pare però anche doveroso affermare che il Consiglio regionale
ha il dovere, nell'ambito delle sue responsabilità politiche, di
seguire ed interessarsi ai vari problemi sociali che si verificano
nella realtà della Regione Valle d'Aosta.
In relazione a queste premesse la Giunta potrebbe accettare un
invito tendente a promuovere opportuni contatti al fine di ottenere
adeguati chiarimenti sulla situazione enunciata dalla mozione, e in
secondo luogo interessare i Parlamentari della Valle d'Aosta per
eventuali iniziative a livello parlamentare.
Queste, mi pare, le proposte in concreto che mi paiono possibili
in questo, per quanto è contenuto nella mozione oggetto di
discussione di stamane.
Personnettaz (D.P.)
- Chi prende la parola?
Chincheré.
Chincheré (P.C.I.)
- Dunque per quanto ci riguarda, le
proposte del Presidente della Giunta ci trovano d'accordo e siamo
del parere che si può modificare in questo senso il deliberato.
Caveri (U.V.)
- Chiederei un chiarimento sul secondo
punto, chiederei che il presidente della Giunta voglia ripetere,
perché penso che le proposte del Presidente della Giunta, che
tengono un po' conto delle cose dette da una parte e dall'altra, e
chiedo che la seconda parte di quello che ha detto venga riletto,
perché penso che quello che è stato detto dal Presidente della
Giunta che sintetizza un po' le varie tesi sostenute a proposito di
questa  mozione, quello che è stato detto dal Presidente della
Giunta debba poi essere riassunto in un testo, a meno che si
voglia, si potrebbe anche terminare la discussione in questo modo:
in un impegno del Presidente della Giunta, potrebbe anche bastare
l'impegno del Presidente della Giunta, così come è stato detto un
momento fa, sulla quale dichiarazione il Consiglio regionale
potrebbe anche essere d'accordo.
Io chiederei soltanto, per quanto riguarda il nostro Gruppo, e
me personalmente, mi permetto di dire, chiederei al Presidente
della Giunta di rileggere il secondo punto.
Dujany (D.P.)
- Allora a parte la forma, o sotto forma di
impegno del Presidente della Giunta o sotto forma di una
deliberazione opportunamente riveduta, direi che nella sostanza il
problema potrebbe essere visto in questi termini:
Primo punto - Promuovere opportuni contatti al fine di ottenere
adeguati chiarimenti sulla situazione enunciata nella mozione.
Secondo punto - Interessare i Parlamentari valdostani per
eventuali iniziative a livello parlamentare.
Chincheré (P.C.I.)
- Cioè noi siamo perché le cose che,
gli emendamenti proposti dal Presidente della Giunta facciano parte
del deliberato, sostituiscano questa proposta di delibera della
mozione, in modo che la verità della mozione non venga
assolutamente diminuita.
Caveri (U.V.) -
Chiedo la parola per una precisazione
ulteriore, e cioè sarebbe più esatto, dal punto di vista del
diritto pubblico, sarebbe più esatto parlare di Presidente della
Giunta regionale per quel secondo punto, e non la Giunta regionale,
perché la Giunta regionale è discutibile che abbia veste per
intervenire in fatti del genere, mentre invece il Presidente della
Giunta, avvalendosi dei suoi poteri di Prefetto, può fare quei
passi ai quali si era accennato.
Dujany (D.P.)
- Vorrei così concretizzare quanto è stato
detto; allora impegnare il Presidente della Giunta a promuovere -
per cortesia vuole scrivere? Mi farebbe una cortesia:
"1°) opportuni contatti al fine di ottenere adeguati chiarimenti
sulla situazione enunciata nella mozione;
2°) interessare i Parlamentari valdostani per eventuali
iniziative a livello parlamentare".
Caveri (U.V.) -
Chiedo scusa, non sono interventi, sono
solo domande di chiarimenti, quindi non computatemi nel numero due
di cui parlavo con Manganoni stamattina, cioè io chiedo però che il
primo punto di cui lei ha parlato prima, cioè il fatto che nessuna
autorità regionale intende interferire in procedimenti penali da
parte di autorità giudiziarie ordinarie o speciali, che questo
punto rimanga, questo è un punto fondamentale.
Balestri (P.S.I.) -
Non sappiamo ancora se votiamo o se
non votiamo; ora secondo me il Consiglio praticamente ha chiesto
dei chiarimenti, il Presidente della Giunta ha fatto delle proposte
e si è impegnato a dare una risposta al Consiglio perché si
delucidino un po' su queste faccende qui; quindi per me a questo
punto le cose rimangono così e chiuso, sentiremo le repliche poi
che farà il Presidente del Consiglio e ognuno dirà la sua, mi
sembra tanto semplice.
Personnettaz (D.P.)
- Allora secondo Lei non si
voterebbe?
Balestri (P.S.I.) -
Secondo me attenderemo poi quelle
repliche, che cosa si fa una delibera? Una delibera ad hoc? O si
vota una mozione o non si fa nessuna delibera, si aspetta, si
ritira momentaneamente la mozione in attesa di quelle che
saranno... io parlo per conto mio.
Personnettaz (D.P.)
- Io chiederei ai presentatori della
mozione se sono d'accordo su quello che dice il prof. Balestri.
Chincheré (P.C.I.)
- Io non voglio assolutamente
giudicare l'intervento, giudicare sul piano politico,
evidentemente, sul piano del diritto, l'intervento del Consigliere
Balestri. A me sorge un dubbio, che non solo qualche Consigliere
non abbia letto la mozione ma anche Balestri non l'abbia letta, non
solo, ma forse...
Balestri (P.S.I.) -
...io mi sono riferito che il
Consiglio sta accogliendo le proposte del Presidente della Giunta,
quindi se si accolgono le proposte del Presidente della Giunta mi
sembra che la conseguenza logica sia questa, quindi non mi
riferisco alla mozione.
Chincheré (P.C.I.) -
Dunque, secondo noi, a nostro
avviso, questa mozione, e il semplice fatto che il Consiglio
discuta di un problema così grande, così grave, è un fatto sul
piano politico estremamente rilevante, perché sancisce, secondo
noi, sancisce il diritto che le assemblee elettive hanno nella loro
piena autonomia, di interessarsi, non di giudicare, di interessarsi
di fatti che succedono nel loro territorio.
A nostro avviso forse questo è l'aspetto più importante, più
qualificante di questa mozione, ecco perché noi siamo del parere di
accettare le proposte del Presidente della Giunta purché cambino il
deliberato della mozione sulla quale noi chiediamo un
pronunciamento chiaro del Consiglio.
Caveri (U.V.) -
Io chiedo scusa, ho mangiato qualche
cosa, non so che effetto mi ha fatto! No, voglio fare una proposta
distensiva e conciliatrice: a me pare che si potrebbe trovare una
formula intermedia fra quella proposta da Chincheré un momento fa e
da Balestri dall'altra, cioè si potrebbe anche arrivare ad una
dichiarazione comune del Consiglio in questo senso: una
dichiarazione comune che prenda atto della mozione presentata, che
prenda atto delle dichiarazioni del Presidente della Giunta e dica
di concordare con quanto propone e si impegna di fare il Presidente
della Giunta; una dichiarazione di questo genere potrebbe trovare
il consenso di tutti i gruppi consiliari.
Adesso la formulazione è da vedere, perché altrimenti se ci
mettiamo su un altro piano inclinato verrà un giorno che si
presenterà una mozione nella quale si invita il Presidente della
Giunta di voler interpellare il Vescovo di Aosta sul suo
comportamento, sul modo che ha di trattare con i Parroci della
Valle d'Aosta, dove ci fermiamo su questo piano inclinato? Non ci
fermiamo più!
Ramera (D.C.)
- Io ritengo che quanto ha detto il
Consigliere Balestri possa essere accettabile in quanto, insomma il
Presidente della Giunta si impegna a fare determinati passi e noi
attendiamo di conoscere il risultato, senza votare alcun documento;
praticamente i documenti abbiamo visto stamattina apparire su tutti
i muri di Aosta un manifesto con determinate firme, mi stupisce che
l'amico Dolchi non l'abbia firmato per l'ANPI, anzi si sia
rifiutato, a quanto mi consta personalmente ed ho testimonianza
sicura - per cui non so perché noi dobbiamo sostituirci e si venga
solo in Consiglio forti di certi articoli del Regolamento per fare
le sparate e poi non si ha lo stesso coraggio di firmare i
manifesti.
Balestri (P.S.I.) -
In questo Consiglio mi sembra che
l'equivoco si va a cercare anche quando non ce n'è intenzione. Io
non ho fatto delle proposte, io mi sono espresso su quella che è la
mozione, di cui non ho detto se sono favorevole o no; io ho detto
una cosa sola: che quando il Presidente della Giunta ha fatto delle
proposte e quando il Consigliere Chincheré ha detto che andavano
bene queste proposte del Presidente della Giunta, c'è un termine di
equivoco in queste due proposte, perché una cosa è la mozione e una
cosa sono queste proposte, ecco perché mi sono alzato e ho fatto
quella proposta lì, di dire rimandiamo la mozione, perché quelle
che sono le proposte non hanno niente a che fare con la mozione.
Questa è una forma di informazione, la mozione chiedeva ben altro,
quindi se siete i primi voi ad accettare queste proposte e allora
aspettate di votare la mozione, ma il votare la mozione e accettare
queste proposte a me sembra che si vada nell'equivoco.
Dolchi (P.C.I.)
- Vorrei sgombrare subito il campo da una
interpretazione che dà il Consigliere Ramera della posizione
dell'Associazione Nazionale Partigiani d'Italia.
Io stamattina sul problema ho preso la parola per ricordare
quanto sia stata importante la Resistenza per l'avvenire del nostro
Paese per la Costituzione Repubblicana e quanto il nuovo Esercito
debba per la sua attuale ricostituzione, dopo il tradimento dell'8
settembre, alla Resistenza, al sacrificio di quanti alla Resistenza
hanno preso parte e dicevo - e lo ripeto perché mi sembra che valga
la spesa ribadire questo concetto - che proprio respingiamo la
discriminazione che si fa attualmente nell'interno delle caserme,
per cui i soldati militari, i cittadini in divisa, che si
dichiarano di destra sono dei bravi militari, i cittadini che
appartengono o che non fanno mistero delle loro idee di sinistra,
che sono dei comunisti, dei socialisti, non sono dei bravi
militari; dice, e ve l'ho detto stamattina e ve lo ripeto, il
Generale De Lorenzo, nella sua interpellanza, che sono dei
disgregatori e sovversivi. Ebbene noi vi respingiamo questo, i
cittadini in divisa che siano comunisti o democristiani
nell'interno della Caserma hanno diritto di continuare ad essere
comunisti o democristiani senza nessuna discriminazione, senza che
siano svegliati alle due di notte, perché sono figli del Segretario
della Camera del Lavoro di Aosta e spediti da Aosta nel Veneto;
questo noi richiediamo nel complesso del dibattito affinché si
parli di democratizzazione delle Forze Armate.
Ecco perché dicevo stamattina la mozione ha una sua validità,
perché pone alla attenzione degli eletti queste cose che succedono
e perché noi rivendichiamo per i caduti comunisti nella Resistenza,
per la partecipazione dei comunisti alla Resistenza, il diritto e
il dovere di ribellarsi e di protestare quando queste cose
avvengono dimenticando che anche proprio per questo sacrificio
l'Esercito italiano ha avuto dignità e prestigio dopo la
Liberazione.
Ebbene, partendo da questo presupposto noi riteniamo che il
Consiglio Regionale abbia il dovere di discutere di questi problemi
e capisco che ci possano essere dei colleghi che hanno delle
difficoltà a concludere questa discussione con un voto, ma
l'articolo 104 del nostro Regolamento, Signor Presidente, dice
chiaramente che la mozione consiste in un atto inteso a promuovere
una deliberazione da parte del Consiglio, è una manifestazione di
volontà che si conclude con il voto quando dei presentatori, quando
i presentatori della mozione intendono che con il voto si conclude
un dibattito. Ma noi sanno perfettamente d'accordo che questo
dibattito non si concluda con il dispositivo che i proponenti della
mozione hanno sottoposto alla attenzione del Consiglio e,
condividendo in parte o in toto quelle cose che sono state dette
stamattina a sostegno di tesi parzialmente diverse, e concordando
con la formulazione del Presidente della Giunta, che è poi il primo
interessato perché a lui si chiede di intervenire, non abbiamo
niente in contrario come forza politica di votare quel testo, quel
dispositivo di deliberazione.
Ecco quindi mi sembra il nocciolo della questione; il Consiglio
deve concludere con un voto, perché se no non c'è quella
deliberazione, quella manifestazione di volontà che la mozione
prevede e non c'entrano affatto i manifesti affissi sui muri e le
firme dei manifesti.
Per quanto mi riguarda, come Presidente dell'ANPI, sono
perfettamente a conoscenza di una vasta azione che interessa gli
uomini della Resistenza, l'antifascismo in Italia per una azione di
democratizzazione delle Forze Armate ma l'ANPI porta avanti su
questo terreno un suo discorso, un suo discorso che è sintetizzato
in un appello alle Forze Armate, un saluto alle Forze Armate emesso
in occasione del IV Novembre del 1972, in cui fra l'altro si dice
agli ufficiali, ai sottoufficiali, ai soldati che oggi sono oggetto
di una politica adulatoria e interessata da parte della destra
italiana, parte integrante di tutto lo  schieramento
conservatore europeo che va dai neo-nazisti ai colonnelli greci,
l'ANPI ricorda che fu proprio il fascismo, con la sua forsennata
politica aggressiva ed irresponsabile a trascinare le forze armate
italiane in una guerra disastrosa e impopolare nel corso della
quale le virtù innate del soldato italiano non valsero ad evitare
sconfitte e umiliazioni, perdite dolorose, distruzione, occupazioni
straniere, in quelle tragiche vicende, dice l'ANPI, furono tra i
primi proprio i soldati italiani che si batterono eroicamente a
Cefalonia, a Lero, nei Balcani, a Porta S. Paolo in Roma e in tutte
le altre località o che divennero partigiani con i giovani che ad
esso si unirono a riconquistare con le armi, con i nuovi sacrifici,
il diritto ad essere uomini liberi in un Paese libero, riscattando
l'Italia e portandola alla Costituzione Repubblicana. I fascisti,
responsabili in prima persona della catastrofe nazionale e che dopo
l'armistizio passarono al servizio dei nazisti, macchiandosi del
reato di tradimento non hanno oggi alcun diritto e alcuna veste per
parlare alle forze armate perché ogni parola suonerebbe falsa e
maschererebbe un nuovo inganno. Le Forze armate devono essere
l'espressione della natura democratica e popolare dello Stato
Italiano quale è e quale potrebbe in realtà meglio essere
respingendo le minacciose manovre che attentano alla sua esistenza
e liberandolo da ogni ipoteca straniera.
Questo dice l'ANPI e con un suo discorso l'ANPI intende ridire
anche con manifesti alla popolazione valdostana, ed è per questo
che noi respingiamo gli articoli del "Secolo d'Italia" che sia
proprio il generale De Lorenzo che viene a fare, che viene a darci
- e posso dirlo chiaramente anche se si tratta di un nome non c'è
bisogno di riunirci in seduta segreta perché è un uomo politico, è
un uomo su cui si può parlare perché non c'è la riservatezza quanto
si tratta, e abbiamo molti pronunciamenti in questo senso, quando
si tratta di personalità politiche che impersonano delle posizioni
politiche, quindi faccio il nome del Generale De Lorenzo perché la
storia italiana di questi ultimi anni dal Sifar in avanti è piena
del suo nome - ebbene noi non riteniamo che ci possano essere
iniziative di questo genere che coinvolgano anche i rapporti fra il
Consiglio Regionale, gli Alpini valdostani e i problemi che a
questi cittadini in divisa sono strettamente collegati.
Ecco perché riteniamo che alla fine di un dibattito, che è stato
serio anche se appassionato, il Consiglio regionale possa
pronunciarsi con un voto.
Pollicini (D.P.)
- A noi Democratici Popolari interessa
che il Consiglio regionale abbia recepito il problema e concordiamo
con la proposta del Consigliere Caveri, che è una proposta
conciliativa, perfettamente concorde con quello che noi volevano
raggiungere, per cui il fatto che nel dispositivo di delibera sia
compresa la proposta fatta dal Presidente della Giunta, cioè di
promuovere opportuni contatti, mi pare che il recepirlo serva anche
a dare soddisfazione alla richiesta che ha fatto stamane il
Consigliere Bordon, allorquando ha detto proprio di invitare il
Presidente della Giunta e i Parlamentari a interessarsi del
problema.
Sotto questo profilo mi pare che troviamo concorde tutto il
Consiglio nella votazione di un tipo di dispositivo che ha recepito
un po' il discorso generale che si è fatto stamattina a questo
proposito.
Chantel (P.S.I.)
- Dalla dichiarazione fatta stamattina
io avevo detto che avevo firmato la mozione a nome del Partito
Socialista perché ci preoccupava di conoscere le ragioni di una
situazione che riteniamo anormale.
Ritengo perciò, arrivati a questo punto qui, che prima di poter
andare oltre, sia fatto appunto di accettare questa posizione che
ci faccia conoscere le ragioni anormali per cui tredici persone in
poco tempo sono state imprigionate e mandate a Peschiera; ecco,
dopo che avremo sentito queste ragioni avremo un giudizio pieno che
ci permette di andare oltre.
Dujany (D.P.)
- ...che potremmo concretizzare questa sera
gli interventi con un testo che potrebbe essere oggetto di
approvazione da parte del Consiglio: "
preso atto della mozione,
preso atto dei vari interventi dei Consiglieri e delle
dichiarazioni del Presidente della Giunta, si dà mandato allo
stesso di promuovere opportuni contatti al fine di ottenere
adeguati chiarimenti sulla situazione annunziata dalla mozione. In
secondo luogo di interessare i parlamentari valdostani per
eventuali iniziative a livello parlamentare"
.
Questo mi pare dovrebbe essere il testo.
Caveri (U.V.)
- Una piccola osservazione; ha mica quella
frase che lei prima aveva letto al n. 1? Cioè si esclude qualunque
interferenza con quello che possa essere i procedimenti penali
davanti al Tribunale Militare, Lei lo aveva detto prima, per essere
accettato da noi quel testo che ha letto Lei dovrebbe ricomprendere
il primo punto... ah, no, no, noi ci teniamo molto a quella
dichiarazione lì, perché è una questione di competenze che debbono
sempre essere tenute presenti, anche per la serietà del Consiglio,
perché ad un certo momento...lo si può mettere, l'aveva messo Lei,
lo si può inserire.
Dujany (D.P.)
- ...poi mettiamo a punto questa decisione
e poi la rileggiamo e la votiamo.
Ramera (D.C.)
- Io non ho capito se nella mozione rimane
tutta la parte diciamo introduttiva, andrebbe via tutto? "venuto a
conoscenza" andrebbe via o rimane? Perché io non ho capito bene,
perché altrimenti qui...
(voce:
Chincheré ha detto no
)
...
non so io, io chiedo, perché altrimenti qui non si è
modificato proprio niente perché prima si impegnava la Giunta e
adesso si impegna il Presidente della Giunta, se viene tenuta tutta
la parte introduttiva; se invece si dice il Consiglio regionale,
non so, un'altra forma, se si trova questo, ecco volevo chiedere al
Presidente dato che deve riscrivere il pezzo.
Caveri (U.V.)
- L'osservazione di Ramera è giusta, ma può
essere superata a seconda del contenuto e del dosaggio della frase
che si riferisce alla mozione, perché la nostra intenzione è di
votare a favore del testo proposto dal Presidente della Giunta, che
la frase "vista la mozione" o "in riferimento alla mozione" non
voglia poi dire approvazione implicita della mozione; ecco questo è
il punto.
Bordon (D.C.) -
...si viene fuori e si dice rinviamo e
studiamo il testo e vediamo quello che si può fare intanto gli
spiriti si calmano e pertanto qualche cosa verrà fuori, perché
sembrerà strano ma non so il perché ad un certo momento su
determinati problemi, chiamiamoli pure politici, anche se non li
condividiamo, si deve arrivare ad un compromesso.
Ora, vede, Sig.na Presidentessa, Sig.na Personnettaz, la
interruzione delle ore 13 da Lei proposta, che oggi è stata da noi
accettata tranquillamente senza nessuna contestazione, quantunque
si prevedesse che ad un certo momento nel pomeriggio si sarebbe
ricominciata una discussione a nuovo, per cui tutto quello che si
era detto prima non si sarebbe più ricordato dopo, per cui uno che
sente determinati discorsi fatti oggi pomeriggio non sa che cosa si
è potuto dire stamattina o meglio, anche fra di noi colleghi
Consiglieri, si cerca di dimenticarlo.
Ora questo non rientra nelle mie abitudini e io cercavo di
rimanermene tranquillo ma qualche cosa dentro mi ribolliva e non mi
va; allora io dico che non cambio una virgola di quello che io ho
detto stamattina.
Io stamattina mi sono permesso di dire che - e lo ripeto per
quelli che se ne dimenticano o che non l'hanno voluto sentire - che
mi sono stupito veramente della mozione come è stata presentata,
perché ad un certo momento si parlava di 13 alpini che erano stati
denunciati non si sa il perché; ho letto il giornale "l'Unità" che
è verbo per qualcheduno qui dentro, se non per me, dove in questo
trafiletto si diceva che questi ragazzi erano stati condannati - e
lo ripeto perché sia rimesso a verbale una seconda volta perché se
no qui si cambiano le carte in tavola - che le imputazioni sono
diverse, c'è chi si trova nei guai per essersi rivolto a un caporal
maggiore con una battuta non logica, c'è chi rischia una dura
punizione per non aver alzato il braccio durante la cerimonia del
giuramento o per averlo fatto col pugno chiuso, due addetti alle
cucine accusati di aver sottratto una scatola di tonno e un pacco
di pasta si trovano già nel carcere di Gaeta.
Ora stamattina non abbiamo adoperato nessuna parola cattiva,
come cerchiamo di non adoperarla adesso, ma io mi domando se ad un
certo momento si deve portare in Consiglio Regionale un problema di
questa farsa dove viene dibattuto per cinque ore soltanto perché,
se è vero questo io non lo so ma lo diranno i giudici, se due
ladruncoli hanno rubato nelle cucine del Battaglione Aosta o non so
dove, questa prima domanda.
Ma qui il problema è molto diverso, difatti io non discuto
sull'impostazione di Dolchi, perché Dolchi ha una determinata
impostazione che non coincide con la mia, Dolchi viene fuori dice:
ma qui c'è tutto un processo che noi facciamo all'Esercito
italiano, c'è tutto un processo che noi facciamo all'impostazione e
parla di discriminazione, io mi sono scritto queste parole perché
per me erano un po' il fondo della discussione: "discriminazioni
che si fanno nelle caserme".
Ora che cosa io ne deduco? Ho ripetuto l'ho detto stamattina e
ripeto oggi: io non posso assolutamente essere d'accordo con questo
sistema. Ho avuto l'onore di far parte del IV Alpini, lo ripeto a
sazietà, non credo che gli ufficiali degli Alpini siano cambiati
così di colpo, se in mezzo a questi ce ne sono alcuni che non
seguono la linea generale io posso anche pensarlo perché accade -
lo ripeto per la seconda volta - quindi dovranno essere ripresi
questi ufficiali, però io non posso permettere che si metta sotto
accusa tutto un Corpo degli Alpini come si sta facendo qui perché
io non posso accettare questo, perché verrebbe meno a quei principi
che mi sono sempre stati inculcati qui dentro e che io sento ancora
adesso, perché quando poi si viene a parlare di impostazione
discriminatoria, di non democrazia in un Corpo come quello degli
Alpini, qui si viene a fare della demagogia e si vuol solo fare
della campagna elettoralistica o del disfattismo, io so che questo
provocherà le reazioni - l'ho detto stamattina - ma non ho nessuna
necessità di scendere a dei compromessi e continuo su questa strada
e non mi stupisco dell'impostazione che dà Dolchi a certi problemi,
perché quando noi vediamo quelle belle manifestazioni che vengono
fatte dagli Alpini nelle loro adunate, eh signori un certo spirito
di nazionalismo c'è ancora! C'è ancora un qualche cosa che certi
Partiti in Italia hanno desiderio di calpestare, perché quando si
vedono ancora le manifestazioni fatte col tricolore, come vengono
fatte, beh, insomma io dico quello che penso e lascio giudicare a
chi sente, eh un po' di noia dà, perché insomma si vede ancora un
qualche cosa che si cerca di diminuire, che si cerca di far
scomparire che invece noi non riteniamo che debba scomparire,
perché quando scompaiono certi principi in una nazione, la nazione
va a carte quarantotto.
(
voce del Consigliere Dolchi)
Bravo Dolchi! Allora sono doppiamente stupito e mi si diceva
stamattina, ma dice: perché ad un certo momento tu non hai citato
determinati articoletti che appaiono sui giornali? Dove quando si
vede una mancanza di un certo genere che avviene nelle file
dell'Esercito russo si vedono quali sono i provvedimenti che
vengono presi, molto più feroci di questi! Ho chiesto scusa di non
essermelo ricordato, lo ricordo adesso, ma per me un semplice
articolo che è venuto fuori non voglio entrare in merito a
questo.
Però nel modo più assoluto io ripeto quello che ho detto
stamattina, e ho detto: Secondo me chi si deve interessare di
questo problema è il Presidente della Giunta Prefetto, e mi sembra
che non tutti erano d'accordo; invece oggi come oggi, stasera come
stasera, si vede che questa impostazione viene fuori, perché da
altri Consiglieri è stato detto che il Presidente della Giunta, non
come Giunta, ma come Prefetto, deve occuparsi di questo.
Io mi sono permesso di dire stamattina che i Parlamentari devono
portare avanti questo problema, se ritengono di farlo, perché se ci
sono queste voci in giro voglio aggiungere di più: il Presidente
della Giunta-Prefetto, dopo aver sentito le parole di Dolchi, dopo
aver sentito le parole di altri qui dentro ha l'obbligo di darsi da
fare come Prefetto per sapere se sono vere queste discriminazioni,
perché quello che ha detto Dolchi è condiviso da tutti come
impostazione di esercito, di disciplina e di democrazia, però io
penso che se mi mancano gli elementi per poter emettere un giudizio
e allora ha ragione Balestri, Balestri che cosa vi ha detto?
Balestri è venuto fuori dice: ma noi dobbiamo giudicare qualche
cosa, dobbiamo dire qualche cosa, il Presidente della Giunta deve
assumere informazioni e ce le deve portare qui dentro; ha detto
questo se ben ricordo, e se non l'ha detto lui lo dico io.
Allora chiedo scusa, allora il Presidente della Giunta come
Prefetto ha l'obbligo di informarci di questo, deve portarci qui le
notizie e allora noi gli diremo qualche cosa, ma finché io sento
una sola campana non ho assolutamente la possibilità di credere che
tutto quello che da quei banchi è stato detto qui dentro
corrisponda a verità; pertanto siccome non ho niente da scendere a
dei compromessi, non ho preoccupazione alcuna se non di non
scendere a patto con la mia coscienza, io non voto contro, perché
lo dovrei forse anche fare, ma non voto contro perché è giusto che
si svolgano tutte le indagini che si devono svolgere, ma certamente
io non voto questo e mi rifiuto di fare queste discussioni, non le
voglio sentire, le voglio dimenticare, perché se no la posizione
nostra come ex ufficiale degli Alpini, qui dentro, dovrebbe essere
molto diversa di quella che è.
Quindi io mi asterrò, come ho già detto stamattina, e ripeto che
il Presidente della Giunta, prefetto, ha l'obbligo di darsi da fare
per chiedere se queste cose corrispondono al vero e ripetercele in
Consiglio, e dalla loro parte i parlamentari a Roma faranno, come
ho già detto stamattina, quello che devono fare rivolgendo
interpellanze al Ministro della Difesa e a tutti quelli che hanno
competenza di esaminare questo.
Quindi io non cambio una virgola e non entrerò più in
discussione, io mi rifiuto di accettare questo discorso e mi
astengo dalle votazioni.
Personnettaz (D.P.)
- Chi prende la parola?
Pedrini (P.L.I.)
- Io sono lieto che il Presidente abbia
preparato il compromesso, quello che diceva, io a nome del Partito
Liberale devo dire che evidentemente non posso accettare alcun
compromesso sulla forma, e il Consigliere Bordon abilissimo come
sempre mi ha battuto sul tempo, e ha detto alcune verità, ha detto
alcune verità che evidentemente bruciano sulla pelle di qualcuno,
ma pur tuttavia bisogna dirle, bisogna avere quel minimo di
coscienza e di coraggio per dire che non si può per un fatto
contingente del momento, di cui noi non sappiamo con esattezza come
sono andate le cose, accusare tutto un Esercito...
(Voce di
Chantel:
Chi l'ha accusato?) ...Beh nessuno parla con Lei
Assessore, stia buono, io non voglio polemizzare con il Dott.
Chantel, perché è un simpatico maestro e professore, ma
evidentemente se poi mi costringe allora sono costretto anch'io a
uscire un pochino dal seminato e dire alcune cose che non mi
farebbe piacere dire.
Io ho sentito qua delle dichiarazioni e le ho riprese, le ho
riprese, e mi sento profondamente indignato per certe affermazioni
che sono state fatte in quest'aula, perché evidentemente, e 
qua non tiriamo fuori cose patetiche non tiriamo fuori sentimenti
passati, guardiamo alla realtà, ma evidentemente non si può
dimenticare quello che gli Alpini hanno fatto quello che qualcuno
che parla ha dato, quello che altri avranno anche dato ma che non
si può cancellare con un colpo di spugna o sputare o rigettare o
infangare così anche con solo delle supposizioni; le cose devono
essere chiare, io ho detto stamattina al Presidente della Giunta,
nella sua qualità di Prefetto, che egli ha il dovere, visto che il
Consiglio Regionale lo chiede, di informarsi e presso il Ministro
della Difesa e presso il Ministro dell'Interno di come stanno le
cose e di riferire come Presidente della Giunta al Consiglio quanto
il Prefetto sa, questa è la duplice funzione di questa alta carica
nella nostra Regione.
Il nostro concetto liberale di vera democrazia è questo, poi il
Consiglio è padronissimo con la sua maggioranza di fare alto e
basso ma non per questo noi Liberali evidentemente non possiamo
cambiare opinione.
Chincheré (P.C.I.) -
Il mio secondo intervento non era
assolutamente previsto, però alcune cose dette da alcuni
Consiglieri credo che meritino una puntualizzazione da parte
nostra.
Quando esiste un problema, e il problema esiste, perché le
denunce sono un fatto, i trasferimenti notturni fatti nel giro di
un'ora sono un fatto, il Battaglione Aosta è un fatto reale perché
esiste è qui, noi non possiamo esimerci di affrontarle.
Ci sono molti modi per affrontare un problema, un modo - e io
credo che sia l'unico modo serio, l'unico modo concreto, l'unico
modo che costruisce - è quello di cercare di capire al di là del
fatto contingente pur non dimenticando il fatto contingente
specifico, dove, come, quando, perché nascono queste cose. Credo
che non possiamo fare a meno di dare questo giudizio di fare questa
analisi altrimenti corriamo il rischio di discutere intorno ad un
fatto di questa gravità, cambio il termine "gravità" di questa
portata, in termini di puro regolamento di pura applicazione della
legge, di un puro fatto legale, senza riuscire a capire qual è la
molla che ha spinto queste cose, cosa c'è sotto queste cose.
In questo modo si spiega quel mio tentativo, forse non riuscito,
non lo so, che molti Consiglieri non condividono, di quella lunga
presentazione della mozione, un tentativo onesto, concreto,
politicamente valido, costruttivo, di cercare di inquadrare questo
problema.
Quando c'è un problema, ripeto, la cosa migliore da fare è
quello di aggredirlo, è l'unico modo per non trovarsi delle
sorprese e per dare un giudizio chiaro; esiste però un altro modo
per affrontare un problema - e sembra un bisticcio di parole e in
realtà è un dato di fatto che è venuto fuori molto bene - il primo
è dire che il problema non esiste perché non è importante, perché è
normale, perché è nell'ordine, è nella logica, è nella giustezza
delle cose, l'altro modo per rifiutare di fare un'analisi di quanto
è successo per poter dare dei giudizi che nulla hanno a che fare
con quel fatto distorcendo magari quello che altri Consiglieri
hanno detto.
Evidentemente su questo secondo modo di affrontare i problemi
noi non possiamo essere assolutamente d'accordo al di là del
giudizio politico specifico che si può dare a quel fatto, proprio
perché corriamo il rischio di farci dire, di dire delle cose che
non pensiamo.
Cosa dicono alcuni Consiglieri? Alcuni Consiglieri dicono: ma è
normale, è nella logica dell'ordinamento militare che quando uno ha
una mancanza più o meno grave venga punito con la reclusione - e io
voglio soltanto rammentare questo fatto: che nelle denunce
militari, nella migliore delle ipotesi prima che arrivi un processo
ci sono da scontare sei mesi di duro carcere militare che sono di
gran lunga peggiori delle carceri civili e sappiamo tutti cosa sono
le carceri civili - e allora anche questo fatto umano che un
giovane di 20 anni, che molte volte non ha ancora il diritto al
voto, però ha il diritto di asservirsi alla patria, per una
mancanza, per un errore, i cosiddetti errori di gioventù
chiamiamoli così, venga punito così duramente mandando le famiglie
nell'angoscia, è già un fatto che deve farci riflettere.
Io rifiuto di fare una discussione di applicazione di
Regolamento in queste cose; vi dirò di più, che per alcuni versi
sono anche d'accordo nel sostenere che forse c'è stata una
applicazione del Regolamento, nessuno mette in dubbio che l'attuale
gruppo dirigente del Battaglione Aosta abbia fatto degli arbitri,
nel senso che si è inventato dei reati, si è inventato dei
Regolamenti e abbia applicato in modo proprio ad uso e consumo un
Regolamento, e su questo problema il dibattito nelle forze
politiche, nelle assemblee elettive deve avvenire e noi non abbiamo
il compito di pronunciarci per un Regolamento o per un altro
Regolamento, ma sui contenuti dell'attuale Regolamento militare
abbiamo il dovere e il diritto di pronunciarci, proprio perché quel
Regolamento militare non rispecchia minimamente quelli che sono i
dettati costituzionali in fatto di amministrazione e di ordinamento
delle Forze Armate.
E ci preoccupa anche un altro fatto, quanto questo Regolamento,
che è chiaramente fascista, non solo perché è stato emanato sotto
quell'epoca ma perché ha i contenuti realmente fascisti, quando
viene applicato in quel modo io ho il dovere di chiedermi perché, a
quale necessità corrisponde, chi c'è dietro questa applicazione
rigida, non rigorosa, rigida, piatta, del Regolamento, quali scopi
vuole perseguire, chi colpisce e cosa vuole fare, questo è il
problema che io ho di fronte.
Quando questo Regolamento viene usato per colpire delle idee
politiche e tutta una serie di attività, evidentemente non posso
essere d'accordo perché significa usarlo in modo discriminatorio,
in modo antidemocratico; perché io, ecco perché interessa anche il
Consiglio Regionale questo fatto, - e non sono d'accordo su quelli
che sostengono  che è soltanto un problema a livello
parlamentare e non può interessare il Consiglio Regionale -, perché
noi del Battaglione Aosta, la cui storia si interseca strettamente
con quella della Valle d'Aosta, abbiamo una certa visione, abbiamo
un certo giudizio, abbiamo tratto certe esperienze positive,
democratiche, noi vogliamo che durino nel tempo; quando noi
facciamo le celebrazioni ufficiali dell'Autonomia o del 25 aprile e
partecipano giustamente le Autorità politiche, noi vogliamo sapere
con quale spirito partecipano ea queste manifestazioni, se vi
partecipano solamente per assolvere ad un dovere di ufficio o
perché credono veramente a quello che c'è scritto nello Statuto
speciale della Valle d'Aosta, in quello che c'è scritto nella
Costituzione repubblicana.
Ecco perché noi rivendichiamo a questo Consiglio l'autorità e il
diritto di discutere di questo problema e di avere un
pronunciamento chiaro sui fatti.
Personnettaz (D.P.)
- Chi prende la parola?
Pollicini (D.P.) -
Non è il caso di fare della polemica
con Bordon perché vede lucciole per lanterne, per cui vede un
attacco all'Esercito quando attacco non c'è, vede altre cose, vede
l'accusa al glorioso IV Alpini, al Battaglione Aosta quando nessuno
l'ha messo sotto accusa però queste sono affermazioni soltanto sue,
per cui le porta tutte lui le responsabilità.
I firmatari della mozione - e penso di parlare a nome loro -
sono d'accordo nel ritirare la mozione e di sostituirla con
l'ordine del giorno che è stato passato non so se a tutti o quasi a
tutti, l'ordine del giorno con cui si dà mandato, cioè: "
il
Consiglio regionale prende atto delle dichiarazioni fatte dal
Presidente della Giunta e dell'intervento dei Consiglieri in ordine
all'argomento riguardante il deferimento al tribunale Militare di
13 Alpini del Battaglione Aosta; affermati l'autonomia del potere
giudiziario e il rispetto delle prerogative della Magistratura, dà
mandato al Presidente della Giunta:
1°) di promuovere opportuni contatti al fine di ottenere
adeguati chiarimenti sulla situazione;
2°) di interessare i parlamentari valdostani per eventuali
iniziative a livello parlamentare.
Ecco noi proponiamo che sia messo all'ordine del giorno, dopo
aver ritirato la mozione, sia messo a votazione questo ordine del
giorno.
Personnettaz (D.P.)
- Dichiarazioni da fare? Allora
mettiamo ai voti.
Caveri (U.V.) -
Un momento, se si mette in votazione
l'ordine del giorno proposto dal Presidente della Giunta bisogna
permetterci di fare delle dichiarazioni di voto.
Personnettaz (D.P.)
- Prima vorrei chiedere se i
presentatori ritirano la mozione... (
Voce:
ve l'ha già
detto...) ...Benissimo, allora chi vuole fare dichiarazioni?
Mettiamo ai voti...Chi vuole fare dichiarazioni di voto?
Bordon (D.C.)
- Io la faccio a puro titolo personale, poi
chi vorrà si associerà, io, seguendo, o meglio in ottemperanza, per
coerenza con quanto detto stamane e ho detto prima, mi astengo non
posso votare questo nuovo ordine del giorno, anche se è
completamente diverso, perché se fosse stato presentato questo
subito magari si poteva anche prenderlo in esame, ma dopo tutto
quello che si è detto qui dentro, dopo quelle che sono state le
accuse di discriminazione, ecc., io non posso approvare quello che
è stato detto prima e trovo assurdo che il Consiglio Regionale
debba dare il mandato al Presidente della Giunta di promuovere
opportuni contatti al fine di ottenere adeguati chiarimenti sulla
situazione, sempre per il motivo che ho detto prima, che essendo il
Presidente della Giunta anche Prefetto, dopo aver sentito tutte le
accuse che sono state fatte qui dentro, alla conduzione in
particolare del Battaglione Aosta, del IV Alpini, e chi ne ha più
ne metta, io non polemizzo per niente, vorrei ripetere le loro
parole per non creare della confusione, ma dopo aver sentito tutto
questo io dico che il Presidente della Giunta-Prefetto, non ha
bisogno di nessun mandato per poter prendere i contatti, ma ha
bensì il dovere e l'obbligo di prendere questi contatti, per
appurare se è vero e se non è vero.
Non appena fatto questo ce lo porti qui, ci dica che cosa ha
appurato e, in base a questo ognuno di noi potrà emettere il suo
giudizio con la massima tranquillità. Come d'altronde mi sembra
assurdo di interessare i Parlamentari valdostani per eventuali
iniziative parlamentari perché dopo che è stato dibattuto qui
dentro questo problema per diverse e svariate ore e quello che non
avranno sentito i Parlamentari, perché non so se l'hanno sentito
tutto, se non l'hanno sentito tutto, perché non mi interessa
proprio niente, certamente ancora una volta il Presidente della
Giunta-Prefetto avrà l'obbligo di informare i Parlamentaria perché
facciano eventualmente i passi che devono fare a Roma con le
competenti Autorità; detto questo io mi astengo con questa
motivazione, perché voglio che sia tutta messa agli atti perché non
mi si cambi le carte in tavola.
Mappelli
(D.C.)
- La mia non è soltanto e
semplicemente una dichiarazione di voto, perché se volessi
fare...
Personnettaz (D.P.)
- Non può essere altro, adesso siano
in fase di dichiarazione di voto.
Mappelli
(D.C.)
- No, no, no, io non ho preso la
parola, dunque la discussione per me non è chiusa, se permettete,
perché è già un paio di volte io prendo la parola in questo
Consiglio, eh beh nella dichiarazione di voto dirò quel che penso,
va bene? Se avrò cinque o sei pagine da leggere...
Perché se dovessi fare una dichiarazione di voto concordo con
l'amico Bordon quando ha detto la frase molto importante "Il
Presidente in quanto Prefetto ha il dovere di  appurare
qualora ci siano delle cose non chiare in qualunque settore della
vita nella nostra Regione" e pertanto doveva essere Dujany a
doverci illustrare se qualcosa non andava in questo settore - e la
mia fiducia al Presidente Dujany, mi dispiace, non se la merita
proprio, dunque non ha bisogno del mio mandato, della mia fiducia
per fare il suo dovere, se lo ritiene di farlo lo faccia, se
ritiene di non doverlo fare la mia fiducia non ce l'ha perché lui
non ha la mia e io non ho la sua e siamo pari.
Dujany (D.P.) -
Non voglio la tua fiducia per
epurare!
Mappelli (D.C.)
- Ah ti credo! Tu puoi fare quello che ti
pare ma la mia fiducia non te la meriti!
Qui, dato che in questo Consiglio in diverse occasioni si è
molto così, a piè spinto, parlato di "Famiglia cristiana", io
desidero portare a conoscenza, qualcuno non lo fosse ancora, di un
caso di un soldato russo che è morto perché credeva in Dio, sì
Signori, "Persecuzione a morte di Ivan" questo è scritto in questo
numero che, se ritenete posso farvene omaggio è del dicembre
scorso; il dramma s'è concluso nel luglio scorso su una spiaggia
del Mar Nero, il giovane che aveva 20 anni, era stato sottoposto
per mesi a pressioni di ogni genere, comprese le torture fisiche,
per indurlo a non parlare più di un finto annegamento dopo averlo
massacrato, la ribellione dei suoi parenti e tutto il villaggio
natio, la denuncia clandestina fatta pervenire alle maggiori
personalità russe e internazionali.
Voi direte: ma un caso non debba giustificare altri
inconvenienti, e io qui concordo, perché se in Russia e sappiamo
perché quel sistema non l'abbiamo accettato, anzi lo combattiamo, a
torto o a ragione, ma nella libertà che vige nel nostro paese
grazie a Dio è ancora possibile combatterlo quel sistema,
evidentemente noi auguriamo che queste cose non debbano succedere,
se però ci sono delle ombre, qualunque esse siano queste ombre, è
evidente che il Presidente quale Prefetto della Valle d'Aosta ha il
dovere di appurarle, ma qui io ho voluto fino a questo momento
starmene tranquillo in un angolino e seguire un po' tutte le
dichiarazioni e le valutazioni del caso.
Ora il discorso mi sembra, mi pare che debba essere valutato da
posizioni diverse; una posizione l'ha presa il Consigliere Dolchi
quando ha condannato così tutti i responsabili del Battaglione
Aosta quale infiltrazione fascista, ecc. ecc. un'altra posizione mi
pare un po' meno rigida è stata presa da altri Consiglieri quando
hanno detto che si è voluto applicare ad un Regolamento comunque
fascista. Orbene, ha detto bene l'amico Bordon, se veniva
presentato un ordine del giorno dove così potevano apparire delle
perplessità, dove ad un certo momento si doveva far luce su
eventuali perplessità, io penso che nessuno di noi sia qui per
difendere o per giustificare certe posizioni, al contrario, noi,
nessuno di noi ritiene che un individuo che sia una persona umana,
che sia al servizio militare debba essere mortificato nella sua
persona, nelle sue idee, ma evidentemente se così risulta, quel
poco che abbiamo saputo, se poi vi è altro sotto allora io non
riesco, non sta a me a dichiararlo in questa sede, ma se
effettivamente questi nostri amici valdostani hanno avuto purtroppo
a che fare con quella che è la regola della serietà e dell'onestà
evidentemente  non credo che il Consiglio Regionale debba
giustificare chi non si comporta onestamente, se ci sono altri
motivi orbene lo si dica e lo si dica in tutte le sedi e la sede
appropriata è quella che il nostro Prefetto, in questo caso nella
persona del Presidente della Giunta, debba prendere i contatti e
secondo me aveva il dovere, dato che questa mozione è stata
presentata evidentemente in data - oh pardon qui mi sta sfuggendo
la data , combinazione, qui non vedo la data - non ha nessuna
importanza, comunque una quindicina di giorni fa, ritengo che il
Presidente della Giunta aveva tutto il tempo di vedere e di venire
ad illustrare, ma che lui pretenda in una questione di questo
genere la mia fiducia su quell'ordine del giorno perché possa
vedere di intervenire, evidentemente siamo pari perché la mia
fiducia mi dispiace al Presidente della Giunta non gliela do
proprio.
E pertanto, arrivati a questo punto, anch'io mi riallaccio al
discorso dell'amico Bordon, con tristezza lo dico questo,
sinceramente, se ci sono degli inconvenienti che mortificano la
personalità di questi nostri amici si faccia luce, ma di più
evidentemente non sta nelle nostre funzioni e anch'io mi astengo su
questo ordine del giorno così come è stato presentato.
Per quanto riguarda invece la questione, come ripeto prima, una
cosa non va con l'altra, ma è bene che tutto il Consiglio ne sia a
conoscenza, io farò fare delle fotocopie e prego la Presidenza di
voler darmi questa facoltà e di inviare copia di quanto è stato
pubblicato su "Famiglia Cristiana" del 10 dicembre 1972 a tutti i
Consiglieri della Regione, al fine di valutare ancora una volta, se
è necessario, alcuni aspetti che noi da tempo condanniamo, e anche
nella Regione e anche in Italia se ci sono aspetti di questo genere
è nostro dovere di condannarli ma non mi sembra che siamo a quel
punto, grazie a Dio.
Personnettaz (D.P.)
- Anche se il Sig. Mappelli non è
d'accordo, io ricordo ai Signori Consiglieri che siamo in fase di
votazione e può parlare una sola persona per Gruppo; chi vuol
prendere la parola?
...(voci)...
Beh dichiarazione di voto,
per la dichiarazione di voto parla uno solo per Gruppo, non parlano
tutti, mi spiace.
Manganone (D.C.)
- Comunque io mi astengo per le
considerazioni che ha fatto il Consigliere Bordon.
Chabod (D.C.)
- Io mi stupisco di una cosa sola; che il
Presidente della Giunta, come ha detto Mappelli prima, in tutti
questi quindici giorni non ci abbia saputo dire esattamente quello
che è capitato, perché in tutte le cose ci dà delle risposte e qui
no, perché? Qui c'è un perché insomma, insomma qui si viene a
prendere la gente per dei cretini, ad ogni modo io mi astengo...
(interruzione del Consigliere Pollicini) ...
Eh no, ci sei
già avanti tu e basta, Pollicini tu hai già la faccia e allora sei
tranquillo; io mi astengo.
Ramera (D.C.)
- Dato che tutti parlano parlo anch'io, no,
effettivamente un attimo fa, quando mi è pervenuto il foglio, con
l'ordine del giorno stilato dal Presidente, avevo fatto un pensiero
di votarlo in quanto contrastava in pieno con la mozione presentata
dal Partito Comunista, però dato che fino all'ultimo momento i
Consiglieri comunisti hanno ribadito alcuni concetti talmente gravi
che avrebbero dovuto far parte per lo meno di un capoverso della
loro mozione, però non hanno mai il coraggio neanche qui di
metterlo naturalmente! E questo improvviso ritirare il documento mi
ispira delle perplessità per lo meno, perché dico: o siamo venuti
qui a far perdere del tempo al Consiglio perché è da stamattina che
dibattiamo un argomento che sembrava vitale per il nostro Paese,
naturalmente per la nostra Regione, perché ad un certo momento qui,
addirittura, si è fatto il processo alle Forze Armate, accora in
ultimo il Consigliere Chincheré ha parlato di errori di gioventù
che naturalmente sottostanno a dei Regolamenti, come se noi
avessimo il compito di cambiare i Regolamenti militari, e allora ad
un dato momento uno dice: ma insomma o siete sicuri di quello che
avete detto e allora andate fino alle estreme conseguenze mettendo
anche nel vostro deliberato questo bel capoverso sulle
discriminazioni, metodi fascisti, ecc. ecc. o non siete sicuri per
niente - e me lo dimostra il fatto che ritirate la mozione - a voi
basta il fatto di aver portato in Consiglio la discussione...
(Chincheré:
Ci sottovaluta...) ...No, io vorrei
sapere, a me non interessa, no io non sottovaluto mai, anzi a voi
vi valuto sempre per quello che contate, state tranquilli che io
non sono uno che sottovaluta, per carità! Vi valuto nel giusto peso
e nella giusta misura che avete, che giustamente dobbiamo tenere
conto; tuttavia non mi convince questo vostro atteggiamento
improvviso, per cui mi astengo anch'io.
Balestri (P.S.I.) -
Noi siamo d'accordo con questo ordine
del giorno e vorrei solo fare una preghiera al Presidente: a noi
interessa sapere - parlo anche, oltre che a titolo personale - a me
interessa sapere una cosa, come sono avvenuti questi fatti, perché
se 17 ragazzi, 13 quanti sono, sono stati puniti per delle
colpevolezze anche se sono state lette su dei giornali stamane o
che, ma sono state fatte in buona fede da giovani di 20 anni o che
possono anche succedere, mi sembra che il rimedio sia eccessivo o
se invece c'è anche qualche altra cosa che si è voluto colpire che
può essere anche fatti di delinquenza, fatti di altro, a noi
interessa sapere queste cose, quale è stato lo spirito di questa
punizione.
Dolchi (P.C.I.) -
Una brevissima dichiarazione di voto
che comincia col dire che noi respingiamo decisamente di aver
voluto, sia con la sottoscrizione della mozione assieme ad altri
presentatori, socialisti e democratici popolari, e nel corso del
dibattito mettere sotto accusa l'Esercito, come istituzione, e di
coinvolgere tutti i responsabili, come dice Mappelli, del
Battaglione Aosta.
Non trovate, se vi rileggete tutti i verbali, una parola o una
frase che possa andare in questo senso; ma non c'è peggior sordo di
chi non vuol sentire, in questo caso non c'è peggior sordo di chi
non vuol capire, allora Pedrini si rifaceva ad alcune questioni di
carattere sentimentale, ebbene per quanto mi riguarda personalmente
sono cresciuto in una famiglia in cui il problema dei rapporti fra
cittadino e Forze Armate erano particolarmente sentiti, mio padre
ha fatto due guerre, come ufficiale di complemento ha finito la sua
vita la sua carriera come colonnello degli Alpini proprio perché
forse malgrado fosse ufficiale di complemento aveva passato più
tempo sotto  le armi in divisa che non in borghese; mio zio
colonnello degli Alpini è morto in prigionia dopo essere stato
fatto prigioniero in Africa orientale in questa ultima guerra.
Questi sono i legami sentimentali che possono avere influenzato
la mia origine, la mia origine che mi ha portato alla Resistenza e
che nel 1946 mi faceva scrivere un articolo "Gli Alpini sono il
popolo" per cui riconosco ancora adesso, a 18 anni di distanza,
tutta la validità e le mie parole di oggi si richiamano anche a
quell'articolo che avevo scritto nel 1946 dopo la Liberazione.
E il fatto che, per quanto lo riguardava, il collega Chincheré
ha ritirato la mozione, è la conferma che non volevamo e non
intendevamo intervenire nei procedimenti, non intendevamo mettere
sotto accusa l'istituzione; siamo, e lo dicevo stamattina, lo
ripetevo oggi, gelosi delle Forze Armate riportate al loro rango
dalla lotta di Liberazione e dal sacrificio della Resistenza; siamo
affezionati a questo esercito sorto e rinato dalla Resistenza per
il quale vorremmo maggiori fortune e siamo convinti che avrebbe
maggiori fortune nella sua vita di ogni giorno se la Costituzione,
se il dettato costituzionale entrasse nelle caserme, e una cosa
l'abbiamo detta e la ripetiamo. Non ci sono dubbi - e in questo non
avevamo bisogno di dare mandato al Presidente della Giunta per quei
contatti e quelle informazioni - non ci sono dubbi che si fanno
discriminazioni fra soldati, cioè fra cittadini in divisa che
professano idee di sinistra comuniste e socialiste e quelli,
cittadini in divisa, che nel corso del loro servizio militare
professano idee di destra, questo lo abbiamo provato a livello
parlamentare, lo abbiamo documentato con circolari e documenti di
altri esponenti dell'esercito, questo lo potete chiedere tutti voi
a qualsiasi alpino se può entrare con L'Unità in tasca alla Caserma
Testafochi di Aosta.
Ma chiudo questa esemplificazione che potrebbe essere
lunghissima; quindi il ritiro della mozione conferma che noi non
intendiamo mettere sotto accusa l'Esercito, noi non intendiamo
mettere sotto accusa le Forze Armate né intervenire e interferire
nelle procedure di carattere militare che ci sono, ma poiché il
dispositivo proposto dal Presidente della Giunta recepisce quelle
che erano le nostre preoccupazioni nel presentare la mozione, nel
sottoscrivere la mozione, e quelli che secondo noi erano i compiti
di un Consigliere regionale, cioè di portare anche in quest'aula un
dibattito così importante noi abbiamo ritirato la mozione e
voteremo a favore di questo ordine del giorno che la
sostituisce.
Chamonin (M.A.V.)
-  En attendant naturellement une
réponse précise sue le point premier du mandat que nous donnons à
Monsieur le Président de la Junte avec l'approbation de cet ordre
du jour, vu que cet ordre du jour spécifiquement affirme
l'autonomie du pouvoir judiciaire et le respect des prérogatives de
la magistrature, nous voterons cet ordre du jour.
Caveri (U.V.)
- Il Gruppo consiliare dell'Union
Valdôtaine vota a favore dell'ordine del giorno presentato dal
Presidente Dujany per due ragioni; prima di tutto perché in questo
testo manca qualsiasi appiglio o riconoscimento in merito alla
fondatezza delle affermazioni o dei fatti affermati nella mozione a
firma Chincheré e altri, primo motivo.
Secondo motivo: questo testo riassorbe le osservazioni che
abbiamo fatto stamane per quanto riguarda l'autonomia del potere
giudiziario e il rispetto delle prerogative della Magistratura,
delle prerogative e dell'indipendenza della Magistratura.
Per queste due ragioni noi votiamo a favore di questo ordine del
giorno.
Ci sarebbero molte cose da osservare sulle osservazioni fatte da
una parte e dall'altra, ma visto che questa mozione è stata
ritirata ogni polemica diventa veramente inutile.
Un ultimo appunto non polemico: l'osservazione del Consigliere
Bordon nel senso che certi compiti del Presidente della Giunta
possono essere espletati senza bisogno di un ordine del giorno del
Consiglio, questa affermazione del Consigliere Bordon è esatta ed è
vero che l'espressione "dà mandato" può essere discussa, non è
molto propria, perché rientra già nei compiti del Presidente della
Giunta di svolgere certe funzioni; però se è soltanto per quello
bastava invece dell'espressione "dà mandato" bastava, se non è
zuppa è pan bagnato, mettere l'espressione "invita" il verbo
"invita"; quante volte a noi come Consiglio regionale, come
Assemblea elettiva invitiamo il Presidente della Giunta o la Giunta
regionale di fare certe  cose che poi rientrano benissimo nel
loro mandato.
Comunque il nostro Gruppo vota, per i motivi già detti, a favore
dell'ordine del giorno del Presidente della Giunta.
Pedrini (P.L.I.) -
Non ho nulla da aggiungere al mio
intervento precedente, per cui a nome del Partito Liberale dichiaro
la mia astensione.
Personnettaz (D.P.)
- Altri vogliono la parola? Allora si
passa alla votazione dell'ordine del giorno del Presidente della
Giunta.
Chi è favorevole alzi la mano - contrari? Astenuti? Il Consiglio
approva.
Adesso passiamo alle due delibere che ci sono state trasmesse
stamattina.
