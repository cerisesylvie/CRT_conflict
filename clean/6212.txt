Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 675 del 27 giugno 1984 - Resoconto
OGGETTO N. 675/VIII - MODIFICA AL CONTRATTO REP. N. 5917 DEL
4 AGOSTO 1981, RELATIVO ALL'ESERCIZIO PRESSO LA CASA DA GIOCO DI
SAINT-VINCENT DEI COSIDDETTI GIOCHI AMERICANI.
PRESIDENTE:
Do lettura della delibera in oggetto:
IL CONSIGLIO REGIONALE
DELIBERA
L'articolo 8 del contratto rep. 5917 in data 4 agosto 1981,
relativo all'esercizio presso la Casa da Gioco di Saint-Vincent dei
cosiddetti giochi americani viene sostituito dal seguente:
Art. 8
La SAISET dovrà versare ogni 10 giorni all'Ufficio
Amministrazione della SITAV le sottoindicate quote degli introiti
realizzati dai giochi di cui ai punti A e B dell'articolo 2 del
contratto rep. n. 5917 del 4 agosto 1981:
fino a lire 20 miliardi di introiti il 67%
oltre lire 20 miliardi il 66%
La SITAV, nei termini già fissati nella vigente convenzione con
la Regione, dovrà versare all'Amministrazione regionale gli
introiti di cui al comma precedente, trattenendo quale
corrispettivo per la messa a disposizione della SAISET del proprio
personale e per i giochi, zone e locali idonei, la percentuale del
14% per la quota di introiti compresi nello scaglione fino a lire
20 miliardi e il 13,50% per le quote successive a tale limite.
Qualora gli introiti dei giochi di cui ai punti A e B
dell'articolo 2 della richiamata convenzione rep. n. 5917 in data 4
agosto 1981 superino la somma di lire 20 miliardi, la SAISET
verserà il 2% delle quote eccedenti a tale importo ad un
costituendo fondo spese per la pubblicità e promozione.
La gestione degli interventi con spese a carico del fondo di cui
al comma precedente, sarà decisa di comune accordo tra SITAV e
SAISET.
Le imposte dovute ai sensi degli artt. 2 e 14 della Legge
26.10.1972, n. 640 sono a totale carico della Regione.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
On a voté, lors de la dernière séance
du Conseil, l'ordre du jour où on disait que, comme Conseil
régional, on était favorable à prévoir, dans un futur assez proche,
une société unique de gestion à l'intérieur du Casinò.
En attendant d'examiner les possibilités qu'on a pour arriver à
cette gestion unique il fallait tenir compte qu'il y a une
convention entre la Région, la SITAV et la SAISET et cette
convention prévoit, à l'article 8, la possibilité d'une révision
des pourcentages entre la Région, la SITAV et la SAISET. C'est donc
à ce sujet qu'on a discuté dans ces derniers mois avec les
responsables des deux sociétés, en examinant les revenus de la
SAISET qui ont augmenté plus ou moins du 100%. Nous avons soutenu
qu'il fallait prévoir aussi une révision du pourcentage prévu pour
la SAISET, c'est-à-dire une révision du 38%, car selon la SAISET il
fallait discuter la révision du pourcentage uniquement sur la base
du 62% qui restait, retenant immuable le 38%. On a soutenu, comme
Administration régionale, la thèse de l'augmentation qu'il y a eu
dans les revenus et en n'oubliant pas l'engagement pris pour
arriver à la société unique, on a tenu compte aussi des frais qui
sont à la charge de la SAISET et de la SITAV, afin de prévoir une
diminution des pourcentages soit pour la SAISET soit pour la SITAV.
C'est en considération de ces problèmes qu'on prévoit de réduire de
la moitié la différence qu'il y a sur le papier entre les
pourcentages des deux sociétés: c'est-à-dire le 38% à la SAISET et
le 22% à la SITAV. En effet, comme tout le monde sait, les revenus
des deux sociétés ne sont pas si simples à confronter.
Après de différents pourparlers, on est arrivé à prévoir un
aperçu, que nous soumettons aujourd'hui à votre attention, où l'on
prévoit de réduire du 38% au 33% le pourcentage dû à la SAISET et
de réduire à peu près du 16% au 14% le pourcentage dû à la SITAV et
d'augmenter le pourcentage de la Région du 48% à 50%.
Cela en tenant compte du fait qu'on prévoit un barème,
c'est-à-dire: après les 20 milliards on a prévu la possibilité
d'utiliser un fond spécifique pour la promotion, qui est à la
charge pour le 0,5% de l'Administration régionale, pour le 0,5% de
la SITAV et pour l'1% de la SAISET.
On a aussi prévu que les jeux du "Gruppo B" entrent aussi dans
le pourcentage, tandis que jusqu'à présent les revenus étaient
partagés selon une subdivision forfaitaire. Cette prévision tient
compte de la possibilité de faire clarté surtout sur la question du
"Punto Banco", quand on sait très bien que le "Tout va", malgré le
nom, ne va pas tellement bien et on a dû le suspendre. Lorsqu'il y
aura à nouveau la possibilité d'introduire le "Tout va", il faudra
donc reprendre le discours.
A partir de ces observations et en tenant compte des difficultés
eues pour avoir des pourparlers avec les responsables des
différentes sociétés, même en considérant les problèmes qu'ils ont
eus, nous retenons qu'il est juste de prévoir une certaine
augmentation des revenus pour la Région. En considérant que le
revenu serait de 20 milliards, il y aura une augmentation pour la
Région de £. 1.672.000.000 et, à 25 milliards, il y aura une
augmentation de £. 1.965.000.000.
Nous pensons qu'en tenant compte des difficultés eues à
l'intérieur de la Maison et de celles eues par les différentes
Maisons de Jeux, l'accord est à considérer valable pour la Région.
Ensuite, selon les indications que le Conseil même, en suivant les
travaux de la Commission, pourra donner, on reverra le tout, si
c'est le cas.
PRESIDENTE:
Ha chiesto la parola il Consigliere
Riccarand; ne ha facoltà.
RICCARAND (N.S.):
La proposta che il Presidente della
Giunta ha illustrato manifesta, a nostro avviso, una inadeguatezza
profonda di riflessione, da parte della Giunta e della maggioranza,
rispetto a tutta la vicenda Casinò, inadeguatezza che già era
emersa in occasione del dibattito del 15 maggio svoltosi in
quest'aula sulle conclusioni della Commissione di indagine e che
adesso si esprime nuovamente con la proposta che, secondo noi, è
sbagliata.
La conclusione del dibattito del 15 maggio non era stata
negativa perchè l'ordine del giorno che era stato approvato a
conclusione dei lavori lasciava degli spazi per un'iniziativa che
avrebbe potuto essere molto più incisiva. Da un parte si
riconoscevano delle irregolarità nella gestione del Casinò, che
coinvolgevano anche le responsabilità dirette delle società a cui è
data la concessione dell'esercizio dei giochi, quindi la SITAV e la
SAISET; dall'altra si sottolineava la presenza di comuni azionisti,
in parte significativa, nelle due società e quindi si dava mandato
alla Giunta, in collaborazione con la Commissione, di andare a
verificare le possibilità o di una revoca o di una revisione delle
convenzioni. In realtà, dopo quella discussione del 15 maggio, né
il Consiglio, né soprattutto la Commissione, che era stata
incaricata di seguire l'andamento delle vicende, hanno più potuto
affrontare il problema e quindi siamo arrivati ad affrontare la
revisione delle percentuali sui giochi americani soltanto negli
ultimissimi giorni, quando ormai i tempi erano estremamente
ristretti e quando non c'erano forse più neanche gli spazi
temporali per una adeguata riflessione sulla vicenda.
Ne è scaturita questa proposta che il Presidente della Giunta da
come concordata con la SITAV e la SAISET, ma, da quanto ci hanno
detto il Dottor Conca e il Dottor Vegezzi nel corso della riunione
della Commissione di lunedì scorso, sembra che in realtà questo
accordo non ci sia.
A nostro avviso la proposta illustrata dal Presidente della
Giunta, prima in Commissione e adesso in aula, non va assolutamente
bene.
Apparentemente la Regione guadagna alcuni punti, quindi c'è un
vantaggio economico che va da una media del 42% di introiti della
Regione sui giochi americani ad una media che oscilla intorno al
50%. Si tratta, a nostro avviso, di un vantaggio economico che
nasconde due aspetti profondamente negativi: il primo è che, se si
approva questo tipo di impostazione, si viene a legittimare
ulteriormente la presenza all'interno del Casinò e nella gestione
della Casa da Gioco di due società, cioè si imbocca una strada che
mi sembra sia diversa da quello che era l'orientamento che stava
emergendo all'interno del Consiglio. In secondo luogo se si sceglie
di regolarizzare la situazione con la SITAV e la SAISET attraverso
questo piccolo ritocco di percentuali, la Regione viene a privarsi
di uno degli strumenti contrattuali più importanti che aveva nei
confronti delle due società che gestiscono la Casa da Gioco di
Saint-Vincent per arrivare ad una ridiscussione complessiva delle
convenzioni e di tutti i patti contrattuali.
Io credo che occorra ripetere in questa occasione alcune
considerazioni che già avevamo fatto sulla natura delle due società
che gestiscono i giochi a Saint-Vincent. Sono dati conosciuti che,
a mio avviso, vanno ripetuti proprio nel momento in cui si tratta
di fare questa scelta. La SAISET, lo abbiamo visto nella
Commissione di indagine, lo abbiamo detto in Consiglio, e l'abbiamo
scritto e approvato nell'ordine del giorno, è una società creata
appositamente per ottenere dalla Regione delle condizioni più
favorevoli, creando una cortina fumogena, ed è una società
controllata al 78% dal Gruppo Masi, Chamonal e Giovannini. Abbiamo
sentito l'altro giorno l'Amministratore unico della SAISET, Dottor
Vegezzi, che ha confermato che l'assetto societario della SAISET
non si è modificato in questi mesi, nonostante la carcerazione e la
latitanza degli azionisti di maggioranza della società e nonostante
che la società abbia quelle grosse difficoltà ad operare perchè le
azioni di Masi, Chamonal e Giovannini sono sotto sequestro e quindi
la società non può neanche deliberare, se non alla presenza del
custode giudiziario delle azioni, perchè la maggioranza degli
azionisti è impedita ad esercitare le proprie funzioni.
La SITAV, da parte sua, non si trova in una situazione migliore
di quella della SAISET. La SITAV si era lasciata a sua volta
penetrare in modo profondo ed egemonizzare anche dal gruppo Masi,
Chamonal e Giovannini, tramite la VALSER e solo da una settimana a
questa parte l'Amministratore delegato della SITAV, Franco
Chamonal, ha rassegnato le dimissioni. Fino a poche settimane fa
egli affermava che sarebbe rimasto ancora a lungo amministratore
delegato, ma le ultime decisioni della Magistratura, che ha
respinto i suoi ricorsi (per cui non si è verificato
quell'alleggerimento della sua posizione in cui lui sperava) hanno
spinto l'amministratore a rassegnare le dimissioni. Anche nel caso
della SITAV, però, l'assetto societario non si è modificato: rimane
un pacchetto di azioni del 21,21% della SITAV nelle mani della
VALSER e cioè di Masi, Chamonal e Giovannini.
Quindi la domanda che noi dobbiamo porci è questa: "Vuole la
Regione rimanere ancorata a questo tipo di società, alla SAISET e
alla SITAV, fino al 1992, termine di scadenza degli attuali
contratti, oppure vuole modificare questo orientamento?", e ancora:
"La Regione vuole modificare alcune clausole contrattuali, come
alcune clausole sul costo del lavoro, che sono inserite nella
Convenzione con la SITAV, perchè sono veramente vessatorie nei
confronti della Regione, oppure vuole cogliere questa occasione
della revisione delle percentuali per arrivare ad una ridiscussione
complessiva dei patti attuali?"
Secondo noi, quindi, il discorso che va fatto oggi non è un
semplice discorso di ritocco delle percentuali, ma un discorso che
deve vertere sulle prospettive che si vogliono dare alla gestione
del Casinò nei prossimi 7 o 8 anni. Si tratta di una scelta molto
importante e delicata. Il problema delle percentuali non va quindi
affrontato separatamente dagli altri problemi ma insieme al
discorso della soprattassa, delle due società e alla ridiscussione
complessiva degli assetti societari.
In Commissione abbiamo sentito il parere dell'Avvocato Dal Piaz,
sul problema della possibilità, da parte della Regione, di giungere
alla revoca delle concessioni o alla risoluzione dei rapporti
contrattuali. L'Avvocato ha detto che è possibile da parte della
Regione scegliere sia la strada della revoca delle concessioni, sia
la strada della risoluzione delle convenzioni. La proposta che noi
facciamo non è comunque quella di seguire immediatamente la strada
dello scontro a livello giuridico e quindi di procedere
immediatamente alla revoca o avviare una risoluzione dei contratti,
ma noi proponiamo una strada ancora più facilmente praticabile che
è quella di usare gli strumenti che la Regione ha in questo momento
per costringere la SITAV e la SAISET a giungere a patti.
Gli strumenti fondamentali sono esattamente due: la revisione
delle percentuali, che è un diritto della Regione e che non va
fatta timidamente al ribasso, come nella proposta del Presidente
della Giunta, e la questione della soprattassa sui versamenti non
effettuati dalla SITAV nel corso dell'82 - '83, questione che
secondo noi va affrontata in modo molto più deciso ed energico di
quanto non sia stato fatto finora con l'arbitrato.
La proposta che noi facciamo (la esplicitiamo in un ordine del
giorno) è quella di approvare una revisione delle percentuali, che
in parte va nel senso della proposta del Presidente della Giunta,
di eliminare cioè la distinzione fra giochi di tipo A e giochi di
tipo B (quindi una percentuale che riguarda tutti i tipi di gioco),
di aumentare la percentuale della Regione al 67 e al 66% secondo le
fasce sotto i 20 miliardi per la SAISET, di non prevedere invece
nessuna quota per quanto riguarda la SITAV; questo è un diritto che
la Regione ha e che evidentemente crea una contrapposizione nei
confronti della SITAV, ma che la Regione può esercitare e su questo
può aprire un contenzioso se si vuole arrivare a modificare
l'attuale situazione.
L'ordine del giorno è il seguente:
ORDINE DEL GIORNO
RILEVATO che, in data 30 giugno 1984, scade il termine temporale
entro il quale 1'Amministrazione regionale ha il diritto di
rivedere i criteri di ripartizione relativi agli introiti dei
giochi americani presso la Casa da Gioco di Saint-Vincent;
RICORDATO che, sono state riscontrate numerose irregolarità
nell'applicazione dei contratti in atto fra Regione-SITAV e SAISET
e che è stata altresì appurata la rilevante presenza di azionisti
comuni nella SITAV e nella SAISET;
RICORDATO altresì che il Gruppo Masi-Chamonal-Giovannini
(azionisti di maggioranza della SAISET e azionisti di minoranza
della SITAV) è colpito da mandato di cattura per associazione a
delinquere di stampo mafioso;
CONSIDERANDO necessario giungere alla risoluzione degli attuali
Contratti fra Regione e SITAV e Regione-SITAV-SAISET e alla
riformulazione di un rapporto contrattuale più chiaro e più
vantaggioso per la Regione;
RITENENDO opportuno, per giungere a tale risoluzione e ad un
nuovo rapporto contrattuale, che l'Amministrazione regionale usi
fermamente sia il suo diritto di revisione delle percentuali sui
giochi americani, sia il suo diritto alla soprattassa per la
trattenuta irregolarmente effettuata dalla SITAV nel corso del 1982
e 1983;
Il Consiglio regionale
DELIBERA
che l'articolo 8 del Contratto rep. n. 5917 in data 4 agosto
1981, relativo all'esercizio presso la
Casa
da Gioco
di Saint-Vincent dei cosiddetti giochi americani, viene
sostituito dal seguente:
"ART. 8
La SAISET dovrà versare ogni 10 giorni alla Tesoreria
dell'Amministrazione regionale le sottoindicate quote degli
introiti realizzati dai giochi di cui ai punti A e B dell'articolo
2 del Contratto rep. n. 5917 del 4 agosto 1981:
fino a lire 20 miliardi di introiti il 67%;
oltre lire 20 miliardi il 66%".
DELIBERA INOLTRE
di impegnare la Giunta regionale, in collaborazione con la
Commissione Affari Generali allargata ai Capigruppo, ad utilizzare
i diritti della Regione, sulla soprattassa e sulla revisione delle
percentuali per i giochi americani, per imporre alle due Società
che gestiscono la Casa da Gioco di Saint-Vincent una risoluzione e
revisione dei contratti. Risoluzione e revisione finalizzata, fra
le altre cose, alla eliminazione della duplicità delle società di
gestione, all'abrogazione delle vessatorie clausole sul "costo del
lavoro", alla riduzione al dicembre 1987 della durata della
concessione, al controllo delle mance.
PRESIDENTE:
Prima di dare la parola ai Consiglieri che
riterranno di intervenire, comunico che vi è un errore di battitura
nella delibera in oggetto; nella penultima riga anziché "le imposte
dovute ai sensi degli artt. 2 e 14" occorre leggere: "degli artt.
2, 3 e 4".
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
In effetti la delibera che viene
sottoposta oggi all'esame del Consiglio non può non suscitare delle
perplessità, anche perchè l'argomento Casinò è diventato
particolarmente spinoso da trattare. Le implicazioni di carattere
penale, giuridico, ecc. condizionano sempre la discussione
sull'argomento stesso.
Questa delibera, che è posta in termini così sintetici e che
determina nuove percentuali a favore della Regione, può
rappresentare, a seconda che la si guardi in un modo o nell'altro,
un elemento di conferma dell'esistenza di due Società è in questo
che noi individuiamo l'aspetto più debole; anche perchè ci sembrava
che l'atteggiamento del Consiglio fosse quello di conferire la
gestione della Casa da Gioco ad una società unica, per evitare
tutte le "incomprensioni" che si sono verificate in questi anni con
la presenza di 2 Società che ha provocato conseguenze poco
simpatiche alla Regione. La gestione dovrebbe avere un assetto
unitario. Non si spiega perchè in un Casinò, dove esistono
contemporaneamente i giochi tradizionali francesi e quelli
americani, che hanno ambedue alla base l'azzardo, debba esistere
una differenziazione di percentuali. Potevano avere una loro
validità nel momento in cui sono stati introdotti i nuovi giochi,
ma ora hanno perso la loro validità.
Quando si è approvata la convenzione, si presumeva che il gioco
americano fosse un corollario del gioco tradizionale francese,
invece si è constatato che il "gioco americano" è diventato
trainante rispetto all'altro. Quindi perchè c'è una
differenziazione di percentuale? C'è stata addirittura una
diminuzione dell'introito del gioco tradizionale rispetto a quello
americano, ma per la Regione resta più vantaggioso il primo
rispetto al secondo.
L'altra perplessità deriva dal fatto che non credo che il
discorso possa limitarsi al vantaggio del 5% in più che la Regione
ne trae e quindi ad una variazione di percentuale minima. E' vero
che erano in scadenza queste percentuali, però è altrettanto vero,
e noi lo diciamo, che una trattativa con le due Società avrebbe
consentito di dilazionare un po' questa forma perentoria di
revisione delle percentuali e avrebbe consentito un minimo di
respiro in più nella trattativa stessa. Noi avevamo enunciato
questa proposta in sede di Commissione, forti del deliberato
consiliare in cui si investiva anche la 1^ Commissione ed i
Capigruppo, per individuare una forma di gestione che fosse la più
conveniente possibile per la Regione. Io ricordo di aver formulato
una proposta simile in sede di Commissione, proprio perchè mi
rendevo conto che, tutto sommato, non si poteva ridurre il tutto ad
un 5% in più o in meno, ma che era necessario per la Giunta, e
credo anche per il Consiglio, cercare di non precostituire
situazioni che poi sarebbero state dannose per la Regione
stessa.
In questo modo si convalida una gestione SAISET e una gestione
SITAV: questo è l'aspetto più preoccupante tanto più se si vuol
perseguire l'obiettivo di una gestione unica considerata il miglior
modo per consentire il funzionamento corretto della Casa da Gioco.
Ecco perchè avevamo chiesto un lasso di tempo più lungo. Ci siamo
accorti che il discorso è stato di una brevità assoluta, perchè la
Commissione non si è più riunita. Si era già riunita alla presenza
dei due responsabili delle due società, come diceva il Consigliere
Riccarand, il Dott. Conca e il Dott. Vegezzi. Questi, ad una mia
precisa domanda, hanno dichiarato di non essere d'accordo sulla
soluzione proposta. Mi spiace di non poter ripetere le parole
esatte con le quali si sono espressi, ma comunque mi hanno
chiaramente detto di non essere d'accordo con la proposta del
Presidente Rollandin.
Al di là dell'aspetto giuridico della Convenzione o del
contratto, a seconda che si dia un carattere pubblico al rapporto
Regione-Casinò, la sua revisione coinvolge i due contraenti: la
Regione da un lato e la SITAV con la SAISET dall'altro. Le mie
modestissime e insufficienti cognizioni giuridiche non mi
consentono di dare una risposta;
ma cosa accadrebbe se la delibera che noi facciamo non venisse
accettata dalla controparte? Dovremmo procedere alla revoca o, come
dice l'amico Dal Piaz, che ormai è diventato un esperto in
questioni che riguardano il Casinò (anche se a volte le sue
interpretazioni ci lasciano un pochino perplessi) questo fatto
costituirebbe un elemento in più del contenzioso da sottoporre ad
arbitrato? Come si vorrà procedere?
Sono elementi che non possono non preoccupare nel momento in cui
esaminiamo una materia così delicata; anche perchè, riferendomi al
parere che ci ha fornito il Prof. Dal Piaz, esistono i presupposti
per una revoca o per una rescissione del contratto. Dal punto di
vista giuridico non ci dice quali potrebbero essere le conseguenze,
però aggiunge testualmente: "Venendo al caso concreto, mi sembra
che si possa riconoscere in linea generale l'esistenza di valide
ragioni suscettibili di giustificare il ricorso sia alla revoca del
contratto, ossia la rescissione onde evitare...". Il Presidente mi
insegna che possiamo anche considerare il parere dei legali secondo
i punti di vista, però le considerazioni che fa il Prof. Dal Piaz
hanno una loro validità.
Io non dico, e mi scuserà il Consigliere Riccarand se uso
un'espressione non felice, di alzare il prezzo per poi contrattare
in termini diversi con la SITAV e con la SAISET. Avremmo potuto
considerare il rapporto in termini diversi, anche perchè la materia
è difficile, ma così facendo si è agito con superficialità. Il
discorso ci preoccupa perchè la revisione dell'articolo 8 della
Convenzione SAISET sta a significare che noi, a tutti gli effetti,
stabiliamo in questo momento un rapporto con la SAISET e, proprio
perché lo riconfermiamo in questa sede, diverrà molto più difficile
rinegoziarlo in seguito per affidare la gestione della Casa ad
un'unica società. Se io fossi la controparte direi molto
chiaramente: "Ma come, mi avete riconosciuto nei termini più legali
possibili, mi avete modificato le percentuali e poi venite a dirmi
che adesso volete gestire in maniera diversa la Casa da Gioco?"
Allora tanto vale fare questo discorso prima e cioè in questa sede,
seguendo la strada, pericolosa se volete, di una revisione o di una
rescissione del contratto.
E' vero che l'obiettivo, è quello di recuperare denaro, però
avevamo visto che le condizioni per la SAISET erano troppo
favorevoli, per cui il 5% in più può essere per noi più conveniente
però stabilisce un precedente pericoloso. Quale freccia avremo nel
nostro arco quando diremo che questa gestione va rivista
completamente? Io ritorno alla proposta iniziale: perchè non si è
voluto soprassedere per un attimo? Io credo che potevamo rinunciare
per altri sei mesi ad una revisione delle percentuali dovute alla
Regione. E' chiaro che ciò presupponeva un accordo fra le parti. Un
maggiore approfondimento del problema forse avrebbe evitato quello
che noi paventiamo: il consolidamento di una situazione che può
rivelarsi negativa per la Regione quando vorrà assumere
determinazioni diverse nei confronti della Casa da Gioco di
Saint-Vincent.
Sono elementi di perplessità che ci fanno affermare che noi non
approveremo questo tipo di deliberazione e mi fanno anche
riflettere sull'atteggiamento che potremmo assumere in Commissione,
quando discuteremo le proposte di modifica della gestione della
Casa da Gioco di Saint-Vincent. Grazie.
Si da atto che dalle ore 17.07 assume la Presidenza il
Vicepresidente De Grandis.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Debbo confessare che il metodo
seguito dalla Giunta lascia delle perplessità.
Nel giugno del 1983 era stata già concessa alla SAISET e alla
SITAV una proroga della modifica dell'art. 8; dall'83 al giugno
dell'84 è trascorso un anno e all'improvviso, circa 10 giorni fa,
il Presidente della Giunta ci sottopone una bozza di modifica sulla
quale la controparte, cioè la SAISET e la SITAV, ha dichiarato di
non essere d'accordo. Qualsiasi contratto, per essere valido, deve
avere l'accordo di entrambe le parti; in questo caso esiste una
decisione da parte della Regione, e un'opposizione netta da parte
delle due Società che gestiscono il Casinò.
Un mio amico stamattina mi ha citato un passo del Vangelo, in
cui si dice: "Beati quelli che soffriranno sulla terra, perchè
guadagneranno il Regno dei Cieli". Parafrasando la citazione si può
dire: "Beati quelli che non si aspettavano novità perchè non
soffriranno". Dobbiamo prendere decisioni urgenti in tempi
brevissimi per la necessità di andare avanti. Quando in una Società
come la SAISET esistono degli azionisti di maggioranza, quali
Chamonal, Giovannini e Masi, con il 72% delle azioni che sono sotto
sequestro c'è da stare attenti prima di concedere una possibilità
di modifica dell'art. 8. Che senso ha per la Regione guadagnare con
la modifica il 3, il 4 o il 5% in più, contro il 35% garantito alla
SAISET ed il 14% garantito alla SITAV?
Signori Consiglieri, voi state osservando l'ultima parte in cui
si dice: "Qualora gli introiti dei giochi di cui ai punti A e B ...
superino i 20 miliardi, la SAISET verserà il 2% delle quote
eccedenti a tale importo ad un costituendo fondo spese per la
pubblicità e promozione". Ammesso che la SITAV sia d'accordo a
cedere il 2 o il 3% ecco trovato il metodo per far recuperare la
quota di quella percentuale che la SITAV presumibilmente cederà.
Quindi non cambia assolutamente niente. Per questa perdita presunta
della SITAV si è subito cercato il metodo per far sì che la SITAV
continui i suoi guadagni, ma non capisco la necessità della duplice
società. La Giunta dovrebbe avere una particolare attenzione per
questa società, con azioni sequestrate dalla Magistratura e che non
da sufficienti garanzie, allo stato attuale, per la gestione dei
giochi americani.
Potremmo parlare per ore, ma oramai il problema "Casinò" sta
diventando una noia. L'Avv. Dal Piaz, nel suo giudizio, esprime
delle perplessità e da dei consigli, come quando afferma per
esempio che quando vengono meno od abbiano comunque a modificarsi
le ragioni di pubblico interesse, che avevano inizialmente
consigliato la costituzione del rapporto, si può arrivare ad una
revoca delle concessioni.
Per affrontare la revoca delle concessioni ci vuole la volontà
politica e allora bisogna chiedere alla SAISET non il 53% o il 5%
in più, ma è necessario chiedere che versi direttamente alla
Regione il 60 o il 70%, senza sdoppiare gli introiti che la Regione
potrebbe avere tramite la SITAV.
Ecco perchè ritengo che il provvedimento in esame non meriti un
voto favorevole. Presento quindi un ordine del giorno che ora
leggo:
ORDINE DEL GIORNO
VISTA la proposta di revisione dei criteri di ripartizione
degli introiti derivanti dall'esercizio dei giochi americani presso
la Casa da Gioco di Saint-Vincent, contemplata dall'articolo 8
della convenzione Regione-SITAV-SAISET repertorio n. 5917 del 4
agosto 1981;
VISTO ancora che il Gruppo Chamonal, Masi, Giovannini detiene
la maggioranza delle azioni della Società SAISET, azioni sotto
sequestro da parte della Magistratura;
ANALIZZATO il parere legale dello Studio dell'Avv. Dal Piaz
in cui è prevista la possibilità di revoca della convenzione
"laddove vengano meno od abbiano comunque a modificarsi le
ragioni di pubblico interesse che avevano inizialmente
consigliato la costituzione del rapporto";
IL CONSIGLIO REGIONALE
DELIBERA
L'articolo 8 del contratto Regione-SITAV-SAISET n. 5917 in
data 4.8.1981 è sostituito con il seguente:
ART. 8
La SAISET dovrà versare ogni dieci giorni alla Tesoreria
dell'Amministrazione regionale le sottoindicate quote degli
introiti realizzati dai giochi di cui ai punti a) e b)
dell'articolo 2 del contratto repertorio n. 5917 del 4 agosto
1981:
fino a Lire 20 miliardi di introiti il 67%;
oltre Lire 20 miliardi il 66%.
Di dare mandato alla Giunta regionale di promuovere tutte le
iniziative necessarie per addivenire alla revoca della convenzione
Regione-SITAV-SAISET come nelle premesse sopraindicate.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Come già avevo ricordato prima per il
provvedimento che riguarda il Mauriziano, purtroppo arriviamo a
decidere, per questioni che hanno rilevanza politica, all'ultimo
minuto: siamo a tre giorni dalla scadenza della proroga del
contratto con la SAISET e solo adesso, in modo affrettato,
affrontiamo la discussione conclusiva. Per mesi e mesi abbiamo
discusso argomenti di minore rilevanza; adesso invece, ad una
settimana anche dalle dimissioni della Giunta, tutte le questioni
spinose si addensano, per cui la discussione risulta perfino
strozzata per ragioni politiche e per ragioni di tempo.
Io credo si debba dire che la presentazione della delibera, da
parte della Giunta regionale, è piuttosto ambigua. Abbiamo appreso,
nell'incontro con il Dottor Conca e con il Dottor Vegezzi, che
questa è la posizione della Giunta regionale ma non ancora delle
società, quindi c'è una modifica delle percentuali che è dalla
Regione senza un accordo con le controparti. Se è un atto di
volontà da parte della Regione e se l'accordo con le controparti
non c'è, allora valeva forse la pena di spingersi un po' più in là
e non limitarsi ad una discussione che riguarda un punto o due di
percentuale in più. E' vero che con questa proposta si migliorano
le quote a vantaggio della Regione del 5%, però io credo che nel
contesto del dibattito che abbiamo fatto in questo Consiglio
regionale sul problema Casinò, si possa dire che si tratta in
sostanza di briciole.
Molte forze politiche hanno espresso la volontà di arrivare ad
una soluzione completamente diversa, e cioè di arrivare ad un'unica
società che consenta alla Regione di prelevare le stesse quote dai
giochi americani e dai giochi francesi. Con questa proposta,
invece, per i giochi di tipo americano rimaniamo ancora ad una
percentuale del 53%, a vantaggio della Regione, mentre per i giochi
di tipo francese le percentuali variano dal 72 al 78%.
Si è detto in altre occasioni che non possono essere considerati
allo stesso modo questi due tipi di gioco. La diversità, si dice,
ed era stata l'argomentazione dell'Assessore Pollicini nel 1981
quando era stato presentato questo accordo con la SITAV e con la
SAISET per i giochi americani, è che nei giochi americani ci sono
meno mance che non nei giochi francesi, per cui le percentuali
devono essere differenti. Io credo che questa impostazione sia
errata: o il discorso delle mance è un fatto che riguarda le
società e allora alla Regione non interessa, perchè quando alle
società fa comodo l'entità delle mance, e la Regione vuole
controllare, si sostiene che è un fatto che riguarda appunto le
società e non la Regione. Se il discorso delle mance non riguarda
la Regione, allora per un tipo di gioco o per l'altro si pongano le
stesse condizioni. Se invece il discorso delle mance entra nella
valutazione complessiva delle condizioni allora sia consentito alla
Regione il controllo effettivo degli introiti dell'una e dell'altra
società. Non è possibile perseguire una linea che tenga conto, in
un caso o nell'altro, dell'interesse delle sole Società e non
dell'interesse della Regione.
Dicevo prima che con questa proposta si rimane, con qualche
miglioramento percentuale, all'interno di una logica che, in questi
anni, si è dimostrata perdente. Io credo che, come già hanno
sottolineato alcuni Consiglieri, andare verso questo accordo sia un
passo falso abbastanza precipitoso che avrà effetti duraturi nel
futuro. Questo accordo da il riconoscimento, del Consiglio
regionale, in un momento decisivo qual è quello della scadenza
contrattuale, ad una società che presenta numerosi problemi. Noi
riconosciamo il diritto della continuità nella gestione ad una
società il cui 78% delle azioni è sotto sequestro: infatti i
possessori di quelle azioni sono attualmente indiziati di reati
lesivi degli interessi dell'Amministrazione regionale. Abbiamo
appreso nella riunione con il Dott. Conca e con il Dott. Vegezzi,
che questi azionisti sono stati addirittura interessati da una
azione di costituzione di parte civile da parte della SITAV stessa
oltre che della Regione, la quale ha già dato mandato ai propri
legali di costituirsi parte civile contro questi azionisti, che
possiedono il 78% delle azioni. Noi adesso trattiamo con una
società che si trova in simili condizioni!
Credo che sia un passo da fare con molta cautela: io mi chiedo
se abbiamo gli elementi per trattare in queste condizioni e dire
che fino al 1992 la SAISET è destinata a gestire i giochi
americani! Con questo accordo, si riconosce che oggi
non
esisterebbero le condizioni per una revoca e quindi, di fatto, se
non esistono oggi, non esisteranno neanche fra tre mesi e perciò si
va fino al 1992.
Ritengo invece che si debba accettare molto seriamente e si
debba leggere con molta attenzione il parere che il Prof. Dal Piaz
ci ha fatto pervenire. Ovviamente il parere non può essere certo al
100% però, riferendosi alle vicende trascorse e presenti, ci dice
che si può riconoscere nel concreto la possibilità di giungere o
alla revoca o alla risoluzione del contratto: la revoca per motivi
di pubblico interesse, la risoluzione del contratto per
inadempienze contrattuali. E' chiaro che, dice l'Avv. Dal Piaz,
prima di andare avanti, bisognerà studiare bene il problema, però
già il giudizio precedente mi sembra sufficientemente chiaro.
Venendo al caso concreto, mi sembra che si possa riconoscere in
linea generale l'esistenza di valide ragioni suscettibili di
giustificare il ricorso sia all'una, ossia la revoca, sia all'altra
procedura, se non addirittura a tutte e due. Però, onde evitare di
intraprendere azioni legali che possano in qualsiasi modo sortire
esiti negativi, e quindi controproducenti, è naturalmente
indispensabile un'attenta valutazione degli elementi di fatto che
si intendono porre a base e giustificazione delle procedure
medesime. La riserva che pone il prof. Dal Piaz, non è sul fatto
che la revoca e la risoluzione del contratto siano possibili, ma è
sul fatto che questa iniziativa, per avere esito positivo, va
presentata nelle forme e con gli approfondimenti dovuti; ma sulla
sostenibilità dei provvedimenti, mi sembra che non esprima
dubbi.
.....INTERRUZIONE.....
E' vero che il parere non è ancora stato letto e allora lo
leggerò io:
"Mi riferisco alla sua cortese, di cui in oggetto, per
rispondere al quesito postomi, ovviamente in termini di estrema
sintesi, attesa la brevità del tempo a disposizione e con riserva
quindi di meglio approfondire in prosieguo.
In linea di principio penso che la risoluzione del rapporto,
relativamente alla gestione dei giochi americani, al fine di poter
poi individuare un'unica società di gestione dei giochi così
tradizionali come americani, sia senz'altro possibile. Il problema
delicato ovviamente è quello della strada da scegliersi sotto il
profilo legale onde pervenire a tale risultato.
Sul piano astratto deve osservarsi che l'Amministrazione può
pervenire alla risoluzione del rapporto di concessione o attraverso
lo strumento pubblico della revoca o attraverso quello privatistico
della risoluzione del contratto, laddove ne sussistano i
presupposti.
Ciò in quanto, come certamente le è noto, nel rapporto
concessionale si individuano e assumono particolare rilievo nella
fase costitutiva oltre che nello sviluppo evolutivo, due distinti
momenti: quello pubblicistico a carattere autoritativo,
essenzialmente consistente nella determinazione appunto
autoritativa da parte dell'Ente di dar vita, per riconosciute
esigenze di pubblico interesse, alla concessione; quello
privatistico, a carattere convenzionale, essenzialmente consistente
nella disciplina del rapporto con il concessionario, a mezzo di
apposita convenzione, la quale precisi diritti e obblighi dell'Ente
concedente e del concessionario stesso.
Da tale premessa logico-giuridica consegue che laddove vengano
meno o abbiano comunque a modificarsi le ragioni di pubblico
interesse che avevano inizialmente consigliato la costituzione del
rapporto, allo stesso possa porsi termine a mezzo di un motivato
provvedimento di revoca.
Laddove, invece, si siano verificate inadempienze e violazioni
della disciplina convenzionale possa intimarsi al concessionario la
risoluzione del rapporto, secondo la procedura prevista dalla
convenzione, o in difetto, e comunque in via integrativa, secondo
le norme di legge in materia (Codice Civile e Legislazione
speciale).
Venendo al caso concreto mi sembra che si possa riconoscere, in
linea generale, l'esistenza di valide ragioni suscettibili di
giustificare il ricorso così all'una, come all'altra procedura, se
non a tutte e due. Onde evitare, però, di intraprendere azioni
legali che possano in qualsiasi modo sortire esiti negativi, e
quindi controproducenti, è naturalmente indispensabile un'attenta
valutazione degli elementi di fatto che si intendano porre a base e
giustificazione delle procedure medesime ed è di conseguenza non
meno indispensabile una più approfondita disamina della situazione,
sotto tali angoli visuali, per la quale sono ovviamente a
disposizione. Ciò avendo in particolare presente che l'esito
favorevole di un'eventuale contenzioso dipende non soltanto
dall'esistenza di validi presupposti, ma anche dalla completezza e
dalla congruità delle motivazioni che l'Amministrazione ponga a
base dei suoi provvedimenti onde valorizzare adeguatamente i
presupposti stessi
.....INTERRUZIONE.....
ROLLANDIN (U.V.)
: (Fuori microfono):
"Concretezza" e non "Completezza"!!!
MAFRICA (P.C.I.):
Nel mio documento c'è scritto
completezza.
ROLLANDIN (U.V.)
(Fuori microfono): Concretezza!
MAFRICA (P.C.I.):
Allora mi avete dato un documento
falso, perchè nel mio c'è scritto completezza! Ci sono due
documenti di Dal Piaz? Alla minoranza date un altro documento?
PRESIDENTE
: Per cortesia, c'è il Presidente della I
Commissione Consiliare, che ha ricevuto il documento? ... Non
c'è.
MAFRICA (P.C.I.):
Qui c'è scritto "... dalla completezza
e dalla congruità delle motivazioni che l'Amministrazione ponga a
base dei suoi provvedimenti onde valorizzare adeguatamente i
presupposti stessi..."
Per quello che intendo io esiste, in linea di principio e da un
esame generale dei fatti, la possibilità della revoca e della
risoluzione del contratto. Naturalmente dobbiamo fare le pratiche
nel modo dovuto, in modo completo e bene articolato. A mio
giudizio, il prof. Dal Piaz, non esprime molti dubbi sull'esito
positivo dell'iniziativa regionale.
Io credo che le ragioni di pubblico interesse, che potrebbero
portare alla revoca, siano proprio quelle che hanno motivato nel
1981 la stipulazione della convenzione con la SAISET. In quel
periodo, l'allora Presidente della Giunta, l'Assessore e altri
intervenuti, avevano sostenuto che era utile avere due società
concorrenti, perchè quando ci si fosse trovati nuovamente alla
scadenza del contratto, sarebbe stato opportuno e possibile
verificare qual era la Società concessionaria a cui affidare con
maggiore convenienza la gestione dei giochi.
Questo presupposto, purtroppo, è venuto a mancare in modo
evidente dalle verifiche fatte dalla Commissione Affari Generali
allargata ai Capigruppo. Questo solo presupposto, che stava alla
base della volontà del Consiglio regionale nel 1981, può essere,
dal punto di vista della volontà del Consiglio, il movente che
mette in discussione quell'atto.
Credo comunque che l'Avv. Dal Piaz oltre che scrivere questa
breve sintesi, sarebbe, se incaricato, in grado di fornire
ulteriori elementi in materia e quindi credo che questa possibilità
non debba essere lasciata cadere solo per la diversa
interpretazione della scrittura stenografica o per altre
motivazioni banali.
Noi comunque prendiamo posizione: perchè non si arrivi oggi ad
una decisione che sia per gli anni a venire una cosa fatta dalla
quale non si può più tornare indietro; questa è la nostra
intenzione. Altre forze politiche hanno presentato un ordine del
giorno; noi abbiamo pronta da tempo una proposta di legge che
presenteremo in questi giorni. Crediamo che sia venuta l'occasione
per dare una svolta ed una soluzione decisiva alla vicenda del
Casinò.
La nostra proposta l'abbiamo già illustrata più volte: noi siamo
del parere che si costituisca una società mista, in cui la Regione
abbia la maggioranza delle azioni e nella quale siano presenti: il
Comune di Saint-Vincent, la Comunità del Marmore, tutti gli altri
Comuni e le altre Comunità Montane della Valle d'Aosta, con una
percentuale tale che permetta loro di esprimere in Assemblea una
determinata volontà e una certa impostazione. Vogliamo che a questa
società mista possano partecipare persone fisiche, non società
private dietro cui si nascondano azionisti sconosciuti. Alcuni
degli attuali azionisti della SITAV e della SAISET, se graditi
all'Amministrazione, potranno anche partecipare a questa nuova
società.
La nuova società dovrebbe avere le concessioni a condizioni
ovviamente favorevoli per la Regione, in modo da permettere di
risolvere quei problemi che da tempo si trascinano, quali il
controllo delle mance l'assunzione del personale. La nuova società
non dovrebbe prestarsi a pratiche clientelari, ma, attraverso la
formazione pubblica dei dipendenti, e la selezione per concorso,
potrebbe permetter di risolvere in modo definitivo le questioni
delle manifestazioni e tutti gli altri problemi che esistono sul
tappeto.
Noi riteniamo quindi che il Consiglio regionale, oggi, invece di
approvare il provvedimento, debba prendere l'iniziativa della
revoca e della risoluzione del contratto per addivenire ad una
soluzione definitiva del problema.
La logica del "carciofo", cioè la logica di risolvere i problemi
uno alla volta, innanzitutto esaminando la questione del ritardo
nei versamenti, poi la questione della percentuale dei giochi
americani, quindi la questione del costo lavoro, a nostro giudizio
farà si che chi determina il tutto siano sempre le due Società e
gli azionisti che vi sono dietro. Se invece vogliamo avere una
visione più completa è opportuno sgomberare il campo e andare a
soluzioni definitive, non imboccando una strada che solo
difficilmente ci potrebbe permettere di tornare indietro.
Io penso che le forze politiche della maggioranza possano, anche
dal risultato elettorale del 17 giugno, trarre qualche utile
insegnamento sul come la popolazione valdostana ha considerato il
comportamento delle diverse forze politiche sulla vicenda del
Casinò. Il fatto che a Saint-Vincent il P.C.I. abbia guadagnato 300
voti e sia diventato il primo partito, può fare riflettere e
presenteremo poi una mozione di tipo politico su cui discutere di
questo. Voglio solo fare notare che la vicenda del Casinò non è
solo un problema del Consiglio regionale, ma è una questione che
desta l'attenzione e la sensibilità della popolazione valdostana.
Ogni scelta ha il suo peso, ogni non scelta condiziona il futuro
della nostra Regione. La massima cautela e prudenza e, comunque, la
volontà di fare chiarezza debbono essere l'intento di tutto il
Consiglio regionale.
PRESIDENTE:
Ha chiesto la parola il Consigliere
Maquignaz; ne ha facoltà.
MAQUIGNAZ (Féd. D.P. - U.V.P):
Vorrei innanzitutto
chiarire la divergenza terminologica tra "concretezza" e
"completezza": credo che si tratti solo di una questione formale,
nel senso che il Presidente della Giunta ha la versione telefonica
del parere dell'Avv. Dal Piaz, mentre noi abbiamo la versione
dattiloscritta.
A parte questa considerazione, credo che la proposta di
delibera, riproponga ancora una volta in modo inevitabile il
problema dei rapporti fra la Regione e le società che gestiscono la
Casa da gioco. Il mio Movimento ha già avuto modo in diverse
occasioni, attraverso il suo giornale, di esprimere la sua opinione
su come devono essere impostati i rapporti fra la Regione e la Casa
da gioco, e anche il mio Capogruppo in diverse occasioni, seppur
con toni di prudenza e moderazione (come è nel suo carattere) ha
manifestato in modo chiaro la nostra posizione sui rapporti fra la
Regione e la Casa da gioco.
Io ho usato toni più vivaci e forse meno pacati, ma nella
sostanza il discorso è sempre lo stesso. Sul problema della SAISET
nel passato mi sono già espresso con posizioni un po' differenziate
ma chiare e non voglio oggi
,
in questa sede, ritornare sullo
stesso argomento. Credo però che una cosa possa essere detta oggi,
e cioè che ormai l'opinione pubblica e tutto il Consiglio regionale
sono convinti che la SAISET è stata costituita per sottrarre dei
soldi alla Regione, diminuendone gli introiti, attraverso quello
che io ho chiamato il famoso gioco dei bussolotti, con il quale
avveniva un dirottamento della clientela da una società all'altra
e, dopo le ultime vicende, abbiamo potuto capire che il cervello
che dirigeva l'operazione era unico.
A parte queste considerazioni di carattere generale, devo
riconoscere che il provvedimento presentato dalla Giunta regionale
rappresenta un passo avanti, perchè è migliorativo rispetto alla
situazione precedente: la modifica all'art. 8 migliora la posizione
della Regione. Tuttavia se è vero che da una parte questa delibera
è positiva, dall'altra rischia di diventare estremamente
pericolosa. Infatti con questa delibera la Regione riconosce nella
sostanza l'esistenza della SAISET, cioè non si intravede nessuna
volontà formale, da parte del Consiglio regionale e della Giunta,
che faccia intendere che esistano dei problemi nei confronti di
questa società.
Il Presidente della Giunta e credo anche i componenti la
Commissione Affari Generali, sono tutti dell'idea che si debba
arrivare alla costituzione di un'unica società: su questo siamo
tutti d'accordo. Si tratta però di scegliere gli strumenti più
adeguati, ed io mi permetto in questa sede di suggerirli. D'altra
parte, questi sono stati indicati, mi sembra in modo abbastanza
chiaro, dall'avvocato Dal Piaz, sul cui parere vorrei fare anch'io
delle brevi considerazioni. E' stato detto che non è chiaro che è
di difficile interpretazione: io l'ho esaminato e l'ho interpretato
insieme a tre o quattro legali, miei amici, e, attraverso un
confronto, ci siamo formati una nostra opinione.
L'Avvocato Dal Piaz ritiene che esistano tutti i presupposti, di
fatto e di diritto, perchè la Regione possa addivenire sul piano
pubblico alla revoca della convenzione e sul piano privatistico,
alla risoluzione del contratto per inadempimento. Evidentemente,
continua l'avvocato Dal Piaz, i presupposti esistono, però occorre
valutarli bene, e occorre, se la Regione decide di scegliere questa
strada, individuarli bene; sia che si tratti di revoca, sia che si
tratti di risoluzione del contratto. Quindi nella sostanza,
l'avvocato Dal Piaz, suggerisce alla Regione due strumenti che
possono essere usati, naturalmente se esiste la volontà politica,
che mi sembra esistere perchè tutti hanno detto, compreso il
Presidente della Giunta, che c'è la volontà di arrivare ad un'unica
società di gestione.
Ora, se il discorso di fondo è questo, io credo che la delibera
possa essere approvata dal Consiglio regionale, perchè è
migliorativa. Però mi permetterei di suggerire alcune integrazioni,
che metterebbero la Regione in una posizione di forza nei confronti
della SITAV e della SAISET. E' evidente che l'eventuale modifica
dobbiamo approvarla, perché abbiamo soltanto due giorni a
disposizione e non c'è il tempo di fare grosse discussioni. Ci
sarebbe la possibilità di approvare la delibera così com'è, dicendo
però che la Regione si riserva il diritto di rivedere la
convenzione entro un anno. Se noi aggiungiamo questa semplice riga
sulla delibera, ci mettiamo con le spalle al muro, nel senso che
confermiamo che i rapporti fra la Regione e la Casa da gioco
debbono ancora essere definiti e questo anche perchè l'azione della
magistratura è ancora in corso.
Ciò costituirebbe un passo avanti e metterebbe la Regione in una
posizione di forza e col coltello dalla parte del manico. Sulla
scorta di quanto detto dal Consigliere Mafrica, mi permetto anche
di suggerire che se è vero che i presupposti di fatto e di diritto
esistono, allora penso che sarebbe opportuno, per rafforzare la
posizione della Regione, inserire nella delibera la riserva, da
parte della Regione e del Consiglio regionale, di valutare
l'opportunità, come è stato detto, di addivenire ad una azione di
revoca oppure alla risoluzione del contratto per inadempienza
contrattuale.
Capisco che la Giunta, di fronte a queste vicende, si è trovata
dinanzi a grosse difficoltà; credo però che se ne vogliamo uscire
in modo sereno, ci sia bisogno di un momento di riflessione di
tranquillità. Mi permetto di dire che ci vuole anche un po' di
tolleranza. Se questa è la strada che vogliamo seguire, potremo
uscirne vincitori. Se invece la strada che si vuole intraprendere è
quella dell'intolleranza e della mancanza di collaborazione, allora
tutti noi in questo Consiglio regionale, al di là dei rapporti di
maggioranza e di opposizione, troveremo delle difficoltà.
Io faccio una proposta che mi sembra fondata sul buon senso,
perchè nella sostanza rispetta la volontà della Giunta di mantenere
la delibera, ma vi apporta però alcune modifiche, che mettono la
Regione in condizioni di sicurezza. Ci sono state le proposte dei
Consiglieri Riccarand, Torrione, Baldassarre e Mafrica: io mi
permetto di chiedere una breve sospensione del Consiglio per
riunire la conferenza dei Capigruppo e cercare una soluzione
unitaria, perchè credo che si possa giungere ad una soluzione
unitaria.
Non penso che in questo Consiglio si voglia strumentalizzare,
come è stato detto, la vicenda Casinò, perchè si tratta di una
vicenda troppo delicata.
PRESIDENTE
: Signori Consiglieri c'è una richiesta di
sospensione della seduta per riunire i Capigruppo e tentare di
concordare un deliberato comune a tutti.
Ha chiesto la parola il Consigliere Voyat; ne ha facoltà.
VOYAT (U.V.):
Nous sommes contraires à renvoyer la
question ou suspendre le Conseil pour se mettre d'accord, parce que
nous avons vu clairement qu'il n'y a pas la volonté de la pant des
forces de l'opposition d'arriver à quelque chose de concret. Quand
de la part du Parti Communiste on vient nous dire que: "bisogna
rinviare chissà a quando per trovare una soluzione definitiva",
nous disons clairement que renvoyer veut dire, pour
l'Administration régionale, perdre deux milliards par année.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I):
Sarebbe troppo facile entrare nella
diatriba fra due Consiglieri della maggioranza, ma noi non lo
facciamo. Ci dispiacciono le parole del Consigliere Voyat perchè io
credo che se una discussione è stata affrontata in termini, per
quanto possibile, corretti e da diverse angolazioni, è stata
proprio questa. Aver la pretesa che la minoranza la pensi come la
maggioranza mi sembra un atto che sa di arroganza. Noi riteniamo
che questo problema abbia delle implicazioni tali che, una
soluzione come quella prospettata dal Consigliere Maquignaz e che
coinvolga tutto il Consiglio, sia possibile; siamo quindi a favore
di una sospensione, non solo, ma ci riserviamo di presentare un
ordine del giorno, proprio nell'intento di conciliare le varie
posizioni. Crediamo che esistano ben altri argomenti di carattere
politico che non questa serie di assalti alla baionetta sulla
SAISET o sulla SITAV.
Noi riteniamo che esista la possibilità di riflettere
sull'intera vicenda: ha ragione il Consigliere Mafrica quando dice
che la fretta è stata una cattiva consigliera. Io non dico che non
ci sia stata della buona volontà, ritengo però che si sia arrivati
all'ultimo momento, per proporre solo di aumentare la percentuale
senza pensare a tutte le altre implicazioni che potevano essere
considerate in modo più complessivo.
PRESIDENTE:
Ha chiesto la parola il Consigliere
Maquignaz; ne ha facoltà.
MAQUIGNAZ (Féd. D.P. - U.V.P.):
Io volevo precisare che
non ho chiesto il rinvio ma la sospensione momentanea del Consiglio
regionale, per cercare una posizione unitaria.
Sulla sostanza della delibera credo che tutto il Consiglio sia
d'accordo, l'importante è che la Regione non pregiudichi la
possibilità di compiere altri atti amministrativi che potrebbero
essere importanti per il suo stesso interesse. Questo è tutto.
PRESIDENTE
: Signori Consiglieri, la richiesta di
sospensione formulata dal Consigliere Maquignaz è stata discussa,
in senso positivo dal Consigliere Torrione, in senso negativo dal
Consigliere Voyat. A questo punto si tratta di votare la proposta
di rinvio.
Ha chiesto la parola il Presidente della Giunta Rollandin; ne ha
facoltà.
ROLLANDIN (U.V.):
Je pense de comprendre qu'il y a des
positions différentes et je ne crois pas qu'on arrivera, qu'il y
ait ou non la suspension de la séance, à trouver un accord entre
les différentes forces. Si j'ai bien compris ce que le Conseiller
Maquignaz a dit, avait plutôt le but de voir si c'était le cas
d'insérer dans cette délibération certaines phrases qu'il a
lues.
Nous n'avons pas les problèmes de suspendre la séance pour
examiner ce nouveau texte que nous avons déjà vu, car, je crois
que, d'après ce que les différentes forces politiques ont dit, y a
des positions complètement différentes. S'il s'agit tout simplement
de suspendre la séance, pour se retrouver dix minutes et voir si
c'est le cas d'insérer ou non ces phrases sans qu'il y ait un
débat, je pense qu'on peut très bien le faire. Ce ne sont pas les
dix minutes qui nous manquent, surtout s'ils sont nécessaires pour
continuer cette discussion selon une certaine position qui n'est
pas celle de renvoyer tout ce discours.
A ce propos, je partage ce que le Conseiller Maquignaz vient de
dire: il n'y a pas la possibilité d'améliorer certaines positions
en renvoyant le tout.
PRESIDENTE
: Se vogliamo votare per alzata di mano, visto
l'atteggiamento del Presidente della Giunta, procediamo pure alla
votazione per la sospensione di 10 minuti del Consiglio.
ESITO DELLA VOTAZIONE
Presenti: 32
Votanti: 32
Favorevoli: 31
Contrari: 1
Il Consiglio approva.
PRESIDENTE
: Il Consiglio è sospeso per 10 minuti e i
Capigruppo sono convocati nella sala delle riunioni consiliari.
Si dà atto che la seduta è sospesa dalle ore 18,00 alle ore
18,23.
PRESIDENTE:
La maggioranza della Conferenza dei
Capigruppo ha deciso di apportare due modifiche alla
deliberazione.
La prima riguarda la parte esplicativa dove all'ultima riga va
aggiunto: "Quanto sopra premesso e nel rispetto della volontà
espressa dal Consiglio regionale con l'ordine del giorno approvato
il 15/5/1984 la Giunta propone che il Consiglio regionale
deliberi". Questa è la prima aggiunta.
Il deliberato va contrassegnato con il numero 1 e, al penultimo
comma, là dove dice: "La gestione degli interventi con spese a
carico del fondo di cui al comma precedente sarà decisa di comune
accordo tra Regione, SITAV e SAISET", bisogna aggiungere la parola
"Regione".
C'è poi da aggiungere il seguente punto due: "Di dichiarare, per
specifiche ragioni d'urgenza, immediatamente eseguibile la presente
deliberazione".
Il Consigliere Mafrica ha fatto pervenire un emendamento
all'art. 8 che dopo vi leggerò.
Prima degli emendamenti occorre discutere e votare l'ordine del
giorno preannunciato dal Consigliere Torrione, cui do la
parola.
TORRIONE (P.S.I.):
Presentiamo il nostro ordine del
giorno perchè la nostra tesi non ha trovato il consenso degli altri
Capigruppo che sono rimasti sulle loro posizioni.
Per non considerare definitivo il provvedimento odierno e per
non pregiudicare ulteriori possibilità di trattativa, rendendoci
conto che non possiamo revocare queste convenzioni in breve tempo,
ci appelliamo allo spirito dell'art. 8 della Convenzione con la
SAISET che dice testualmente:
"L'Amministrazione regionale si riserva il diritto, trascorso il
primo anno solare intero di esercizio, di rivedere...". La Regione
ha esercitato questa facoltà ma noi chiediamo che la si proroghi
per ulteriori sei mesi lasciando impregiudicata tutta la
situazione. Questo per dare modo alla Giunta ed al Consiglio di
riflettere sulla vicenda.
L'ordine del giorno suona in questi termini:
IL CONSIGLIO REGIONALE
considerato che la
scadenza del 30/6/1984 costituisce
il termine per la revisione delle percentuali dovute dalla SAISET
alla Regione per la gestione dei giochi americani presso la Casa da
gioco di Saint Vincent, rilevato che tale termine può essere, ai
sensi dell'art. 8 della Convenzione con la SAISET, prorogato
ulteriormente di altri sei mesi per dare modo alla Regione di
rinegoziare le convenzioni con la SITAV e con la SAISET al fine di
definire in termini concreti il problema dell'intera gestione della
casa da gioco.
DELIBERA
di prorogare al 31/12/1984 il termine per la revisione delle
percentuali dovute dalla SAISET alla Regione per la gestione dei
giochi americani presso la Casa da gioco di Saint Vincent, di
rinviare qualsiasi decisione relativa alla gestione della Casa da
gioco dopo un attento esame di tutte le possibilità atte a
garantire un corretto funzionamento della predetta Casa da
gioco".
PRESIDENTE:
Ha chiesto la parola il Consigliere Tamone;
ne ha facoltà.
TAMONE (U.V.):
Anche noi vogliamo dire qualcosa su questa
modifica di Convenzione, anche perchè ricordiamo che l'anno scorso
fece molto scalpore il fatto che non si volle decidere in quel
momento e da parte di tutta l'opposizione ci fu un duro richiamo
alla maggioranza che non aveva il coraggio di decidere. Noi allora
dicemmo le nostre ragioni, che ci paiono ancora valide, e
affermiamo al contrario che oggi diventa non necessario, ma
indispensabile arrivare alla soluzione di questo aspetto della
complicata vicenda che riguarda i rapporti fra la Regione e la Casa
da Gioco di Saint-Vincent.
A nome dell'Union Valdôtaine non solo esprimiamo un parere
positivo ma riteniamo che guardando questo aspetto da tutte le
angolazioni, se ne possano trarre alcune indicazioni
importanti.
Una prima indicazione importante riguarda la questione dei
Giochi americani in se stessa, sempre tenendo conto del fatto che
noi ragioniamo in questo caso non con la filosofia del Consigliere
Riccarand, ma con la filosofia di chi vuole avere una Casa da gioco
che renda quattrini per l'Amministrazione regionale. La filosofia
del Consigliere Riccarand, unica contraria a questa tesi in seno al
Consiglio, predica in altro modo. Noi non l'accettiamo e quindi,
ragionando come tutti gli altri 34 Consiglieri di questo Consiglio,
diciamo che l'introduzione dei giochi americani si è rivelata un
atto fondamentale, che dà la possibilità alla Casa da gioco di
sopravvivere in modo dignitoso nell'interesse della Regione Valle
d'Aosta. Basterebbe riprendere gli incassi dell'anno 1983 per
vedere che dai giochi americani sono venuti alla Regione 15
miliardi contro i 47 dei giochi tradizionali, quindi l'importanza
di questi giochi è reale. Non solo, ma quest'anno, quando sono
caduti tutti quei "giochetti preferenziali", da parte di qualcuno
per una società piuttosto che per un'altra (perchè adesso tutti
quelli che facevano le preferenze sono fuori, per loro volontà o
no, comunque non ci sono) i giochi americani sono quelli che, in
questo momento, tengono in piedi il Casinò di Saint-Vincent, sono
gli unici che permettono ancora oggi
alla Casa da Gioco di
guadagnare. Con questo cosa si vuole dire? Che la scelta strategica
dei giochi americani, a nostro avviso, si è rivelata un fatto
fondamentale per la vita della Casa da Gioco e, sostenendola,
riteniamo di aver fatto bene, nell'interesse della Comunità
valdostana. Questo è il primo punto.
Per quello che riguarda il rispetto della scadenza del 30 giugno
io ritengo che non si poteva assolutamente agire in modo diverso,
anzi io sono tra quelli che l'anno scorso, malgrado le difficoltà
per le elezioni ormai prossime, hanno tentato di non rinviare la
soluzione del problema. L'anno scorso però c'erano tensioni di
altro genere e si sa benissimo che purtroppo siamo tutti un po'
"peccatori" e le tentazioni ci trascinano sovente. Io credo però
che oggi non si possa più rinviare, nonostante le varie opzioni
presentate contro questa ipotesi, perchè per poter rinviare non
basta che sia d'accordo l'Amministrazione regionale, devono essere
d'accordo anche la SITAV e la SAISET. Questo sarebbe un quesito da
porre.
Per quello che riguarda i contenuti delle varie modifiche alla
proposta che la Giunta ci ha fatto, io non capisco perchè il gruppo
del Partito Socialista Democratico Italiano e il gruppo di Nuova
Sinistra, in questo contesto di gioco al rialzo, non abbiano
scritto il 100% delle entrate. La proposta la faccio io, se non la
fate voi. Questa è la tentazione che abbiamo tutti. Non si capisce
perchè voi vi siate fermati al 66-67%, invece il Consigliere del
P.C.I. Demetrio Mafrica, che è più vispo, l'ha già portata al 78%!
A questo punto o siamo seri, ed allora io ci sto e discuto di
qualunque cosa, o, se siamo qui per prenderci in giro bisogna che
ce lo diciamo.
E' inutile che Demetrio Mafrica, uomo di vasta cultura
matematica, venga qui a dire delle cose di cui lui stesso non è
sicuramente convinto. Questo glielo dimostro: lui è stato l'unico
che, l'altro giorno, ha posto un quesito coerente ai dottori Conca
e Vegezzi, presenti all'udienza in sala di Giunta, perchè ha
chiesto al Dott. Conca a quanto ammontano le mance del 1983. Il
Dottor Conca gli ha dato anche la risposta. Le percentuali che noi
prendiamo dalla SITAV sono identiche, se non inferiori, a quelle
che stiamo portando a casa con la SAISET. Le mance, caro Mafrica,
esistono e sono parte della realtà del Casinò che lo si scriva o
meno. Senza forzature, grazie a Dio, le cose si stanno chiarendo e
noi dell'Union Valdôtaine lo abbiamo sempre detto che bisognava
fare luce. Tutte le mance, infatti, stanno venendo alla luce del
sole senza bisogno di forzature, come era stato previsto: si sa a
quanto ammontano le mance e con quale percentuale esse influiscono
sui giochi. Caro Demetrio, lo ricordi anche tu che in questo
contratto la SITAV non voleva inserire la questione delle mance,
ricordi che eravamo nel periodo "dell'embrassons nous" italiano ed
il Partito Comunista era con noi a trattare allo stesso tavolo
della SITAV! Demetrio Mafrica e Giulio Dolchi si ricordano i
rifiuti assoluti da parte della SITAV a voler trattare questo
argomento. Quello che è stato fatto ci porta ad avere le due
società su uno stesso piano, per quello che riguarda la percentuale
pagata alla Regione autonoma Valle d'Aosta. Questo ci sentiamo di
sostenerlo e difenderlo in qualunque sede.
Per i contenuti, io non capisco perchè tutti vi fermiate al 2,
3, 4 e qualcuno al 5%. Per i conti che noi siamo stati capaci di
fare questa convenzione dà dei vantaggi alla Regione superiori al
7%, e per noi sono delle cifre importanti. Su 20 miliardi vogliono
dire un miliardo e mezzo: se per voi queste cifre non contano per
noi hanno notevole importanza e a me dispiace di avere perso i
miliardi dell'anno scorso.
C'è ancora l'altra questione che il Consigliere Riccarand (che è
un ragazzo che usa anche la testa e che quindi non può essere
scorretto) ha voluto sottolineare dicendo: "Devo riconoscere che in
questa delibera c'è una questione positiva, l'accorpamento dei
giochi A e B, che fa chiarezza". Questo lo diciamo anche noi con
forza. Sono convinto che il Presidente Rollandin e la Giunta
intera, per ottenere questa condizione, hanno dovuto combattere,
per me aver ottenuto questo è sicuramente un fatto positivo e
l'Union Valdôtaine lo ritiene un atto qualificante di questa
modifica della Convenzione con la SITAV.
Si è parlato molto, in questa sede, della questione delle
perizie del Prof. Dal Piaz. Una è quella di cui abbiamo appena
discusso e sulla quale ritornerò dopo. Forse però avremmo dovuto
fargliene fare un'altra: se noi non rinnovassimo la Convenzione
entro il 30 di giugno, incapperemmo in qualche reato di tipo
"omissioni di atti d'ufficio"? Potevamo chiedere questa perizia!
Tuttavia bisogna anche stare attenti alle perizie di detto
Professore, perchè una perizia di questi aveva anche detto che, a
suo modesto avviso la percentuale di riparto spettante alla SAISET
non avrebbe più potuto essere ritoccata. Noi riteniamo, e ne
facciamo merito alla Giunta, di aver portato via, contro la perizia
di qualcuno che se ne intende più di noi di diritto, 5 punti alla
SAISET. Questi ce li portiamo a casa volentieri. Direi quindi, a
mio modesto avviso, che queste "expertises" vadano prese con le
dovute riserve.
Per quello che riguarda l'altra perizia e l'altro problema che
preoccupa tutti, noi siamo convinti che il provvedimento che stiamo
esaminando non cambi niente di tutto il resto. Il Presidente
Rollandin lo ha ripetuto un attimo fa. Noi siamo convinti che tutto
e le iniziative, presenti e future, della Regione nei confronti
delle due società che gestiscono il Casinò non saranno
assolutamente compromessi anzi, abbiamo il dovere di prendere
questa decisione!
Una piccola osservazione su come lavora la Commissione che si
interessa di questi problemi. Io sono rimasto veramente stupito che
1 Commissione Affari Generali e Capigruppo, dopo aver, convocato
gli amministratori della SITAV e della SAISET, non abbia posto a
queste persone neppure una domanda nel merito della questione della
revisione delle percentuali previste all'art. 8 della convenzione.
Non so a cosa addebitarlo... forse è il caldo che si avvicina.
L'unica domanda seria che è stata posta agli amministratori della
SITAV e della SAISET è stata quella di poter avere qualche
biglietto per la manifestazione "Un disco per l'estate"! Mi pare
che siamo caduti in basso.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Alla riunione dei Capigruppo non
siamo riusciti a raggiungere un accordo anche dopo le affermazioni
fatte dal Consigliere Maquignaz le cui richieste, a mio avviso,
sono state opportune. Noi non voteremo la delibera proposta dalla
Giunta regionale e io manterrò l'ordine del giorno presentato alla
Presidenza del Consiglio.
PRESIDENTE:
Ha chiesto la parola il Consigliere Pedrini;
ne ha facoltà.
PEDRINI (P.L.I.):
Due parole soltanto, perchè il
Consigliere Tamone mi ha preceduto. Io ho fatto una proposta a
molti Consiglieri e la ripropongo ancora una volta. Chiediamo alla
SITAV e alla SAISET il 100% delle entrate del Casinò, chiediamo che
la SAISET e la SITAV paghino di tasca loro i dipendenti facciano
loro le manifestazioni e se le paghino perchè, di fronte a certe
richieste, non si può che arrivare a questi estremi.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Io credo che il Consigliere Tamone ogni
tanto si faccia prendere dalla foga e vada al di là delle sue
intenzioni, perchè l'essere contemporaneamente insaponato e poi
strigliato non mi ha divertito tanto.
Comunque, nel merito delle sue argomentazioni io credo che la
prima cosa da osservare è che, forse, le intenzioni saranno state
serie da parte delle Giunte precedenti che hanno gestito la vicenda
Casinò, ma i risultati non sono stati molto soddisfacenti perchè se
si sono avute in seguito queste vicende giudiziarie vuol dire che
probabilmente determinate impostazioni avevano qualcosa di errato
su cui bisogna riflettere. Io penso che questa considerazione sia
ancora valida oggi. Se pensiamo di aver sempre fatto bene e di non
avere mai sbagliato e riteniamo che è stato il destino, cinico e
baro che ha portato i giudici ad intervenire in questo modo, io
credo che si rifaranno gli stessi errori di prima.
Sulla questione delle mance, è vero che io ho fatto una serie di
domande al Dottor Conca: non ho chiesto i biglietti del "Disco per
l'estate", ho chiesto qual era l'ammontare delle mance. Egli non mi
ha voluto rispondere; ha detto ancora una volta, che dall'ammontare
degli ingressi più le mance è possibile calcolare qual è la parte
di mance della SITAV. Prima, però, io ho fatto delle
considerazioni: noi, come partito, abbiamo sempre richiesto, anche
se non li abbiamo mai ottenuti, i dati relativi agli incassi, e
questo non per togliere alle Società la loro parte di mance. A noi
interessa sapere solo quanto incassano. Invece, né la SITAV né la
SAISET ci danno informazioni chiare che ci permettano di fare
calcoli attendibili.
Il Consigliere Pedrini prima diceva di chiedere che dette
società versino il 100% e che ancora paghino loro il personale. In
realtà, caro Consigliere Pedrini, siamo noi regione Valle d'Aosta
che paghiamo il personale, perchè il Dottor Conca, tra tutte le
cose un po' indelicate che ci ha detto sul personale, ha riferito
che il personale tecnico lavora si e no 24 ore, mentre il contratto
ne prevede 36-37. Come mai allora un'azienda così solida e con
princìpi manageriali così validi, mantiene una situazione così
deleteria? E' chiaro: perchè il personale glielo paga la Regione!
ecco la risposta. Il costo del lavoro è costato alla Regione due
miliardi qualche settimana fa! Credo che occorra una certa
valutazione su questi fatti.
Noi riteniamo che la scadenza della convenzione debba essere
utilizzata. Anche noi avremmo voluto che l'anno scorso si giungesse
per tempo ad ottenere dalla SAISET delle percentuali superiori,
però nel frattempo sono successe alcune cose per cui l'anno scorso
strappare 5 punti sarebbe stato un risultato, mentre invece avere 5
punti in percentuale adesso non è, a nostro giudizio, un
risultato.
Entro il 30 giugno 1984 occorre impostare una linea che giunga
alla società unica. L'emendamento al deliberato che chiede che la
SAISET versi alla Regione le stesse percentuali della SITAV, va in
questa direzione: cerca di mettere la SAISET nelle condizioni di
non accettare, per aggiungere al già numeroso contenzioso altre
ragioni che possano portare ad una nuova unica società, che
gestisca entrambi i giochi e che dia uniche percentuali, tenendo
conto delle mance più alte da una parte o dall'altra. A noi sembra
di avere una posizione seria e chiara e di non giocare al "mercato
delle vacche".
I nostri obiettivi politici possono essere differenti, però ci
sembra che il 17 giugno 1984 alcune nostre posizioni siano state
capite. Non sappiamo se quelle del Consigliere Tamone sono state
capite!
PRESIDENTE
: Ha chiesto la parola il Consigliere Lanivi;
ne ha facoltà.
LANIVI (Féd. D.P. - U.V.P.):
Noi voteremo a favore di
questa deliberazione con gli emendamenti che sono stati approvati
dalla maggioranza nella riunione svoltasi nella saletta qui a
fianco.
Mi pare che ci siano tre punti fermi: il primo è che la proposta
che la Giunta ci sottopone rappresenta un passo avanti, che non è
solo di ordine quantitativo, di denaro, ma anche di semplificazione
e di maggior chiarimento di rapporti. Il secondo perchè questa
deliberazione ubbidisce a criteri prudenziali, cioè
l'Amministrazione regionale ha preferito ottenere ciò che era
possibile ottenere e rispettare certe scadenze che potrebbero porre
dei problemi e degli interrogativi se dilazionati e protratti nel
tempo. Il terzo perchè dalle dichiarazioni del Presidente, che
rappresentano il sottofondo del dibattito di oggi, mi pare che non
sia tanto una questione di validità della deliberazione di oggi
quanto, piuttosto, di volontà politica o meno nel proseguire sulla
linea che il Consiglio regionale si era data votando l'ordine del
giorno del 15 maggio 1984. Le affermazioni fatte dal Presidente
della Giunta, che indicavano con forza quali sono le intenzioni
della Giunta e del Governo regionale in questo senso, per noi non
sono solo sufficienti ma le accettiamo e ad esse aderiamo. Voglio
ricordare che in quell'occasione quasi l'unanimità del Consiglio ha
indicato le linee generali di comportamento su questo problema. La
prima era di giungere ad una collaborazione tra la Commissione
Affari Generali allargata ai Capigruppo e il Governo regionale e
proprio al primo punto di quell'ordine del giorno sta testualmente
scritto: "Formulare proposte, qualora non si verificassero le
condizioni per la revoca delle concessioni alla SITAV e alla
SAISET, per una tempestiva revisione della Convenzione in
atto".
Dato che questo corrisponde alla volontà politica del Movimento
che rappresento, cioè di tendere ad una revisione delle convenzioni
e ad una società unica, e questa è stata la volontà espressa nella
riunione testé terminata, votiamo la deliberazione che ci è stata
sottoposta.
PRESIDENTE
: Ha chiesto la parola il Consigliere
Beneforti; ne ha facoltà.
BENEFORTI (D.C.):
Come gruppo della Democrazia Cristiana
voteremo a favore dell'ordine del giorno presentato dalla Giunta e
modificato nella riunione dei Capigruppo, ritenendo che oggi quello
che è riportato nell'ordine del giorno sia quanto è stato possibile
ottenere nella trattativa che è intercorsa fra la Giunta regionale,
la SAISET e la SITAV.
Non possiamo accettare l'ordine del giorno presentato dal
Consigliere Torrione per il Partito Socialista, in quanto oltre a
rinunciare a degli introiti per sei mesi, ci fa correre il rischio
della impossibilità della revisione, poiché la prassi seguita nel
rinviare al 30 giugno la revisione di queste aliquote è stata
diversa da quella che il Consigliere Torrione oggi ci propone. Non
possiamo neanche accettare il discorso dell'impegno a rivedere le
aliquote entro un anno, perchè questo vuole dire annullare
l'impegno che ci siamo assunti di lavorare per cercare di arrivare
ad una gestione unica nel Casinò di Saint-Vincent, cioè ad una
società che gestisca sia i giochi americani che quelli
tradizionali.
Pertanto noi ci riconosciamo e ci ritroviamo nell'ordine del
giorno presentato e siamo certi che la Giunta, come la maggioranza,
lavoreranno per arrivare ad assumere tutti gli impegni che noi
abbiamo, quasi all'unanimità, stabilito il 14 di maggio nella
riunione del Consiglio regionale. C'è l'impegno di tutti a rivedere
alcune clausole delle Convenzioni ed i rapporti che devono
sussistere fra la Casa da Gioco e la Regione e su questo argomento
certamente andremo a fondo, come c'è l'impegno ad analizzare tutte
le possibilità che esistono per arrivare, se possibile, alla
revisione delle Convenzioni. Questa è una premessa che anche il
Presidente della Giunta ha sempre confermato e ha sempre sostenuto.
E' chiaro che alla revisione ci si deve arrivare con dei
presupposti giuridici ben fondati, perchè dobbiamo capire che siamo
degli amministratori e non possiamo andare ad aprire un contenzioso
senza sapere dove si va a cadere, per cui dobbiamo avere ben chiare
le idee e le motivazioni per arrivare alla revoca delle
convenzioni, che tutti auspichiamo, per dettare, magari,
Convenzioni certamente diverse e per modificare tante cose. E'
chiaro che tutto ciò deve essere fatto su presupposti giuridici che
ci portano a realizzare l'obiettivo senza aprire contenziosi che ci
fanno entrare in un sacco senza sapere come se ne può uscire.
Noi riteniamo, pertanto, che oggi sia questa la strada da
seguire, con l'impegno del nostro gruppo e della maggioranza di
continuare a lavorare a livello di Commissioni con la
collaborazione della Giunta e dell'intero Consiglio, per cercare di
risolvere tutti gli altri problemi, che non sono pochi e non sono
di poca entità. Per questo riconfermo il nostro voto favorevole
all'ordine del giorno.
PRESIDENTE:
Ha chiesto la parola il Consigliere Voyat; ne
ha facoltà.
VOYAT (U.V.):
Nous sommes favorables à voter cette
délibération même, comme elle a été concordée à la réunion des
Chefs des Groupes et, comme a déjà dit le Conseiller Tamone, nous
sommes de l'avis de décider aujourd'hui et non de renvoyer. On ne
comprend plus rien: quand la majorité demande de renvoyer de la
part de l'opposition on nous dit: "Il faut décider, ce Gouvernement
n'a pas la volonté ni la capacité de décider" mais quand le
Gouvernement veut décider l'opposition veut qu'on renvoie.
Je ne veux pas répéter ce que le Conseiller Tamone a déjà dit,
mais je souligne que nous n'acceptons pas qu'on nous dise que ce
que nous allons approuver aujourd'hui ne changera rien. Le 7%
correspond à 1 milliard et 400 millions par rapport aux 20
milliards du Casino. Je crois aussi devoir expliquer mon vote
contraire à la suspension d'il y a une demi-heure. Je veux dire au
Conseiller Maquignaz que ce n'est pas seulement le fait de ne pas
avoir été compris par le Président du Gouvernement, ni une question
d'incompréhension; à mon avis, c'est une question de principe. Je
crois que les Conseillers de la majorité, qui ont participés non
seulement aux réunions des Commissions mais aussi à la réunion de
la majorité qui a été faite lundi, ont pris certains accords. Si
quelqu'un n'est pas présent à la "pré-consiliaire", peut quand même
pendant la journée, se mettre en contact avec les autres de la
majorité et exprimer son avis. S'il ne le fait pas, je considère
son attitude une mauvaise volonté de vouloir collaborer avec la
majorité.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Ogni tanto ognuno di noi qui dentro
gioca un ruolo: io consiglierei, se mi consente la battuta
l'Assessore Pollicini, di affidare al Consigliere Maquignaz un
corso di taglio e al Consigliere Lanivi un corso di cucito, perchè
qui qualcuno taglia e poi c'è chi, con la pazienza di Penelope,
ricuce tutto a modo suo! Francamente, non capisco il Consigliere
Voyat, che ha queste posizioni di ripensamento sul comportamento
dei suoi colleghi di maggioranza, la quale, a mio avviso vive una
certa conflittualità interna; quindi non ci stupiamo che il
Consigliere Maquignaz, ogni tanto, faccia qualche intemperanza.
Il discorso che invece ci riguarda più da vicino è quello della
fretta: sembra che cada l'universo se si ripensa qualcosa! Tutti si
sono convinti che la scelta operata dalla Giunta sia la più giusta.
Io ho dei dubbi ma sicuramente non per dilazionare il pagamento
delle percentuali della SAISET. Ben vengano i miliardi! Se questo
non succede pazienza! Adesso avremo anche il 5% in più, però
abbiamo in piedi tutto il contenzioso che riguarda sia la SITAV che
la SAISET, perchè nessuno ci garantisce che questa delibera sia la
più giusta. Questo discorso non è ancora venuto fuori; ognuno di
noi ha espresso delle opinioni su argomenti che riteneva giusti, ma
la certezza che questo sia giusto, sulla base di tutto quello che è
stato detto, non c'è stata, quindi ognuno di noi conserva i suoi
dubbi. La maggioranza ha le sue certezze, noi avremo le nostre!
Voteremo il nostro ordine del giorno dicendo che la pausa di
riflessione che abbiamo chiesto era, a nostro avviso, utile alla
Giunta perchè poteva benissimo tornare fra due, tre mesi, con una
modifica delle percentuali come sono state prospettate da altri
Consiglieri e lasciava impregiudicato il discorso perchè sarebbe
stata la stessa cosa ed io credo che si sarebbe potuta anche
ottenere dalla società una proroga ulteriore. Il non decisionismo
nostro era dovuto a cautela.
Ognuno si assume le proprie responsabilità. Noi abbiamo
presentato l'ordine del giorno, lo voteremo e voteremo di
conseguenza contro il provvedimento della Giunta.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Questo è stato un dibattito duro,
difficile e a volte anche violento e non è stato facile
raccapezzarsi in tutto questo problema che è molto complicato e
difficile. Io ho valutato attentamente i vari ordini del giorno, ho
seguito attentamente i vari interventi e devo ammettere, con tutta
sincerità, che, lasciando da parte la strumentalizzazione politica
che potrebbe esserci da vari partiti di opposizione su questo tema,
ho analizzato attentamente l'intervento che ha fatto il Presidente
della Giunta e mi ha convinto. Forse questa è l'unica soluzione per
cercare di risolvere il problema del Casinò o perlomeno cercare di
iniziare a risolverlo.
Pertanto, lasciando da parte le strumentalizzazioni politiche,
condivido, con qualche perplessità, ma in massima parte,
l'impostazione data dal Presidente della Giunta e quindi dichiaro
di votare a favore dell'ordine del giorno presentato dalla
maggioranza.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
Vorrei fare una dichiarazione di voto
che riguarda tutti e cinque gli ordini del giorno o oggetti che
abbiamo sotto mano. Credo che non sia vero, come qualcuno ha detto,
che questa deliberazione che oggi la maggioranza si accinge a
votare non cambi niente. Credo che qualcosa cambi, non tanto per la
questione del 5 o del 7% in più che la Regione porta a casa, ma
cambi in peggio, diminuendo sensibilmente i poteri e la forza
contrattuale della Regione nei confronti delle due società che
gestiscono i giochi d'azzardo al Casinò di Saint-Vincent. La
conferma è venuta proprio dall'interruzione e dalla riunione dei
Capigruppo in cui le forze di maggioranza hanno accettato di
inserire una frase nel deliberato, che però in concreto non
significa nulla, e hanno invece, di fatto, costretto il Consigliere
Maquignaz a ritirare il proprio emendamento che, pur approvando la
deliberazione così com'era, tendeva quantomeno a mantenere ancora
aperta una possibilità di uso contrattuale di questa revisione
delle percentuali per un certo lasso di tempo.
Alla luce di queste considerazioni il voto di Nuova Sinistra
sarà contrario al deliberato proposto dalla Giunta regionale.
E' un deliberato che riteniamo estremamente negativo per
l'evoluzione successiva dei rapporti nei confronti delle società
che gestiscono il Casinò di Saint-Vincent. Mantengo l'ordine del
giorno che avevo presentato perchè ritengo che prefiguri una linea
d'azione diversa da quella di una scontro sul terreno giuridico,
una linea di scontro sul terreno economico che è l'unico, in questo
momento, che può permettere di piegare le resistenze della SITAV e
della SAISET e di giungere a realizzare quegli obiettivi che ci
eravamo dati nella discussione nella Commissione d'indagine e nel
dibattito del 15 maggio in Consiglio regionale.
Voterò, quindi, anche a favore dell'ordine del giorno del
Consigliere Baldassarre che segue la stessa impostazione. Voterò,
invece, contro l'ordine del giorno presentato dal gruppo Socialista
perchè, a mio avviso, non è con una ulteriore dilazione nella
scadenza del 30 giugno che si può affrontare questo problema, anzi
su questo terreno abbiamo già perso troppo tempo. Si tratta di
esercitare un diritto della Regione, ma si tratta di esercitarlo
qualitativamente e quantitativamente in modo diverso da quello che
propone la Giunta regionale. Mi asterrò invece sull'emendamento del
Partito Comunista, che può presentare una parte di verità ma che, a
mio avviso, non tiene sufficientemente conto della diversità di
posizione giuridica fra SAISET e SITAV all'interno dell'art. 8.
In conclusione credo che la discussione sulla revoca e sulla
revisione delle convenzioni fra Regione, SITAV e SAISET subisca
oggi, da questo dibattito e dall'esito prevedibile di quest'ultimo,
un duro colpo. Lo stesso Presidente della Giunta ha affermato, con
una certa foga, che comunque si andrà ad una azione per la revoca e
la revisione delle Convenzioni, io credo che invece la strada che
si seguirà sarà diversa. Spero che i fatti smentiscano queste mie
affermazioni, ma gli atti mi portano a questa conclusione.
PRESIDENTE
: Ha chiesto la parola il Consigliere Lanivi;
ne ha facoltà.
LANIVI (Féd. D.P. - U.V.P.):
Solo per dare alcuni
chiarimenti al Consigliere Torrione sul corso di taglio e cucito.
Il nostro corso di taglio e cucito è autofinanziato e non gode del
contributo SITAV-SAISET. Crediamo invece che certi ordini del
giorno siano sponsorizzati SAISET.
PRESIDENTE
: Dichiaro chiusa la discussione generale con
l'intervento del Presidente della Giunta.
ROLLANDIN (U.V.):
Comme force de majorité, nous avons
toujours soutenu qu'il fallait respecter les termes de la
Convention déjà fixés. En respectant ces termes, on fait un
discours qui est parallèle et non contradictoire à ce que beaucoup
de Conseillers ont affirmé. En effet, je crois que depuis toujours
on a soutenu que c'était nécessaire de prévoir la possibilité
d'améliorer les revenus de la Région dans le contrat SITAV-SAISET.
Aujourd'hui nous pouvons arriver à ce but, mais il y a une autre
observation de base, selon laquelle plusieurs Conseillers
soutiennent qu'il fallait renvoyer la séance pour nous permettre de
faire pression sur la SAISET et la SITAV. Ce sont deux discours
différents.
Le fait d'avoir aujourd'hui la possibilité d'améliorer les
revenus, n'empêche pas d'avoir recours aux voies légales, à
condition qu'on vérifie le contenu de ce recours. On ne peut pas
partir à l'aventure. Si on doit faire une guerre, on doit savoir
pourquoi on la fait. Le Conseil régional s'est déjà exprimé dans
cette direction; nous l'avons dit très clairement aujourd'hui et
dans l'avenir nous démontrerons que nous partagerons encore le même
avis, mais les temps seront différents.
C'est aujourd'hui qu'il est indispensable d'arriver à une
délibération, ce qui n'empêchera pas de voir, demain, sous quelles
conditions la question pourra être examinée. Ce seront des
conditions juridiques, car la question économique, Monsieur
Riccarand, ne permet pas de revoir tout court les conditions et de
dire: "La SAISET n'existe plus, car elle n'accepte pas les
conditions que la Région avait posées". Ce que nous avons proposé
est prévu dans la Convention ce n'est pas une "revoca" de la
Convention ce sont deux discours différents. On ne peut pas mettre
tout ensemble.
Aujourd'hui on doit faire le premier pas pour démontrer que la
condition pour laquelle nous sommes arrivés à une Convention avec
la SITAV et la SAISET n'est plus valable. Une chose n'exclut pas
l'autre, mais aujourd'hui il est indispensable d'arriver à une
révision de l'accord, sinon quelqu'un peut dire: "Pourquoi les
forces de majorité n'ont pas voulu augmenter les revenus"? Les
questions légales pourront être soutenues, quand nous aurons, comme
disait le Prof. Dal Piaz, les éléments nécessaires pour le faire,
autrement il n'y a pas une raison pour dire à la SAISET qu'elle n'a
plus le droit d'exister. Toutes les considérations faites sur la
question des deux sociétés ou sur la commixtion des responsables
des sociétés n'ont aucune importance. S'il y a les éléments, nous
les ferons valoir. Ce n'est pas le cas d'insister sur cet
argument.
Enfin il est normal qu'à l'intérieur des forces de majorité il y
ait un débat et des différentes positions. Ce qui compte c'est
qu'on puisse arriver, comme dans toutes les majorités, à un accord.
On sait très bien que, lorsqu'il faut porter en avant un certain
discours, on trouve des désaccords: c'est normal. Je sais très bien
qu'ici quelqu'un veut exploiter cet argument pour voir si on peut
créer des disputes à l'intérieur des forces de majorité. Toutefois
les composants des forces de majorité sont suffisamment
intelligents pour comprendre le but que les autres forces veulent
atteindre. S'il n'était pas ainsi, on devrait constater que
l'intelligence des Conseillers qui font partie de forces de
majorité fait défaut. Or, il ne s'agit pas d'être plus intelligent
que les autres, mais d'un problème réel qui doit être considéré
comme un des problèmes que la majorité veut résoudre. Je souhaite
que le débat à l'intérieur des forces continue, au cas contraire,
ce serait la fin de la démocratie.
PRESIDENTE:
Prima di porre in votazione la deliberazione
vi sono tre ordini del giorno, di cui è già stata data lettura nel
corso della discussione generale che verranno posti in votazione
nell'ordine in cui sono stati presentati dai Consiglieri Riccarand,
Baldassarre e Torrione.
Metto in approvazione l'ordine del giorno presentato dal
Consigliere Riccarand:
ESITO DELLA VOTAZIONE
Presenti: 31
Votanti: 21
Favorevoli: 2
Contrari: 19
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio non approva.
PRESIDENTE
: Metto in approvazione l'ordine del giorno
presentato dal Consigliere Baldassarre.
ESITO DELLA VOTAZIONE
Presenti: 31
Votanti: 21
Favorevoli: 2
Contrari: 19
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio non approva.
PRESIDENTE:
Metto in approvazione l'ordine del giorno
presentato dal Consigliere Torrione.
ESITO DELLA VOTAZIONE
Presenti: 31
Votanti: 23
Favorevoli: 3
Contrari: 20
Astenuti: 8 (Aloisi, Bajocco, Baldassarre, Cout, Dolchi,
Mafrisa, Millet, Tonino)
Il Consiglio non approva.
PRESIDENTE:
Do lettura dell'emendamento presentato dal
Consigliere Mafrica e lo pongo in votazione:
Em. n. 1
L'art.
8 del contratto stipulato in data 4 agosto 1981
rep. n. 5917 viene sostituito dal seguente:
Art. 8
La SAISET dovrà versare ogni 10 giorni alla Tesoreria della
Regione, sugli introiti dei giochi americani di cui ai punti A e B
dell'art. 2 del contratto rep. n. 5917 del 4 agosto 1981, le stesse
percentuali previste dal contratto vigente Regione-SITAV per gli
introiti dei giochi di tipo francese.
ESITO DELLA VOTAZIONE
Presenti: 31
Votanti: 26
Favorevoli: 7
Contrari: 19
Astenuti: 5 (Aloisi, Breuvé, Pascale, Riccarand e Torrione)
Il Consiglio non approva.
PRESIDENTE:
Do lettura della deliberazione in oggetto con
le modificazioni apportate e la pongo in votazione:
IL CONSIGLIO
- vista la propria deliberazione n. 341 in data 29 giugno
1981;
visto l'art. 8 del contratto stipulato in data 4 agosto 1981,
rep. n. 5917;
nel rispetto della volontà espressa dal Consiglio regionale
con l'ordine del giorno approvato in data 15 maggio 1984;
DELIBERA
1°) L'articolo 8 del contratto rep. n. 5917 in data 4 agosto
1981, relativo all'esercizio presso la Casa da gioco di
Saint-Vincent dei cosiddetti giochi americani viene sostituito dal
seguente:
Art. 8
La SAISET dovrà versare ogni 10 giorni all'ufficio
Amministrazione della SITAV le sottoindicate quote degli introiti
realizzati dai giochi di cui ai punti A e B dell'articolo 2 del
contratto rep. n. 5917 del 4 agosto 1981;
fino a Lire 20 miliardi di introiti il 67%;
oltre Lire 20 miliardi il 66%.
La SITAV, nei termini già fissati nella vigente convenzione
con la Regione, dovrà versare all'Amministrazione regionale gli
introiti di cui al comma precedente, trattenendo quale
corrispettivo per la messa a disposizione della SAISET del proprio
personale e per i giochi, zone e locali idonei, la percentuale del
14% per la quota di introiti compresi nello scaglione fino a Lire
20 miliardi e il 13,50% per le quote successive a tale
limite.
Qualora gli introiti dei giochi di cui ai punti A e B
dell'articolo 2 della richiamata convenzione rep. n. 5917
in
data 4 agosto 1981 superino la somma di Lire 20 miliardi, la SAISET
verserà il 2% delle quote eccedenti a tale im
porto
ad un
costituendo fondo spese per la pubblicità e promozione.
La gestione degli interventi con spese
a
carico del
fondo di cui al comma precedente, sarà decisa di comune accordo tra
Regione-SITAV e SAISET.
Le imposte dovute ai sensi degli art. 2, 3 e 4 della legge
26.10.1972, n. 640 sono a totale carico della Regione.
2°) di dichiarare, per specifiche ragioni d'urgenza,
immediatamente eseguibile la presente deliberazione.
ESITO DELLA VOTAZIONE
Presenti: 31
Votanti: 31
Favorevoli: 20
Contrari: 11
Il Consiglio approva.
