Classificazione
CASA DA GIOCO



Oggetto del Consiglio n. 1148 del 8 aprile 2015 - Resoconto
OGGETTO N. 1148/XIV - Reiezione di risoluzione: "Interventi
presso la Casa da gioco di Saint-Vincent per la sospensione di
promozioni discrezionali".
Presidente -
Passiamo quindi alla discussione della
risoluzione che abbiamo iscritto poco fa, c'è qualcuno che intende
illustrarla? La parola al collega Viérin Laurent.
Viérin L. (UVP)
- Merci Monsieur le Président.
Per illustrare questa risoluzione che è stata sottoscritta dai
gruppi UVP, Movimento Cinque Stelle e ALPE e che riprende una
vicenda e parzialmente altre vicende che sono state sollevate dai
colleghi, di cui abbiamo parlato non solo in quest'ultimo periodo,
ma anche proprio questa mattina, che è stata discussa qui in
Consiglio. Una vicenda che abbiamo sollevato da più parti, ma che
puntualmente oggi si situa in una vicenda e che riguarda la
questione delle promozioni che, malgrado la gravissima situazione e
il permanere della situazione in cui versa il Casino de la Vallée,
proprio in questi giorni, da aprile, da come ci è stato detto
dall'Assessore Perron, ha visto, al di là delle promozioni e degli
avanzamenti di carriera previsti per contratto...quindi non
confondiamo quello che è un diritto acquisito dei lavoratori con
quella che è invece, a detta dell'Assessore - che è stato, noi
dobbiamo riconoscerlo, Assessore Perron, trasparente nella sua
risposta -, una promozione che giunge in modo discrezionale e che
va, malgrado i 28 primi livelli che esistono già al Casino de la
Vallée, sui 46 dirigenti fra dirigenti, quadri e appunto primi
livelli, malgrado questa miriade di dirigenti, vede proprio in
questo periodo promuovere... Noi non eravamo entrati e non abbiamo
voluto fare nomi, i nomi sono usciti qui in aula e credo che non ci
sia niente da nascondere, ma, al di là delle persone, noi crediamo
che quella che sembrava un'assurdità e che poteva anche essere una
voce da bar...oggi si conferma qui in aula un fatto che, invece, è
avvenuto realmente. Allora probabilmente i colleghi della
maggioranza e del Governo regionale erano...anzi sicuramente erano
a conoscenza di questa cosa e saranno anche stati coinvolti in
questa decisione; per quanto ci riguarda, noi abbiamo saputo questa
cosa e crediamo...poi i colleghi avranno modo di esprimersi, anche
quelli della maggioranza, su quest'argomento, visto che la
risoluzione dà a tutti la possibilità di parlare e di dire la
propria...ma noi siamo passati da quella che sembrava
un'assurdità...e, quando si dice non c'è limite al peggio, guardo i
colleghi del Movimento Cinque Stelle, invece qui forse addirittura
c'è qualcosa che va oltre il peggio, perché dall'inizio di questa
legislatura, per non dire anche da prima, perché altri colleghi
hanno sollevato la questione ancora prima...la situazione del
Casino de la Vallée pare essere orientata verso il baratro e ogni
volta che discutiamo del Casinò ci diciamo: "ma, beh, qualcosa si
farà per recuperare questa situazione".
Al di là delle strategie che vengono messe in campo e che
probabilmente non sempre ottengono il risultato desiderato, questo
è veramente un paradosso tutto vostro. Questo è un classico
paradosso degno di questa legislatura, di questo Governo e di
questa maggioranza, perché di due cose l'una, colleghi del Governo
regionale: o il Casinò ha iniziato di nuovo ad andar bene, e allora
dovete chiamare la RAI e chiamare
in primis
gli organi di
informazione e dire: "ma perché veicolate questa cosa, questo primo
trimestre che va male?" - poi, al di là degli organi di
informazione, i dati sono conosciuti -, o il Casinò ha iniziato
appunto a riprendere il suo corso a gonfie vele, quindi possiamo,
ammesso che questo sia nella vostra filosofia, fare di nuovo
promozione, aumentare questi primi livelli che sono già, ripeto,
ripetiamo, 28, o c'è qualcosa che non funziona e che forse ci
sfugge...o che forse non ci sfugge neanche. Comunque, questo per
dire che, al di là delle interrogazioni o delle interpellanze che
si possono fare in quest'aula...qualcuno ci dice: "ma quand'è che
smettete di fare interpellanze?" Ma no, in verità questa è una
risoluzione che, anche se il Presidente dice: "beh, l'impegno è
solo un impegno", dovrebbe impegnare a revocare questa promozione e
a bloccare qualsiasi tipo di promozione sui livelli apicali
finché...cioè in questa situazione di crisi del Casinò. Allora io
chiedo, anche tra chi fa l'imprenditore, sui banchi della
maggioranza: nella vostra azienda fareste promozione nel momento in
cui ci sono dei deficit del genere? Questa è un'azienda pubblica,
questa è un'azienda della comunità valdostana e come glielo
spieghiamo alla gente, ai lavoratori, che, tra l'altro, sono stati
oggetto di sacrifici, di accordi sindacali che sono stati anche non
facili da far passare e da far digerire...chi ha dovuto tagliarsi
lo stipendio in questo momento...tanto per creare un clima sereno
nell'azienda, voi andate a promuovere qualcuno, come ha detto
l'Assessore Perron, in modo discrezionale? È questo che crea la
sfiducia nei confronti della politica, nei confronti...perché qui
ci sono delle responsabilità amministrative di chi gestisce la Casa
da gioco, ma ci sono delle responsabilità politiche che sono sul
banco del Governo...e questi siete voi!
Noi quindi crediamo che non sia molto corretto e sia uno
schiaffo sia ai lavoratori del Casinò, sia ai Consiglieri e a
questo Consiglio Valle, sia alla comunità in generale, alle
organizzazioni sindacali questa conferma di una promozione...poi
torneremo anche sull'aumento, sul costo che questa promozione ha,
perché le promozioni sono esponenziali, non è qualcosa di
transitorio, queste ce le teniamo per sempre! Allora è difficile
spiegare perché in questa situazione di crisi voi accettate che ci
siano queste cose. I sacrifici o ci sono per tutti o è lo
"sbarello"! Allora abbiamo 46 dirigenti, perché nella lista che
circolava, di cui abbiamo parlato nelle varie audizioni mancava
l'ultima nomina...tra dirigenti, quadri e primo livello...abbiamo i
tagli che sono arrivati, i piani di riorganizzazione, tutte le
audizioni che abbiamo fatto...andate anche in conferenza stampa,
Presidente, annunciando i tagli dei dirigenti regionali, che si
risparmierà e poi al Casinò aumentate i dirigenti? Ma che senso ha
questa cosa? Se oggi magari ce lo spiegate... Allora, le gestione è
la gestione, ma sappiamo benissimo a chi risponde questa gestione!
Tant'è che ogni volta che abbiamo cercato di cambiare la gestione e
il vertice è la politica che si è messa di traverso, non è
sicuramente chi doveva difendere sé stesso. Tra i premi a cui non
si è rinunciato, l'altro Consiglio abbiamo discusso sulla questione
dei dirigenti e degli eventuali tagli che non si capiva bene se
erano stati fatti o meno, crediamo, e oggi lo confermate...che voi
continuiate con questo sistema e ve ne freghiate della
comunità...come se nulla fosse! Allora, io mi appello anche a chi
ha responsabilità di governo non dico non dirette, perché ce le
avete tutti dirette, la maggioranza è formata da due forze
politiche...ma siete tutti colpevoli di queste cose, non solo
chi...noi siamo sicuri che non è che tutti voi avete deciso, non vi
facciamo così complici di tutta questa cosa, ma alla fine le
responsabilità ricadono anche su di voi: sia su coloro che siedono
sui banchi della Giunta e che hanno anche altre responsabilità,
altri dicasteri, sia su chi non fa parte di certe forze di governo,
sia su chi fa parte di altre sensibilità e che siede sui banchi
della maggioranza! Allora, dobbiamo sempre arrivare in Consiglio
per discutere di queste cose? Ma dopo mesi, per non dire un anno e
mezzo di audizioni, dove tutti si dicevano basiti da questa
situazione, dobbiamo venire qui in Consiglio e di nuovo sollevare
la questione, perché se noi non portiamo all'attenzione di questo
Consiglio queste questioni, queste vicende vanno via lisce e
continuate come se nulla fosse! Continuate soprattutto ad avallare
queste decisioni e le responsabilità...poi dovete pure assumerne
voi l'onere, alzarvi in Consiglio e rispondere voi per difendere le
scelte che magari hanno fatto altri...ma è questo che non funziona!
La domanda allora è: ma fino a quando voi continuerete ad accettare
e a subire questa cosa?
Per chiudere visto anche il tempo rimanente, noi con questa
risoluzione, che crediamo sia abbastanza chiara, chiediamo
semplicemente - e così vedremo anche pigiando il bottoncino se
questa vostra coscienza, che spesso si esterna fuori da quest'aula,
comunque in quest'aula, ma non nei microfoni, emerge - di revocare
la promozione discrezionale che è stata annunciata e soprattutto
chiediamo che sia sospesa ogni promozione discrezionale che
comporti un aumento dei costi per la gestione della Casa da gioco
di Saint-Vincent, e lo facciamo al di là delle persone, a noi non
interessa chi viene promosso o chi non viene promosso, noi crediamo
che nessuno debba essere promosso su ruoli apicali quando ne
abbiamo già una trentina che possono fare lo stesso lavoro! E delle
due cose l'una, perché, da una parte, dite che in Regione state
risparmiando: i dirigenti, i prepensionamenti...poi ci sono
dipartimenti o comunque direzioni, settori che spariscono, poi
riemergono, probabilmente legati ad altri accordi visto che ci sono
le elezioni comunali, e poi al Casinò invece, visto che le cose
vanno così bene, no?, allora facciamo ancora promozioni:
promuoviamo, aumentiamo...al di là, ripetiamo, di tutte le
promozioni che invece derivano da contratto e che sono dovute e che
sono anche meritate probabilmente per l'avanzamento di carriera. In
conclusione quindi noi chiediamo che questa risoluzione venga
approvata, ed è una risoluzione che vuole anche misurare fino a
dove la consapevolezza di questa degenerazione risiede in ognuno di
voi.
Presidente -
Siamo in discussione generale, altri
colleghi vogliono prendere la parola su quest'argomento? Non c'è
nessun collega? Chiudiamo la discussione generale? La discussione
generale è chiusa. Per la replica? Collega Ferrero, è ancora in
discussione generale? Torniamo indietro, chiedo solo ai colleghi di
prenotarsi per tempo. La parola al collega Ferrero.
Ferrero (M5S)
- Grazie Presidente.
La risoluzione è ovviamente il seguito naturale dei due
interventi che abbiamo fatto precedentemente, vi diamo la
possibilità di fare una riflessione su quello che sta succedendo
nella Casa da gioco, d'altronde le voci si avvicendano sulle nuove
promozioni che ci sarebbero, si sentono dei nomi che girano:
Chentre, Baudin, Pinet e via così. Non è quindi una cosa limitata,
sembra quasi, per il periodo in cui viene fatta, una specie di -
tra virgolette - "infornata elettorale". Ha un gusto che è molto
amaro: molto amaro perché ovviamente sono promozioni che comportano
non solo l'aumento di responsabilità nei confronti di persone, che,
rispetto ai colleghi, non si sa che meriti abbiano, ma anche un
costo che è un costo che di media è superiore a quello di una
retribuzione di un impiegato regionale o di un impiegato statale
normale, quindi l'aumento corrisponde ad uno stipendio normale di
una persona - tra virgolette - "normale". A questo punto quindi
dovete prendere una decisione, ma non è solo la maggioranza, la
Giunta regionale, è tutta la maggioranza e ogni singolo Consigliere
della maggioranza, perché, se volete fare diventare la Casa da
gioco un vostro giocattolo privato, ne avete facoltà. Io vi potrei
anche suggerire di creare una cooperativa, la chiamate...che so?
Leone rosso-nero, acquistate la Casa da gioco, ci mettete dentro
chi volete, promuovete chi volete e fate quello che volete, ma il
Casinò attualmente è una società partecipata regionale al 99
percento, l'1 percento in mano al Comune di Saint-Vincent e, di
conseguenza, è roba dei valdostani e allora dovete capire che così
non può continuare. Se in ogni caso farete il tentativo, andrete
immancabilmente a schiantarvi contro un muro, perché non basteranno
i vostri rifiuti all'accesso agli atti che facciamo per riuscire a
vedere che cosa succede lì dentro! Adesso qualche cosa sta uscendo
piano piano e uscirà sempre di più, anche il riordino della
sicurezza va nel senso di chiudere la cassaforte, ma non ce la
farete tanto e, quando inizierà l'emorragia, guardate che pagherete
tutti, lo pagherete alla Corte dei Conti, perché la Corte dei
Conti, com'è intervenuta per il Casinò di Venezia, nel momento in
cui avremo l'evidenza, interverrà per il Casinò della Valle
d'Aosta, per quello di Saint-Vincent! Meditate un attimo quindi,
forse è venuto il momento di bloccare questo modo arrogante di
porsi anche nei confronti del personale, in un momento in cui la
Casa da gioco è in difficoltà, in un momento in cui tutto il
personale dovrebbe essere unito, voi state creando degli ulteriori
fossati. Il voto positivo a questa risoluzione quindi sarebbe un
voto semplicemente di buon senso, niente di più.
Presidente -
La parola al collega Chatrian.
Chatrian (ALPE)
- Sì, grazie Presidente.
Immagino perché oggi non abbiamo ancora nessun documento...tra
qualche settimana questo Consiglio discuterà del bilancio 2014
della Casa da gioco. Mi ricordo molto bene le parole del Presidente
Rollandin nel mese di settembre, quando questo Consiglio ha deciso
di staccare un assegno di 60 milioni di euro:
"non ci sono più
alibi"
. Ebbene, conoscete perfettamente il posizionamento del
gruppo ALPE sulla gestione della Casa da gioco, su come viene
gestita male la Casa da gioco e sull'influenza di natura politica
che in questi anni malamente ha controllato, pianificato,
telecomandato questo
staff
dirigenziale, che per noi è stato
deludente e - barra - catastrofico. Questa mattina ho ascoltato
attentamente la risposta che l'Assessore Ego Perron ha dato al
collega Ferrero, un Assessore in grossa difficoltà. Nessuno ha
creduto indubbiamente all'ultimo passaggio che l'Assessore aveva
già fatto in aula, che è una scelta dell'Amministratore unico
quella di conferire la promozione, nessuno...scarsi sì, ma non così
scarsi.
L'appello che quindi vorrei fare ai colleghi di maggioranza è
che mi sembra che in questi mesi in tutti i settori si stia
cercando di trovare delle soluzioni nuove, si cerchi di ridurre i
compensi a tutti i livelli, si cerchi di dare delle risposte
puntuali evitando gli sprechi...e soprattutto se come in questo
caso i dirigenti sono stati sfiduciati e delegittimati da questo
Consiglio...numerosissimi sono i quadri, i primi livelli
all'interno della Casa da gioco, io penso che il buon senso ci
porti tutti ad approvare questa risoluzione: penso e mi rivolgo ai
Consiglieri di maggioranza e a quegli Assessori magari che siedono
in quella Giunta che non hanno preso questa decisione, che non
hanno messo in campo questa decisione..."inopportuna" è essere
eleganti. Non è il momento lo sappiamo tutti, lo sapete
tutti...riteniamo forse valido approvare questa risoluzione perché
sarebbe veramente uno schiaffo...e questo modello la Valle d'Aosta
non può più permetterselo. Al di là di quante risorse - sono state
risorse economiche... - verranno impiegate per promuovere a livello
discrezionale altre figure, al di là di tutto questo, penso che i
risultati parlino da soli, l'incapacità è misurabile, sono i
risultati a dircelo, del primo trimestre conosciamo i risultati,
quindi le previsioni farlocche che ci sono state vendute solo
qualche mese fa non possono essere confermate e quindi l'appello
che vorrei fare ai colleghi di maggioranza è non solo di
riflettere, ma di votare tutti insieme questa risoluzione.
In queste brutte figure, in queste brutte pagine della politica
per nulla c'entra, Assessore Perron, l'Amministratore unico, lo
sappiamo molto bene che non è stato l'Amministratore unico a
promuovere discrezionalmente una nuova figura apicale, lo sappiamo
tutti! Non nascondiamoci dietro una foglia di fico, per favore, è
la politica, poche persone hanno deciso questa
promozione...chiudiamo subito questa brutta pagina, forse è compito
di questo Consiglio, tutti insieme al di là delle forze politiche.
Ci sono colleghi di Giunta e del Consiglio di maggioranza che
conoscono molto bene la situazione della Casa da gioco, parlano di
discontinuità all'interno della comunità di Saint-Vincent, di
rilancio della comunità di Saint-Vincent, oggi, se vogliamo
chiudere una brutta pagina, sosteniamo tutti insieme questa
risoluzione.
Presidente -
Altri colleghi? Non ci sono altre richieste
di intervento? La parola al collega Fabbri.
Fabbri (UVP)
- Grazie Signor Presidente.
Anch'io vorrei invitare tutti i colleghi a votare questa
risoluzione considerando anche il problema sotto un altro punto di
vista, sotto un'altra ottica e cioè sull'ottica dell'esempio che
noi diamo ai nostri ragazzi. Oggi è stato detto che sono da
rispettare...rispettiamo tutti i
self-made man
, però, dalla
discussione che è venuta fuori oggi, secondo me, i ragazzi che si
laureano, che studiano con fatica e che vedono promuovere delle
persone solo ed esclusivamente per meriti, diciamo, non solo
professionali, ma per altri tipi di meriti, che hanno un livello di
studio non a quell'altezza...secondo me, è un esempio che
assolutamente mortifica i nostri giovani che si impegnano negli
studi e che con grande fatica si laureano e non trovano lavoro. A
maggior ragione quindi invito tutti i colleghi a dare un esempio di
forte moralizzazione della cosa accettando questa nostra
risoluzione. Grazie.
Presidente -
Grazie collega Fabbri. Altre richieste in
discussione generale? Non ci sono. Si chiude la discussione
generale. Per la replica, la parola all'Assessore Perron.
Perron (UV) -
Grazie Signor Presidente.
Prendiamo atto di questa risoluzione, peraltro presentata così
all'istante, che ci permette perlomeno di fare due considerazioni
supplementari rispetto alla discussione che abbiamo fatto questa
mattina. Beh, io vorrei essere chiaro sin da subito che da parte
nostra non c'è stato - poi ognuno è libero di pensarlo - nessun
input
che derivava dal Governo regionale per promozioni di
questo genere. Più volte abbiamo sottolineato, abbiamo condiviso un
ragionamento che si è fatto all'interno di quest'aula: in qualche
modo la politica non deve intervenire e non interviene nella
gestione dell'azienda. Io ritengo che la Casa da gioco abbia la sua
autonomia, debba avere la sua autonomia, ce l'ha nella gestione, ce
l'ha nel
marketing
, ce l'ha nella trattazione dei clienti,
ce l'ha nella gestione del personale. La Casa da gioco ha un suo
modus operandi
e ha una sua organizzazione con la quale noi
cerchiamo di dialogare, ma che rispettiamo, quindi, dal nostro
punto di vista, come atteggiamento, come modo di porsi, mai si è
cercato di intervenire pesantemente dando
input
di questa
natura.
Io credo di dover riportare qui le ragioni che hanno portato a
questa scelta: questa scelta è stata dettata dal fatto di
intervenire in un settore specifico, di cercare di intervenire
nella gestione del parco macchine attraverso una diversificazione
dell'offerta, un adeguamento delle tipologie di apparecchiature. È
stata adottata una politica che in qualche modo andasse nella
direzione di rilanciare un certo tipo di ragionamento di un'area
ben precisa all'interno del Casinò, coordinandola e rapportandola
con il neo assunto Direttore
marketing
, che quindi coordina
al meglio quest'area di organizzazione e di gioco all'interno della
Casa da gioco di Saint-Vincent.
Io credo che oggi immaginare un
input
di tipo politico
che blocchi qualunque scelta organizzativa e operativa dell'azienda
non sia utile, molto semplicemente, credo sia utile riconoscere in
questa fase, come in un'altra fase, una sua autonomia all'azienda,
una sua possibilità di scelta discrezionale anche per quanto
riguarda le promozioni ed eventualmente le valorizzazioni delle
figure professionali che esistono all'interno dell'azienda. Ho
avuto modo di specificare in modo molto chiaro questa mattina che
le promozioni a cui si faceva riferimento non erano promozioni
discrezionali dell'azienda, ma erano passaggi di carriera molto
precisi dovuti a scatti di anzianità, pertanto non c'era una scelta
discrezionale in tal senso. Su questo ragionamento della persona in
questione si è fatta una scelta nella direzione di valorizzare una
figura che cercasse di dare un
input
particolare ad un
settore di gioco che porta dei benefici, che è l'area
slot
,
che porta degli incassi, e crea dell'indotto. La Direzione ha
avanzato delle proposte di valorizzazione di una figura
all'interno, cercando in qualche modo di darle un ruolo di rilievo.
Si è detto peraltro che questo comporta certamente un aumento
dell'indennità; mi permetto solo di dire che ci sono figure che
conoscono meglio di me l'organizzazione, credo che semplicemente
questa nuova retribuzione vada soltanto a parificare la
responsabilità di quella persona che poi coordina figure del suo
stesso livello, quindi questa persona in sostanza, detto in modo
molto semplice, va a guadagnare quanto quelli che lei coordina. Da
questo punto di vista, quindi, certamente c'è un aumento, ma che
non mi sembra scandaloso, non mi sembra che sia necessario
dipingerlo in questo modo. Da questo punto di vista, quindi, noi
riteniamo che la scelta che è stata fatta sia una scelta valida,
non per premiare qualcuno, ma per cercare di dare slancio ad un
settore particolare del Casinò che necessita di un rilancio, che
necessita di un'attenzione, che necessita di essere seguito. Non
credo che da lì lo si debba trarre come elemento negativo per tutta
l'azienda.
Noi quindi non ci ritroviamo in un'impegnativa che, in qualche
modo, revochi questa promozione, che, anche da un punto di vista
normativo, mi parrebbe pesantemente illegittima. Non mi sembrerebbe
opportuno, a questo punto, procedere in tal senso, come al tempo
stesso credo che non sia condivisibile dal nostro punto di vista
immaginare che il Consiglio regionale entri pesantemente nella
gestione e dica alla Casa da gioco: "bloccate ogni promozione, ogni
ragionamento all'interno della Casa da gioco sul personale". Credo
che finché ci sarà questo governo (abbiamo detto che, quando
presenteremo il bilancio, faremo delle valutazioni in tal senso),
l'Amministrazione della Casa da Gioco avrà la sua discrezionalità,
la sua capacità operativa anche di fare delle scelte in tal senso,
cioè nell'area che riguarda l'organizzazione di personale. Noi
quindi su quest'impegnativa ci asterremo, perché non la
condividiamo e crediamo di mantenere, quindi, come ho avuto modo di
comunicare questa mattina, l'efficacia e la validità
dell'impostazione che la Direzione della Casa da gioco ha messo in
piedi con i ragionamenti che ho comunicato rispondendo
all'interpellanza.
Presidente -
Grazie Assessore. Prima di passare alle
dichiarazioni di voto, c'è qualche proponente che vuole replicare?
Non ci sono richieste...la parola al collega Donzel per
dichiarazione di voto.
Donzel (PD-SIN.VDA) -
Noi del Partito Democratico non
abbiamo partecipato alla stesura di questa risoluzione, ma non ci
sottraiamo al voto e al dibattito su questo tema. La questione del
Casinò è una questione gravissima, che attraverso questa
risoluzione viene di fatto portata all'attenzione, cioè questo è un
episodio sicuramente grave, ma in un contesto davvero di emergenza
di cui non si vuole prendere coscienza fino in fondo. C'è...non so,
lo saprà la maggioranza, che dovrà avere un disegno sicuramente del
futuro della Casa da gioco...c'è da parte nostra una
sottovalutazione dei rischi che sta correndo il Casinò in questo
momento a procedere in questo modo sotto gli occhi di tutti con una
gestione fallimentare. Non si cambiano i vertici apicali, si
continua ad andare avanti con risultati che sono pessimi.
All'interno di questo contesto abbiamo anche denunciato logiche
anche di diverse appartenenze sindacali che difendono piccoli
aspetti settoriali, cioè lei dice, Assessore, in molti casi che si
procede a promozioni, perché sono...cioè "no" a promozioni, ma
giustamente a riconoscimenti di scatti di carriera, certo, i
sindacati in passato hanno conquistato delle cose importanti per
quei lavoratori che producevano ricchezza, e oggi si va avanti come
se nulla fosse. Ho fatto l'esempio di un'altra situazione, lì a due
passi in una scuola si è proceduto invece alla revisione al ribasso
degli stipendi che percepivano i lavoratori del Don Bosco; si è
fatta una scelta anche lì sindacale, di dire: "voglio salvare una
cosa, per salvarla, faccio una scelta grave". Qui non la si fa, qui
c'è il sindacato che difende i
croupier
, il sindacato che
difende gli amministrativi, il sindacato che difende un po' tutti e
si va avanti senza intervenire su una situazione drammatica. Il
Governo quindi difende la Dirigenza, i sindacati difendono i
singoli pezzi dei lavoratori e il risultato è sotto gli occhi di
tutti! All'interno di questo contesto è chiaro che in linea teorica
è corretto quello che dice lei: "noi ci limitiamo ad affidare una
gestione, poi la gestione faccia un po' quello che vuole!". Noi
abbiamo detto per tempo che questa cosa qui non la condividiamo:
questo tipo di gestione, questo modo di fare, quindi gli atti che
stanno discendendo da questo tipo di gestione sono lontanissimi
dalla nostra sensibilità. È ferma in II Commissione, anzi è sparita
dalla circolazione una legge sulle società partecipate...in cui una
delle battaglie che abbiamo fatto come Partito Democratico è quella
di dire: "non si possono più fare assunzioni discrezionali nelle
partecipate pubbliche". Non sono aziende private, dove il privato
prende chi vuole e poi applica comunque dei contratti. Anche qui
non esiste una pianta organica, non esiste un limite ai numeri di
promozione, eccetera, cioè se arriva un dirigente che è impazzito e
che fa trecento dirigenti al Casinò, a noi ci va bene, diciamo:
"sì", facciamo finta di niente...non è così che funziona! Ci sono
delle regole, vanno messe, vanno applicate e questi sono i colpi di
coda di un sistema, di una gestione che ovviamente poteva esistere
in un momento di grande facilità economica, oggi che questo non è
più bisogna dire che è finita, bisogna fermare questa macchina
infernale dicendo: "no"...votando una risoluzione come questa. Qui
c'è scritto:
"a sospendere ogni promozione
discrezionale..."
, noi solo due settimane fa dicevamo che
bisogna intervenire perché si rivedano i contratti di quei
lavoratori. È chiaro che non è credibile finché c'è questa
gestione.
È surreale quindi che lei mi dica che ci sta una promozione, ma
ci sta una promozione in un contesto dove dovremo andare a dire a
tutti che bisogna guadagnare di meno o ne dovremo mandare a casa
qualcuno, perché ad un certo punto la politica deve essere anche
seria, responsabile. Qui abbiamo in gioco la Valle d'Aosta e credo
che tutti dobbiamo fare la nostra parte. Chi va a raccontare a quei
lavoratori che si può continuare a fare come se nulla fosse
racconta il falso, magari vincerà delle elezioni...non lo so se si
possono vincere le elezioni continuando a raccontare che nulla
succede. Io penso che bisogna dire la verità ai valdostani, lì
bisogna intervenire a muso duro e bisogna cambiare il funzionamento
di quella Casa da gioco. Lei è l'Assessore che ha quella delega, si
prenda questa responsabilità, affronti questa battaglia! Se non ne
ha il coraggio, beh, peggio per i valdostani, perché chi ci rimette
sono i valdostani, l'ho già detto, lì c'è un'azione - e concludo -
in cui tutti contribuiscono a portare via un pezzo, in una logica
del "io, finché sono lì, prendo il massimo di quello che posso
avere". Non c'è più una visione generale che mira a salvare
l'impresa, bisogna riportare uno spirito diverso e soltanto il
cambiamento dei vertici lo può fare, quindi noi voteremo questa
risoluzione.
Presidente -
La parola al Consigliere Cognetta.
Cognetta (M5S)
- Sì, grazie Presidente.
Assessore, dalle sue parole si capisce una cosa e cioè che
l'Azienda Casinò di fatto è fuori controllo. Sostanzialmente c'è un
Amministratore, che, anche se in scadenza di mandato, con mandato
già scaduto, continua ad imperversare tranquillamente senza che
nessuno possa porre freno a ciò che fa e questo chiaramente non fa
del bene a questa società, lo dicono i risultati, insomma. Ora, il
punto è che lei potrebbe fare qualcosa sicuramente, ma non riesce a
farlo o non vuole farlo. Probabilmente tutte e due le cose: da un
lato, non riesce perché la situazione nella quale si trova ad
intervenire è una situazione che subisce, quindi non ha la forza
politica necessaria per fare determinati cambiamenti e, dall'altro,
non vuole farlo, perché comunque sia all'interno di un sistema lei
chiaramente deve difendere alcune posizioni, altrimenti...comunque
lei è uno dei diciotto, quindi sostanzialmente non ha grossi
margini di manovra. Tutto questo lo scontiamo noi cittadini. I 60
milioni che sono stati dati sono stati bruciati, si continua a
promuovere persone senza problemi, si continua a non avere
trasparenza nei contratti, si continua a non avere trasparenza
nelle forniture, si continua a non avere trasparenza in tante altre
cose, ma soprattutto si sta andando a fondo. Noi siamo sempre stati
piuttosto...come dire? anche propositivi in alcuni casi, il mio
collega faceva parte anche della
task force
, ha capito poi
da subito che non era il caso di stare lì a perdere tempo e questa
ne è l'ennesima dimostrazione. Come vede, non approvare questa
risoluzione di fatto la pone ancora di più in una situazione di
conflitto, probabilmente quando la delega l'ha avuta per un periodo
il Presidente Rollandin aveva maggiore forza nel difendere
determinate situazioni, perché probabilmente ci crede di più nel
suo sistema. Lei invece fa una difesa in seconda battuta e questo
chiaramente non è una difesa importante, perché, ahimè,
probabilmente non ci crede fino in fondo neanche lei!
Io quindi la invito, al di là della nota tecnica dove dice: "il
Casinò è una cosa nella quale io non posso entrare", e poi è vera
sino ad un certo punto, lei lo sa meglio di me, lei stesso va ogni
tanto giù a vedere come vanno le cose; lei stesso, quando ha preso
questa delega, è andato giù per farsi un quadro della
situazione...dicevo: magari, come ha già sollecitato il collega
Donzel, dovrebbe rimettere la delega, darla a chi veramente
gestisce il Casinò in questo momento e far lasciare a lui la
gestione direttamente: intendo dire la gestione politica, così
magari avremo perlomeno delle risposte più corrette, che potrebbero
anche essere: "io sono io e voi non siete nulla", ma ci andrebbero
delle risposte chiare e precise, perché questa è la realtà, non è
che è una realtà diversa, altrimenti le altre sono favole che lei
cerca di raccontarci, ma che non riesce a raccontarci in maniera
esaustiva e corretta.
Presidente -
Grazie collega Cognetta. Altri per
dichiarazioni di voto? La parola al collega Laurent Viérin.
Viérin L. (UVP) -
Alcuni ragionamenti sono già stati
anticipati dai colleghi. Potremmo definire il suo intervento,
Assessore Perron, dopo le affermazioni di questa mattina un po'
duplici, che, da un lato, rassomigliano un po' alla vicenda della
foglia di fico, nel senso che qui si gioca un po': in certi momenti
è l'Amministrazione che dà gli indirizzi che...anzi lei stato molto
presente anche nelle sale da quando ha avuto la delega al Casinò, è
stata una persona che nelle sue mansioni ha preso a cuore la
vicenda del Casinò e ha anche lavorato per proporre delle
modifiche. Noi non pensiamo che il nome del nuovo Dirigente che è
arrivato, non quest'ultimo, ma quello che ha citato lei per
rilanciare un po' quella che è la parte di promozione, ma
soprattutto di arrivo giocatori...è stata una scelta che è stata
mista tra politica e tecnica, è stata una scelta che lei ha anche
rivendicato e noi non abbiamo giudicato quella scelta a monte, al
di là dell'opportunità o meno di farla, ma giudicheremo dai
risultati. Allora, dicevo della foglia di fico, perché a momenti,
quando le cose vanno bene, si prende un po' così il merito che le
cose stanno andando meglio perché si ha una delega, quando invece
le cose vanno male: "eh, beh, probabilmente laggiù hanno fatto
questa cosa, noi...". È lei, Assessore, che questa mattina ha
definito questo passaggio, questa nomina dirigenziale
discrezionale...allora, discrezionale da un punto di vista tecnico,
noi ci chiediamo l'azienda oggi...e chiediamo che ci sia una parte
di azienda che ne risponda e che venga qui a raccontarci perché in
questo momento si fanno queste promozioni, perché è tutto il
contrario di quello che voi ci avete detto e che la Dirigenza ci ha
detto in questi mesi. Allora, di due cose l'una, anche qui: o
subiscono degli
input
politici, ma se voi dite che non ci
sono e laggiù dicono invece: "eh, abbiamo dovuto fare delle
promozioni perché ci è stato detto", c'è qualcuno che non dice
proprio la verità! Fatto sta chi è che ci rimette? Come qualcuno ha
detto, alla fine sempre gli stessi perché paga Pantalone.
La seconda metafora che ci viene in mente è che lei è un po'
come i gatti: ha saputo arrampicarsi in questa sua risposta sui
vetri del Casinò, ma si è arrampicato con delle motivazioni che non
stanno tanto in piedi, perché all'autonomia del Casinò noi non ci
crediamo! Poi che ci siano delle persone che sono state messe lì e
che spesso non riescono a conseguire degli obiettivi, che magari
fanno anche delle interviste che non devono, hanno delle azioni che
non sono consone, magari che non hanno portato risultati, va
bene...ma sulla
petite cuisine
state tranquilli che non vi
sfugge niente, perché se andiamo a codificare gli avanzamenti e le
promozioni, lì è tutto codificato, almeno quindi non venite qui a
dirci che non c'entrate niente! Noi non avevamo sollevato la
questione di chi stato promosso, allora, non portateci a dover dire
delle cose che non vogliamo dire, noi abbiamo fatto un discorso
generale al di là di chi è stato promosso, noi non ci mettiamo
neanche la cattiva fede, la malafede...non so come dire, no?
Diciamo che almeno vogliamo che siate consci che noi sappiamo che
ci state prendendo in giro, ecco, tanto perché non offendiate la
nostra intelligenza, non ci fa niente se ci prendete in giro, ma
almeno noi vogliamo che voi sappiate che noi l'abbiamo capito,
perché non venite qui in aula adesso a dire che c'è l'autonomia e
che è stata discrezionale, che laggiù hanno fatto le loro
valutazioni; ma quali valutazioni hanno fatto? Se ci sono i conti
in rosso, bisogna promuovere dei dirigenti? Bisogna aumentare il
numero dei dirigenti? E voi non dite niente? Allora, sarà anche
stata - perché noi ci crediamo, visto che non siamo troppo acuti...
- una scelta discrezionale, ma in più la avallate, perché dovete
anche metterci un pelo il bollino, e dite: "beh, è una promozione
che è pure giusta"...quindi è un discorso nell'arrampicarsi che non
ha un nesso logico, allora, almeno arrampicatevi in modo
diverso!
"L'aumento non è rilevante"
, va beh, tutto è relativo,
uno non è rilevante, l'altro è rilevante, si parla di...abbiamo
fatto delle leggi per ridurre gli stipendi degli amministratori
locali, si sta parlando di costi della politica, dei costi della
democrazia, i manager, le partecipate e, visto che lì le cose vanno
bene...invece lì è un mondo a parte. Abbiamo fatto 100 milioni di
lavori, perché in un altro posto dove le cose andavano male non
bisognava farli, ma lì, visto che le cose vanno bene, facciamo 100
milioni di lavori e, visto che il dirigente si comportava bene e
portava i risultati, è ancora lì, non bisognava mandarlo a casa e,
visto che le cose vanno bene, promuoviamo tutti, ma viva il mondo
finto, ma è un mondo parallelo che vedete ancora solo voi e che non
esiste più! Salvo poi che ci ricada addosso, che vi ricade addosso,
che ricade addosso alla politica, perché è un mondo che non regge
più, perché la gente non ce la fa più! Voi ancora venite qua in
Consiglio con lo
streaming
, con tutta la Valle d'Aosta che
ci ascolta a raccontarci delle cose che non stanno né in cielo, né
in terra! E va beh, tanto alla fine bisognava promuovere
qualcuno...è chiaro che il sistema continua a tenere le persone nel
sistema così, perché queste persone non si allontaneranno mai dal
sistema finché...io oggi ho parlato con una persona: "tu con chi
stai?". "Ah, io sto con chi vince". La conosciamo tutti, eh, è
spesso qui nell'atrio..."io sto con chi vince". È il sistema, chi
sta nel sistema sta con chi vince nel sistema, quando cambia chi
vince nel sistema, chi se ne frega! Allora non fa neanche onore ad
una gestione amministrativa in un momento di difficoltà. Questo è
il ragionamento, altrimenti va bene tutto. Noi la prendiamo un po'
come uno schiaffo, l'abbiamo detto, a quella che è la situazione
generale del Casinò, perché noi effettivamente siamo veramente
preoccupati per ciò che sta succedendo. Al di là di questa, domani
ce ne sarà un'altra, si parla addirittura di altre promozioni,
perché spesso le voci precedono gli atti e, guarda caso, tante
volte poi, quando lo si chiede, corrisponde al vero e, purtroppo,
non è una cosa che vi fa onore. Noi crediamo che anche questa
delega del Casinò, questa questione del Casinò non sia una delega,
una questione facile, di facile soluzione, non stiamo dicendo
questo, ma questa veramente è una vicenda che fa capire che si fa
di tutto però per fare andare male le cose o comunque per non fare
niente affinché la situazione si risollevi. Io sfido, noi sfidiamo
chiunque a presentare la lista dei quarantasei dirigenti che
abbiamo già tra dirigenti, quadri e impiegati di primo livello, a
dirgli: "ma abbiamo un'azienda che perde
tot
, abbiamo una
situazione di incassi e di presenze - è stato ricordato oggi -
drammatica, cosa facciamo? Ne promuoviamo ancora uno visto che
comunque qui ne abbiamo già una trentina?". "Ma sì, promuoviamolo,
va e poi vediamo che cosa succede", voi avete la responsabilità del
governo di una regione, non siete alla pro loco! E poi venite
ancora qui a dire: "ma noi non c'entriamo, laggiù fanno...e cosa
vuoi fare?" E questo qua è ancora lì..."e cosa ne sappiamo?".
Allora, noi ripetiamo che non avevamo sollevato la questione
personale, però crediamo che questo sia effettivamente qualcosa che
ha dell'assurdo e che ancora volete continuare a difendere davanti
ai cittadini valdostani. Noi siamo anche forse un po' illusi nello
sperare che prima o poi la gente si renderà conto che questa
gestione ci sta portando e sta portando la Valle d'Aosta al
disastro, ma è chiaro che un pezzo per volta cercate di non farlo
scappare, anche e soprattutto attraverso l'acquisto...o chiamiamolo
come vogliamo, delle persone affinché rimangano nel sistema.
Presidente -
Siamo in dichiarazione di voto. Ci sono
altri che chiedono la parola? La parola al collega Gerandin.
Gerandin (UVP)
- Merci Président.
Dopo quanto detto, io vorrei ritornare un po' sulla scelta che
sei mesi fa, più di sei mesi fa abbiamo fatto in questo contesto in
cui si è deciso di fare un sacrificio importante per dare una
prospettiva alla Casa da gioco, è stata una scelta non facile in un
momento di grande difficoltà economica: dopo che noi avevamo già
elargito congrui mutui per un intervento di ristrutturazione, si è
dovuto intervenire per sottoscrivere con 60 milioni un aumento di
capitale per evitare di portare i libri in tribunale. L'abbiamo
fatto, l'ho detto: è stata una scelta non facile, una scelta che ha
coinvolto quest'aula in un'importante discussione proprio perché lo
vediamo anche nei nostri argomenti che comunemente discutiamo a
volte anche 100 mila euro sono importanti in questo momento: sono
importanti perché bisogna decidere di tagli, tagli sul sociale, non
ci sono risorse per un piano occupazionale di rilancio, però si è
deciso di intervenire per 60 milioni con una ricapitalizzazione,
però mi ricordo bene quello che aveva detto il Presidente all'atto
di questa sottoscrizione:
"senza alibi per nessuno"
. Noi neo
eletti, neo Consiglieri abbiamo forse erroneamente interpretato che
"senza alibi per nessuno"
significasse che chiaramente chi
era il
management
, chi era la Direzione doveva assumersi le
proprie responsabilità, doveva cambiare il sistema di amministrare,
doveva dare quelle risposte necessarie, doveva essere in grado di
rilanciare il discorso del Casinò, ma
"senza alibi"
anche
per la politica, perché
"senza alibi"
significa senza alibi
per tutto! Chi mi ha preceduto lo ha detto molto bene: non è
pensabile che la politica non incida sulle decisioni importanti che
vengono prese laggiù.
Noi abbiamo avuto un Amministratore delegato che ha detto - è
nei verbali di audizione in Commissione -:
"per la carità, negli
anni addietro si assumeva direttamente magari negli uffici degli
amministrativi per evitare i concorsi"
. La politica c'era prima
e c'è adesso, non possiamo negare che la politica abbia influito
sul percorso anche relativo al personale, ce lo ha detto in
Commissione, per cui è agli atti, non dico nulla di nuovo, è quanto
ci è stato dichiarato: per evitare i concorsi - perché assumere ai
tavoli da gioco significava procedere con assunzione mediante
percorsi formativi e concorsi -, si è deciso di assumere
amministrativi; allora, dico questo perché? Perché in un'azienda in
un momento di difficoltà che non sa rinnovarsi al proprio
interno...rinnovarsi significa con le risorse che ci sono, mediante
i percorsi formativi, mediante possibilità di attingere alle
risorse e alle capacità che indubbiamente ci sono nella Casino,
perché non posso credere che con quei numeri non si possa attingere
e avere comunque delle capacità professionali da far crescere.
Allora, io non posso credere che in un momento di difficoltà
come questo un'azienda che con 60 milioni - Assessore, glielo dico
molto...così anticipo i tempi - si è presa con l'andamento
attuale...senza intervenire, perdendo tempo per sei mesi com'è
successo fino ad oggi...si è presa due anni di tempo, perché
significa che, se sarà ancora Assessore quando approveremo il
bilancio consuntivo del 2015, con quest'andazzo avremo buttato a
mare i 60 milioni, perché saremo nella stessa identica situazione
che eravamo nel settembre di quell'anno, cioè o si ricapitalizza, o
si portano i libri in tribunale; allora questa è la realtà attuale,
con quelli che sono in questo momento i conti in rosso, abbiamo non
più di due anni di tempo, sei mesi li abbiamo buttati. Allora, io
dico che non è accettabile che lei ci risponda: "nessun
input
dal Governo regionale", che la Casa da gioco ha piena
autonomia anche sulla gestione del personale, ma sarebbe
accettabile se avessimo un'azienda sana che produce utili, non
un'azienda che è sull'orlo del fallimento e che ha avuto necessità
di avere un aumento di capitale di 60 milioni sennò si portavano i
libri in tribunale!
Allora, io vorrei capire come fate a spiegare alla gente che in
sei mesi avete discusso su come tagliare i costi del personale, su
come tagliare sulle retribuzioni. Non siete in grado con 46
dirigenti o quadri, quanti sono, di trovare una figura che comunque
sia in grado di ricoprire quel ruolo, ma senza costi aggiuntivi. La
nostra risoluzione non chiede null'altro, non va contro una
riorganizzazione interna, che non è solo accettabile, ma
auspicabile, ma va nel senso di dire che con le risorse interne
bisogna cercare di non gravare ulteriormente sui costi aziendali.
Allora, io capisco che ci sia...c'è grande imbarazzo in quest'aula,
vi si legge sui volti...penso che sia anche normale che ci sia,
perché, da una parte, io penso che tutti sono coscienti che non ha
senso questo tipo di percorso: non ha senso perché non ha nessuna
coerenza con quello che si è dichiarato, con le responsabilità che
ciascuno di voi che ha votato l'aumento di 60 milioni si è presa in
quest'aula, perché ci sono delle responsabilità personali! Io non
so come si potrà dire magari a qualcuno che tra due anni...che noi
abbiamo buttato a mare, o chi ha votato ha buttato a mare 60
milioni di ricapitalizzazione! Allora qua si tratta di capire se
c'è la volontà di intervenire dando una strategia diversa, non
imporre un metodo di gestione, ma dare una strategia diversa. Si
chiede di non gravare ulteriormente sull'azienda.
Ci sono poi altri aspetti che sono quanto meno singolari, ci
sono delle coincidenze molto singolari. Noi abbiamo vissuto la
campagna elettorale l'altra volta all'atto della campagna delle
regionali, dove si è promesso di tutto e di più. Si sono promesse
assunzioni, si sono promessi corsi, si è detto: "no, stiamo andando
benissimo sugli impianti a fune, sul Casinò procederemo ad
assunzioni", avanti. La gente poi probabilmente è rimasta scottata
perché, dopo tutte queste promesse, poi si è trovata di fronte a
quella che è la realtà attuale, dove tante promesse e
nulla...allora, non vorrei che questa volta magari, memori di
quanto successo, ci siano state delle promozioni, ci saranno
ulteriori promozioni solo perché qualcuno magari ti dice: "è meglio
che, piuttosto che riscuotere dopo, riscuoto prima". Siamo alla
vigilia di una campagna elettorale per cui a volte può succedere
che qualcuno dica: "no, è meglio che mi porto avanti e riscuoto
prima. È vero che le promesse che mi sono state fatte l'altra
volta...magari questa volta mi porto avanti nelle cose, poi magari
riscuoterò il saldo dopo, per cui il saldo magari lo riscuoterò
dopo", per cui qualche titubanza eventualmente a dare disponibilità
su candidature o che...magari è molto più facile, ecco, con questo
sistema evitare questo tipo di perplessità a dare delle
disponibilità, per cui è un messaggio molto...io penso sia un
messaggio che non fa bene, che non fa bene soprattutto ai
cittadini, a quelli che alla fine in questo momento sono in grande
difficoltà.
Ha ragione il Consigliere Ferrero quando dice:
"badate bene
che quell'aumento per qualcuno è lo stipendio"
, allora non è
accettabile che in un'azienda che produce in questo momento - è in
grande difficoltà economica - un deficit gestionale si proceda in
questa direzione...e si deve andare verso un processo
riorganizzativo interno senza costi aggiuntivi, perché io immagino,
lei non so...la chiameranno probabilmente ad un tavolo in quanto
azionista di maggioranza? Non so se ci andrà lei Assessore o se ci
andrà il Presidente per magari fare la parte di mediatori per
quello che riguarda la trattativa tra la Dirigenza e il personale,
ma con che faccia vi presenterete? Dicendo: "no, a qualcuno
chiediamo di tagliare gli stipendi, a qualcuno altro invece
aumentiamo...progressioni, avanti, promozioni sul campo". Allora,
noi non possiamo credere che la politica sia esente da questo
passaggio, la politica c'è, la politica è la stessa che, come ha
detto l'Amministratore delegato, negli anni ha proceduto ad
assumere direttamente senza passare attraverso metodi di selezione
e concorsi; la politica in questo momento è quella che magari alla
vigilia delle elezioni...perché è molto importante che comunque ci
sia questo tipo di segnale, soprattutto in un momento così
delicato...alla vigilia delle elezioni magari la politica dia dei
segnali...non vorrei che poi alla fine questo mercato di chiedere
prima abbia degli sviluppi a non credere.
Noi pertanto voteremo la risoluzione, la voteremo convintamente
proprio perché non c'è nulla di politico in questo, c'è solo il
buon senso. Io penso che il buon senso sia il minimo che i
cittadini richiedono. Grazie.
Presidente -
Grazie collega Gerandin. Altri? La parola al
collega Nogara.
Nogara (UVP)
- Merci Président.
Io non avevo intenzione di intervenire su quest'oggetto, ma,
dopo l'intervento dell'Assessore Perron, mi sento in dovere di
intervenire, perché di tutta la discussione che abbiamo fatto oggi
ho trovato molto antipatico parlare di persone. Io non voglio
assolutamente tornare sul fatto delle promozioni, non promozioni,
chi, come e perché, però con l'affermazione che ha fatto lei,
Assessore, ha un po', diciamo, offeso l'intelligenza di noi
Consiglieri. Noi abbiamo passato quasi due anni a sentire il dottor
Frigerio, Buat e tutti quanti; se vi ricordate bene, abbiamo audito
qui in aula il dottor Frigerio, che avevamo tolto l'audio e nessuno
poteva ascoltare...che ha detto che, se fosse per lui, farebbe dei
licenziamenti e manderebbe a casa un sacco di gente per gestire
meglio il Casinò e adesso lei mi viene a dire che noi non
interveniamo assolutamente sulle decisioni della Dirigenza della
Casa da gioco. Mi piacerebbe capire chi ha ragione, chi dice delle
storie, chi ne dice altre...e non solo in quella occasione qui in
aula, ma svariatissime altre volte, quando lo abbiamo sentito in
Commissione e anche nel privato...è sempre così, però si sente
sempre dire da questi Dirigenti che hanno le mani legate dalla
politica. Allora, vorremmo capire bene cosa sta succedendo, chi ha
ragione, chi ci racconta delle balle e chi non ce le racconta.
Siccome sappiamo benissimo tutti come funziona, mi è sembrato il
suo intervento un po' fuori luogo, perché, sapendo benissimo come
sono le cose, venirci a dire che è la Dirigenza del Casinò che
decide, che fa...ecco, questo non era un intervento che forse
avrebbe dovuto fare.
Io altre cose...come le dico, come le ripeto, parlare di persone
è un po' imbarazzante, non mi piace assolutamente e non è giusto
quello che si doveva fare. Io dico: qua parliamo di organizzazione,
parliamo di che cosa si dovrebbe fare al Casinò, parliamo di
Dirigenza, parliamo di come sono organizzati i giochi, parliamo di
tutto quello che volete, però non venitemi a dire che noi, perché
sarebbe anche grave, assolutamente non possiamo intervenire nelle
decisioni della Dirigenza del Casinò. Grazie.
Presidente
- Grazie collega Nogara. Non ci sono altre
richieste, si chiudono le dichiarazioni di voto. Possiamo passare
alla votazione. Prego, colleghi, siete pregati di votare. La
votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Colleghi, prima di procedere al Consiglio straordinario in
merito ai trasporti, come avevamo concordato nella Conferenza dei
Capigruppo, sospendiamo cinque minuti per l'organizzazione dei
lavori. Il Consiglio è sospeso per cinque minuti.
Si dà atto che la seduta è sospesa dalle ore 18,15 alle ore
18,21.
Viérin M.
(
Presidente)
- Colleghi, la Conferenza
dei Capigruppo all'unanimità ha deciso di chiudere i lavori del
Consiglio ordinario. Domani alle 9 si procederà coi lavori sul
Consiglio straordinario un merito al tema dei trasporti.
Il Consiglio prende atto concordando.
La seduta è tolta.
---
La sessione termina alle ore 18,21.
