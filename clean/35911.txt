Classificazione
AMBIENTE
ENERGIA



Oggetto del Consiglio n. 244 del 14 novembre 2013 - Resoconto
OGGETTO N. 244/XIV - Reiezione di mozione: "Individuazione
degli ambiti territoriali da escludere per lo sfruttamento
energetico".
Président -
Pour l'illustration, la parole au collègue
Roscio.
Roscio (ALPE)
- Grazie Presidente.
Cominciavo a temere di dover aspettare il disgelo per discutere
di acqua. Vorrei fare una premessa: noi oggi abbiamo un modello di
società che è altamente energivora, nel senso che richiede sempre
più energia e mi sembra di capire che comunque la volontà politica
sia quella di cercare i sistemi per fornire sempre più energia.
Ora, serve trovare un sistema per riuscire a muovere delle turbine
che in qualche modo accontentino l'utenza. Dal mio punto di vista,
questo modello non è particolarmente funzionante, né sostenibile a
lungo termine, ma vorrei ricordare che ad oggi a livello globale,
quindi a livello planetario, circa l'80 percento di tutta l'energia
che viene prodotta deriva da fonti fossili, quindi sostanzialmente
è energia termica che poi viene trasformata in energia elettrica e
questo crea un problema di sostenibilità a livello planetario, che
poi viene ovviamente...comporta tutta una serie di problemi, e sono
tra l'altro anche stati già lungamente trattati in protocolli
internazionali, spesso disattesi.
In questo contesto l'Unione europea ha intrapreso una politica
leggermente diversa rispetto al solo aumento di produzione di
energia elettrica e lo ha fatto introducendo un concetto, che è il
concetto di "contemperare", cioè l'Unione europea ha detto: "sì,
bisogna andare in un'ottica di migliore benessere per la
popolazione e migliore fruibilità dell'energia elettrica", ma lo
sviluppo deve essere da un lato sostenibile e, per far sì che lo
sviluppo sia sostenibile - parlo di risorse del pianeta -, bisogna
contemperare la tutela ambientale ed armonizzare lo sviluppo con la
tutela del territorio e dell'ambiente. L'Unione europea ha fatto
questo tramite due direttive: una, la direttiva delle acque e
l'altra una direttiva sulle energie rinnovabili. Tra l'altro, è uno
dei pochi casi in cui anche l'Italia, tramite il decreto
legislativo 387, ha recepito introducendo anche linee guida, che,
tra l'altro, contemplano proprio questo concetto del contemperare,
cioè io devo andare a produrre energia preferibilmente da fonti
rinnovabili, ma accanto ci deve essere un limite alla produzione di
energia, perché non posso mettere turbine dappertutto, di qualunque
tipo, o impianti fotovoltaici, o turbine eoliche dappertutto,
arriverà ad un certo punto in cui lo sviluppo si scontra con il
depauperamento delle risorse. Io quindi devo contemperare lo
sviluppo con la tutela dell'ambiente, proprio per cercare di avere
questa garanzia di sostenibilità a lunghissimo periodo, sennò
comporta più danni che benefici. Anche la nostra Regione, per
fortuna, ha recepito questo con la legge 26 del 2012 e addirittura
con una delibera di Giunta che va a fissare, per quanto riguarda
l'eolico e il fotovoltaico, dei limiti e va ad individuare delle
zone in cui questo tipo di produzione non può essere fatto. Ecco,
in quest'ottica, con questa mozione noi vorremmo che questo
concetto del contemperare lo sviluppo con la tutela dell'ambiente,
in un'ottica di sviluppo sostenibile, si estendesse non solo
all'eolico o al fotovoltaico, ma anche al sistema, forse migliore,
di produzione di energia elettrica, che è quello tramite
l'idroelettrico, perché l'idroelettrico è, a livello di efficienza,
forse quello che ha l'efficienza maggiore sia rispetto all'eolico
che al fotovoltaico, anche se il Presidente dice: "no", questo
glielo so dire per certo, nel senso che l'energia meccanica
tradotta in energia elettrica ha un'efficienza maggiore che non dal
fotovoltaico.
Sarebbe quindi opportuno individuare delle zone da tutelare
proprio nell'ottica di garantire un rispetto ambientale e uno
sviluppo accanto alla tutela ambientale che garantisca uno sviluppo
energetico sostenibile. Saremmo quindi qui a chiedere che la Giunta
in tempi brevi effettui una ricognizione sul territorio per capire
quali sono le zone dove non potranno essere installate turbine per
la produzione di energia idroelettrica, proprio nell'ottica di
garantire uno sviluppo sostenibile ed una tutela del territorio.
Praticamente si tratterebbe nient'altro che mettere in atto quello
che è già stato fatto per altre tipologie di produzione di energia,
come eolico e fotovoltaico, ed estendere questo anche
all'idroelettrico, anche perché ci sono già a livello anche
nazionale delle proposte di legge che vanno in questa direzione,
che vengono discusse in altri Consigli, dove semplicemente si va a
riconoscere, per esempio, che in certi ambiti, come quello dei
parchi, non si ha lo sfruttamento idroelettrico e si trova invece
un numero massimo di impianti lungo le aste fluviali e questa,
secondo me, è anche un'iniziativa, oltre che per garantire la
tutela ambientale, anche di buon senso, che bisogna trovare un
limite a quanto il sistema può sostenere. Grazie.
Président
- J'ouvre la discussion générale. La parole à
Ferrero.
Ferrero (M5S)
- Grazie Presidente.
Per quanto riguarda l'idroelettrico, come Movimento Cinque
Stelle, abbiamo avuto sempre una posizione che è molto critica su
tutto quello che è stato fatto e soprattutto sul fatto che in
alcuni ambiti di pregio naturalistico siano state poi realizzate
delle centraline: parliamo di Courmayeur, della zona di Champdepraz
in prossimità del Parco del Mont Avic, di Champorcher...della
vallata di Champorcher sul torrente Ayasse. Questa cosa quindi ci
preme molto, i nostri torrenti, i nostri corsi d'acqua sono una
ricorsa anche dal punto di vista turistico ed effettuare degli
impianti idroelettrici in maniera sconsiderata, come è stato
finora, non ci pare la scelta migliore, certo gli interessi che
stanno sotto l'idroelettrico sappiamo che sono altissimi, sappiamo
anche che ci sono personaggi legati alla politica che hanno fatto
di questo settore un affare incredibile, stanno riconvertendo
attività edilizie in attività che sono sostanzialmente di
sfruttamento delle centraline idroelettriche.
È quindi necessario provvedere al più presto all'individuazione
di ambiti che siano assolutamente vietati, l'ultima delle
realizzazioni che ho potuto vedere ancora di recente è quella che è
stata effettuata nella Conca di By e vi assicuro - abbiamo
documentazione fotografica, la renderemo anche disponibile - che è
stato fatto veramente uno scempio sia a livello di strade per
consentire a dei mega camion di arrivarci, sia a livello
naturalistico. Abbiamo comunque monitorato in maniera attenta la
zona e staremo attenti che non siano poi state fatte delle
modifiche per aumentare la portata dell'acqua al fine poi di farci
i soldi, quindi abbiamo una documentazione dettagliata e quindi
lanciamo anche un avvertimento a chi eventualmente si fosse fatto
dei conti sbagliati. Il famoso corso d'acqua Les Eaux blanches è
una zona effettivamente di pregio e c'erano - ci sono ancora
speriamo - le stelle alpine nei pressi della zona dei lavori, però
lo scempio che è stato fatto è veramente notevole.
Da questo punto di vista, quindi noi richiediamo veramente
un'inversione di tendenza alla maggioranza per quello che è stato
fatto in tutti questi anni e dobbiamo porre un rimedio, dobbiamo
porlo subito, perché diversamente ci sarebbe una ferita al nostro
patrimonio naturalistico. È veramente una ferita che non si
rimargina facilmente, sappiamo bene che le concessioni durano
trent'anni, quindi, una volta che è stato fatto il danno, il danno
ce lo teniamo, quindi assolutamente richiediamo, con senso di
responsabilità, una decisione, diciamo, in controtendenza rispetto
a quello che è stato fatto fino ad oggi.
Président
- La parole au collègue Bertin.
Bertin (ALPE)
- Grazie Presidente.
La Valle d'Aosta, lo sappiamo, è autosufficiente dal punto di
vista della produzione idroelettrica, lo è da sempre, ed è un
esportatore importante di questa - tra virgolette - "energia
verde". Da sempre in Valle d'Aosta quest'attività produttiva ha
avuto un ruolo importante, sin dall'inizio del secolo scorso ha
favorito lo sviluppo di questa regione anche con iniziative locali
ad inizio '900, fine '800, con uno sviluppo che...faccio soltanto
un esempio: Aosta è stata una delle prime città in Italia, forse
addirittura la prima, ad avere un'illuminazione pubblica alimentata
elettricamente, un fatto all'epoca certamente che rappresentava un
elemento di modernità e di efficienza.
In generale quest'attività ha prodotto sviluppo nella nostra
regione; ha avuto anche un ruolo nel dopoguerra, lo sappiamo, anche
dal punto di vista geopolitico. Una risorsa che va sfruttata però
in modo intelligente, in questi anni credo che la nostra Regione
l'abbia sfruttata in modo più che sufficiente, ormai abbiamo
raggiunto dei gradi di sfruttamento e siamo vicini all'accanimento.
Anche di recente quest'attività ha avuto degli sviluppi, intendo
dire dai "decreti Bersani" in poi, le famose "lenzuolate"
dell'allora Ministro all'industria, il quale hanno permesso, ad
esempio - fatto che reputo comunque positivo -, a molti Enti locali
di sfruttare questa possibilità sul loro territorio e di avere
adesso delle piccole entrate per il loro bilancio, come sappiamo
sempre più misero, i tagli certo non mancano. Una risorsa che per
le comunità locali può avere un aspetto positivo, ma negli ultimi
anni il quadro complessivo è cambiato. Lo sappiamo, ad esempio,
che, per quanto riguarda gli Enti locali, non hanno più la
priorità, nel caso di richiesta in concorrenza con ditte private, e
sappiamo anche che si è sviluppato un fenomeno negli ultimi anni
rispetto agli ex CIP 6 con i certificati verdi, che ha creato una
sorta di finanziarizzazione del settore, al quale a volte ci si
chiede quale interesse economico stia dietro alle iniziative in
campo idroelettrico, tra l'altro, gestite da società non legate al
territorio, ma che hanno i loro...come dire? proprietari in società
distanti, spesso in Lussemburgo ed altri Paesi poco identificabili.
Questo processo certamente va tenuto in considerazione. Oggi buona
parte delle aste torrentizie di questa regione sono sfruttate, è
inutile continuare ad accanirsi, conosco alcune zone nelle quali su
alcuni torrenti ci sono addirittura 7-8 impianti, a catena, come
detto che...con nuove richieste come spesso succede...tra l'altro,
richieste fatte da società estere e che non daranno nessun
beneficio alle popolazioni locali.
Ci troviamo, oltre a quest'aspetto normativo, anche ad un cambio
climatico, che evidentemente comunque inciderà soprattutto sulle
Alpi, sulle disponibilità della risorsa dell'acqua. Dobbiamo
cercare di usarla in modo intelligente e non esagerando, come s'è
fatto, a mio avviso, negli ultimi anni. Un cambio, un'inversione di
marcia va fatta in questo senso e utilizzare lo strumento di
identificare alcune zone come è stato fatto per il fotovoltaico. È
importante che alcune parti del territorio siano salvaguardate da
ulteriori sfruttamenti. È una ricchezza per la nostra regione anche
dal punto di vista ambientale, come richiamo turistico, crediamo
che si debba avere l'intelligenza di fermarci e di ripensare allo
sfruttamento di questa risorsa certamente importante per la nostra
regione. Questa è l'occasione, avevamo già presentato durante
l'altra legislatura diverse iniziative in questo senso, crediamo
che la direzione debba cambiare e cambiare in fretta. Grazie.
Presidente
- Grazie. Altri? La parola al collega
Nogara.
Nogara (UVP)
- Merci Président.
Ora, innanzitutto volevo chiarire che noi, come UVP, siamo per
lo sfruttamento delle fonti di energia rinnovabili, diciamo, per lo
sfruttamento, però riferendoci a quelle che sono le centraline
idroelettriche; secondo noi, è indispensabile in questo momento
stabilire delle regole, stabilire delle zone in cui queste centrali
per vari motivi non possono essere costruite. Questo è un impegno
che l'Amministrazione, soprattutto per il rispetto dell'ambiente,
dovrebbe già aver preso e dovrebbe prendere al più presto. I
problemi principali soprattutto quando si costruiscono queste
centraline, i contenziosi che ci sono poi con queste ditte, che
costruiscono questi tipi di centrali, sono soprattutto sul minimo
deflusso vitale. Qui poi c'è sempre una vera guerra, perché, quando
si decide, quando si fanno degli studi, si dice che si fanno degli
studi e tutto, si va sempre a vedere i periodi dove c'è maggior
deflusso di acqua, ma soprattutto poi nel periodo invernale ci
troviamo in grosse difficoltà e ci troviamo spesso in situazioni
dove a valle di questi impianti ci troviamo praticamente pochissima
acqua che scorre nel torrente, con il rischio della morte di tutta
la fauna ittica e non solo.
Un discorso, una riflessione che volevo fare, visto che le acque
sono un bene comune, sono un bene di tutti...è chiaro che ci sono
delle valli laterali, delle zone della nostra Valle che sono più
fortunate rispetto ad altre ed è proprio per questo motivo che,
secondo me, l'Amministrazione regionale dovrebbe in qualche modo
con l'intervento di CVA, che, secondo noi è...come si può dire? la
principale...per questi lavori...dovrebbe costruire, prendersi in
carico il fatto di costruire determinate centrali con determinate
dimensioni, non parlo di piccole costruzioni, per poi in un secondo
tempo ridistribuire a tutta la popolazione della Valle d'Aosta un
beneficio che ci viene portato da queste nostre acque. Ci sono
state proprio tante polemiche anche rispetto proprio a questo,
perché vi dico questo? Perché alla fine ci rendiamo conto che la
costruzione di queste centraline e lo sfruttamento futuro sarà in
mano a poche persone e non è nello spirito, appunto, comunitario
con cui questo dovrebbe avvenire, perché, come vi avevo detto
prima, l'acqua come bene comune dovrebbe portare un beneficio a
tutti gli abitanti della Valle d'Aosta. Ecco, io mi fermo qui e
penso che un'iniziativa di questo genere sia condivisibile da tutti
e spero che questa mozione venga accettata anche dalla maggioranza.
Grazie.
Président
- Merci. Il y a quelqu'un d'autre? La parole au
collègue Donzel.
Donzel (PD-SIN.VDA)
- Grazie Presidente.
Cari colleghi, occuparsi di energie rinnovabili è assolutamente
importante e il dibattito su questo tema è molto evoluto negli
ultimi anni. Anche ciò che genericamente è considerato un bene, una
cosa positiva, lo sfruttamento delle energie rinnovabili, abbiamo
visto nel corso degli anni che anche qui, nel nostro piccolo
territorio della Valle d'Aosta, ha comportato non pochi problemi.
Non mi riferisco alla diga di Valgrisenche, che oggi comporta non
pochi costi, diciamo, di intervento per ridimensionarne le
dimensioni, ma mi riferisco a tutto il dibattito che c'è stato
anche solo nella passata legislatura, dove vorrei ricordare, come
Partito Democratico, ripetutamente all'inizio della legislatura
chiedemmo che venisse in qualche modo mappato il territorio
valdostano per quanto riguarda gli impianti eolici. Ci fu, diciamo,
un'esigenza, perché cominciavano a muoversi dei singoli privati sul
territorio, con uno sfruttamento che rischiava di non dare ricadute
per la comunità, perché abbiamo sempre avuto un'idea che l'energia
è anche un bene comune, perché sfruttare acqua, aria e sole vuol
dire sfruttare dei beni comuni che non sono proprietà di nessuno e
se l'energia dei privati...al pubblico va bene, ma bisogna
ricordarsi che quel bene è di tutti. Devo dire che, dopo qualche
tentennamento, ci fu una risposta da parte del Governo regionale e
su quella strada ci siamo bene incamminati e in qualche modo
abbiamo avuto anche delle risposte puntuali per quanto riguarda un
parco eolico in Valle d'Aosta gestito tra privati e partecipata
pubblica, magari sarebbe importante riconoscere qualcosa di più
anche a quei territori che hanno l'insediamento, ma comunque la
partecipata pubblica, al di là dei problemi di cui abbiamo parlato
prima, riconosce che quello sfruttamento è bene comune di tutti
noi, poi sarà a noi cercare di gestire bene gli utili di CVA. Da
questo punto di vista, quindi, il ragionamento va esteso anche ad
altre fonti rinnovabili, per esempio, siamo dovuti intervenire
sulla questione dello sfruttamento del solare, perché abbiamo visto
che la collina di Aosta si riempiva di pannelli fotovoltaici. I
terreni anche agricoli interessanti per la coltura della vite
venivano sfruttati creando anche un impatto ambientale
paesaggistico negativo per il nostro territorio, quindi è bene
sfruttare l'energia solare, ma bisogna farlo con una certa logica,
con una certa razionalità. Ora, qualcuno che è arrivato prima degli
altri, prima del politico - che arriva sempre in ritardo su queste
cose - ha già fatto i suoi impianti, in qualche modo sfrutta
l'energia solare a titolo privatistico e naturalmente a tutti
rimane il danno paesaggistico-ambientale.
Altro discorso, e arrivo al punto, riguarda l'energia
idroelettrica. Qui siamo in ritardissimo, nel senso che tutti siamo
favorevoli allo sfruttamento delle energie rinnovabili, però
probabilmente serviva una maggiore visione d'insieme del territorio
e di utilizzo delle acque della nostra regione, perché noi sappiamo
che nella nostra regione l'acqua non è soltanto utile per fare
energia elettrica, ma dall'uso quotidiano che ne facciamo nelle
nostre case arriviamo appunto all'uso poi in agricoltura e
quant'altro, quindi è un bene anche molto difficile...deve essere
studiato attentamente l'utilizzo di questo bene per tutte le
ricadute che ha, soprattutto in un contesto, come ci ricorda
l'Unione europea, di profondi cambiamenti climatici, dove la nostra
principale riserva idrica, ossia i ghiacciai, potrebbe anche
compromettersi nel futuro. I nostri consumi abituali di tutti i
giorni - ci facciamo tre volte la doccia al giorno, usiamo la
lavatrice a tutto spiano e facciamo scorrere l'acqua dai rubinetti
e quant'altro - portano a dei consumi idrici personali altissimi,
la stessa cosa può avvenire nello stesso campo...nell'agricoltura,
non si possono certo privare dell'acqua i campi e quindi l'utilizzo
dell'energia idroelettrica deve essere veramente gestito con una
grande oculatezza. Noi abbiamo già avuto modo di dire in quest'aula
che, con le nuove tecnologie e gli strumenti forniti dalle nuove
tecnologie, sarebbe utile cominciare a monitorare già il prelievo
di acqua attuale da parte degli impianti, perché, ripeto come ho
già detto più volte, è fatto in modo empirico, per cui quello che
si chiama "deflusso minimo vitale garantito"...alle volte chiunque
passa vino ad un torrente vede la zona dove c'è il deflusso minimo
vitale garantito perfettamente a secco, perché il controllo è
empirico e quindi chi ha interesse a prelevare l'acqua sia per uso
agricolo, sia per uso di sfruttamento idroelettrico se la piglia
tutta e se la porta via e il torrente rimane in secca.
Vi è poi un'altra questione molto delicata in Valle d'Aosta ed è
quella che attiene al fatto che noi siamo un territorio fortemente
antropizzato. Lo dicevo prima per lo sfruttamento, ma anche perché
molti siti, diciamo, sono siti abitati, sono siti dove appunto
l'uomo utilizza questi territori per il pascolo e, altra cosa non
indifferente - lo ripetiamo sempre tutte le volte -, la principale
risorsa per il futuro della Valle d'Aosta è il turismo che si fonda
sul bene paesaggistico. Là nel bene paesaggistico quindi ci sono
tutti quegli interventi che potrebbero danneggiare il bene
paesaggistico quando l'intervento è troppo impattante, con la
realizzazione di strade, condutture, tubature, cemento armato
dentro gli alvei dei torrenti. Tutto questo che permette di
fornirci l'energia rinnovabile alle volte è in contrasto con
l'altra principale risorsa che abbiamo, quindi anche su questo
bisogna cercare di essere molto attenti, perché, per ottenere una
cosa, andiamo a danneggiarne un'altra che è altrettanto vitale ed
importante per noi.
La mobilitazione che si è avuta in questi ultimi anni da parte
di molte comunità locali va proprio nell'indirizzo che il bene
ambientale paesaggistico non è più patrimonio di alcuni
intellettuali, che fortunatamente prima di tutti gli altri hanno
aperto la questione ambientale, ma sta diventando un patrimonio
comune e quindi non deve suscitare sorpresa che interi Comuni, i
Sindaci dicano:
"non vogliamo un impianto di certe
dimensioni"
, o addirittura:
"non vogliamo l'impianto in un
determinato sito"
, perché si va nell'indirizzo di tutelare il
bene primario del turismo, il bene primario dell'ambiente in quel
territorio. Sebbene arriviamo un po' tardi, perché tanti interventi
anche notevolmente impattanti nel settore idroelettrico sono già
stati fatti, non è mai troppo tardi per renderci conto che una
mappatura e anche una nuova attenzione a quelli che sono i prelievi
che vengono fatti già dagli impianti esistenti possono essere
assolutamente preziosi per capire come procedere in questa strada,
non dimenticando, tra l'altro, che, da una parte, l'Unione europea
ci consegna, sì, l'obiettivo dello sfruttare di più le energie
rinnovabili...e quindi se qualcuno volesse investire, se la Regione
volesse investire, questo, a nostro avviso, sarebbe il futuro...ma
ci impone anche la capacità di ridurre i consumi. È inutile che noi
produciamo energia, per esempio, calore per scaldarci se abbiamo
case che disperdono calore, siamo sciocchi no? È inutile che
bruciamo foreste per scaldarci se abbiamo le finestre aperte. Le
nostre case, costruite negli anni '70, sono sostanzialmente delle
finestre aperte, noi bruciamo a tutto spiano gasolio, legna,
metano, energia elettrica quando potremmo coibentare meglio queste
abitazioni ed abbattere i consumi energetici.
Questa mozione quindi va anche nell'ordine di idee che bisogna
anche ripensare lo sfruttamento di quelle che fino a qualche
decennio fa..."bisogna sfruttare le energie rinnovabili". Ho visto
come il Piemonte ha fermato gli impianti solari quando
distruggevano i campi, quando andavano a sostituirsi a territori
paesaggistici importanti. Non siamo stati solo noi in Valle
d'Aosta, e penso quindi che il percorso che abbiamo chiesto di fare
alla Giunta regionale sia un percorso assolutamente non contrario
alle energie rinnovabili, ma è per un loro utilizzo più
consapevole, più legato al rispetto complessivo del sistema
ambiente Valle d'Aosta, perché non è così scontato che una cosa
buona da una parte abbia ricadute positive su altre. Bisogna
cercare di leggere il sistema intero Valle d'Aosta nel suo insieme,
come siamo stati capaci in qualche modo di intervenire abbastanza
per tempo sull'eolico, come siamo riusciti a recuperare in extremis
sul solare, dobbiamo cercare di fare questo lavoro anche
sull'idroelettrico.
Président
- Merci. Pas d'autres? On peut fermer la
discussion générale? La discussion générale est fermée. Pour la
réplique, la parole à l'Assesseur Viérin.
Viérin M. (SA)
- Grazie Presidente.
Ringrazio il collega Roscio e anche gli altri colleghi che sono
intervenuti. Come diceva il collega Roscio, è già da due, tre
sedute che quest'iniziativa viene rinviata per mancanza di tempo,
finalmente oggi ne parliamo, come ne abbiamo già parlato anche
verbalmente in altri momenti in queste ultime
settimane...personalmente. Io voglio solo ricordare che questa
normativa o, meglio, questo tema è molto delicato. È un tema che
chiaramente viene affrontato da vari strumenti. Ritornerò anche
sull'argomento, sia dal PEAR, che doveva essere portato in questo
Consiglio il prossimo anno (2014-2020), e sia per quello che
concerne il piano regionale tutela delle acque, che scade nel 2015
e che dovrà essere aggiornato. Faccio queste due premesse, perché
questi sono due strumenti fondamentali per rispondere al 95-98
percento di quelle che i colleghi hanno poi presentato come
motivazioni a sostegno di questa mozione.
Sull'altro versante concordo anche sul fatto che, come hanno
detto Roscio e Donzel, questa società, ma in senso complessivo,
dovrebbe richiedere meno energia, andare più sul risparmio, anziché
richiederne di più, sono aspetti anche condivisibili, perché questo
è il problema: consumiamo sempre di più; dall'altra parte, però,
bisogna fare attenzione a non avere un approccio parziale a questo
problema. Con il collega Roscio ne abbiamo anche parlato, dicevo
poc'anzi, perché anche oggi abbiamo sentito: "bisognerebbe avere
più benefici sulla produzione rivolti al territorio, impatti
ambientali minori rispetto alle centraline", quindi tutte le
problematiche nascono...un obiettivo sulle fonti rinnovabili però
lo Stato e l'Europa ce lo impongono. Vedete allora che tutte queste
cose, le une messe con le altre...possiamo dire che, in merito a
tutte queste tematiche, ci sono già delle normative ben chiare che
arrivano sia come indirizzo dalla Comunità europea, sia poi
successivamente dallo Stato.
Parto dall'ultima, diciamo, considerazione: che noi abbiamo una
Comunità europea che ha investito tantissimo sulle fonti
rinnovabili, onestamente sia per la produzione, ma anche per un
risparmio poi successivamente su quello che è il consumo e
chiaramente gli indirizzi che ci vengono dati per il futuro sono di
aumentare ancora la produzione in merito alle energie rinnovabili,
che sono poche, lo sappiamo perfettamente. Dall'altra parte abbiamo
anche, come dicevo prima, il piano regionale di tutela delle acque
da aggiornare e quindi proprio su quest'obiettivo, il piano
regionale di tutela delle acque da aggiornare nel 2015, la Giunta
regionale con la delibera che è stata richiamata, in merito
all'idroelettrico, ha voluto mettere uno stop e ha sospeso
praticamente l'accoglimento di tutte le domande a far data dalla
delibera regionale, ed è una delle poche Regioni - dico: "poche
Regioni" - che ha fatto questo. Se vogliamo, oggi nel nostro
territorio, quindi si può dire che in via generale sono
indisponibili tutte le vallate, tutte le aste torrentizie per nuove
domande di prelievo ad uso idroelettrico e quindi tutti i corpi
idrici presenti sul territorio regionale. Questo è quanto è
successo con l'approvazione della delibera di Giunta l'anno
scorso.
Abbiamo fatto un passo quindi che va verso quello che in parte
si chiede con questa mozione, perché mi sembra che questa mozione
voglia dire: non si dovevano bloccare solo le domande in attesa del
2015 o, meglio, del piano regionale di tutela delle acque, che
scade nel 2015, ma si dovevano bloccare anche le domande
presentate. Io ho già ribadito più volte...perché ce lo dicono
soprattutto i tecnici e gli uffici legislativi che noi in questo
senso avremmo rischiato non poco di avere delle situazioni molto
incresciose, che ci avrebbero portato anche ad essere responsabili
per danni arrecati a quelli che sono gli indirizzi della Comunità
europea e dello Stato per lo sfruttamento idroelettrico. È chiaro
quindi che, di fronte a questo, non avremmo voluto che un domani
qualcuno si trovasse poi in questo Consiglio o in altri luoghi a
dire: "chi è che paga i danni non richiesti dai privati in merito
allo sfruttamento dell'idroelettrico?". Questo è, diciamo, un
passaggio molto delicato e, come ha ben detto Roscio, la stessa,
diciamo, importanza l'abbiamo data all'eolico e anche al solare, se
vogliamo, per evitare alcuni impatti. Voglio dire anche che non
solo noi non abbiamo bloccato le domande, ma abbiamo voluto fare
anche un ragionamento molto attento al territorio, sentivo prima
Nogara che diceva:
"il territorio"
. Noi abbiamo evitato di
bloccare con quella delibera totalmente quelle che sono le esigenze
di vita del territorio, quindi abbiamo bloccato le domande o la
possibilità di presentare domande, meglio sarebbe dire...in questa
maniera a tutte quelle richieste sopra i 50 kilowatt, esentando, se
vogliamo - così ripeto per chi non avesse visto il testo della
delibera -, tutte quelle situazioni degli alpeggi, o dei posti
isolati, o dei rifugi alpini in maniera che, se non c'erano le
linee elettriche di trasporto dell'energia, si potessero fare
impianti sotto i 50 kilowatt ed avere poi l'utilizzo del bene
energia elettrica.
La stessa cosa sulle varianti su centrali già assentite, ma da
almeno cinque anni, prima che fossero presentate le varianti su
concessioni già assentite, ma dovevano essere superiori a cinque
anni di concessione; ancora poi quelle variazioni che non
comportano un aumento di produzione, quindi anche l'utilizzo
dell'acqua. Ancora il discorso di utilizzare infrastrutture già
esistenti, proprio rispondendo al discorso dell'impatto ambientale
nella realizzazione di questi impianti, faccio due esempi: se un
consorzio di miglioramento fondiario che ha già l'impianto di
adduzione, quindi la tubazione e quant'altro inserisce in
quest'opera di adduzione una piccola centralina di produzione,
aumentiamo la produzione di fonti rinnovabili, quindi
idroelettriche, andiamo incontro a quello che ci chiede l'Europa e
lo Stato; dall'altra parte non andiamo a fare opere nuove,
utilizziamo due volte la stessa acqua con dei benefici superiori.
Non solo i consorzi di miglioramento fondiario, ma anche tantissimi
Comuni ce l'hanno chiesto sugli acquedotti, perché tanti acquedotti
comunali non avevano ancora l'inserimento delle centraline
nell'impianto di adduzione, anche qui non è che andiamo a creare
dei danni o dei disagi ulteriori e quant'altro, creiamo solo dei
benefici con la stessa opera. Ecco, noi abbiamo solo esentato dalla
presentazione di nuove domande queste casistiche, casistiche che
sono bene esplicitate nella delibera di Giunta, ribadisco, proprio
perché abbiamo voluto dare un segnale forte e chiaro in merito a
quella che è la nostra azione, in modo da discutere poi quando
arriverà in discussione il nuovo piano su quella che è la tutela
delle acque qui in Consiglio, come ho detto, l'attuale scadrà nel
2015.
Ricordo che è molto importante anche ricordare - l'ha detto
all'inizio, poi il collega Marquis lo potrà anche esplicitare
meglio - quelli che sono gli obiettivi che ci chiedono l'Europa e
lo Stato in merito a quelle che sono le fonti rinnovabili e quindi
il piano PEAR dal 2014 al 2020.
Voglio ancora fare una premessa: è vero che qui si dice che
bisognerebbe fare questo e quell'altro, mi sembra Roscio dicesse:
"i parchi, almeno i parchi", voglio ricordare al collega Roscio che
per i parchi c'è già l'obbligo del parere vincolante, quindi già
oggi se non abbiamo il parere del parco, non si può autorizzare
nessuna centralina, c'è già il parere vincolante del parco, sarebbe
solo creare carta in più, ma, dal punto di vista sostanziale, c'è
già. Sul DMV io volevo ricordare che per tantissimi impianti, anche
per dare delle notizie ai Consiglieri, vengono autorizzati gli
utilizzi o sono stati autorizzati gli utilizzi nei periodi,
diciamo, di scorrimento massimo dell'acqua, quindi nei periodi
estivi, tante concessioni non vengono autorizzate nel periodo
invernale, quindi abbiamo parecchie centraline che nel periodo
invernale sono chiuse.
Altra questione: i benefici al territorio, voglio ricordare che
- poi sia tanto o poco... - ci sono già i canoni destinati alla
Regione e sovracanoni ai Comuni. La normativa poi sugli Enti locali
prevede anche, diciamo, degli accordi con chi realizza un impianto
di produzione per venire incontro a quelle che possono essere delle
necessità degli Enti locali sul discorso ambientale.
Voglio ricordare infine che - sarà poca cosa, ma è giusto
ricordarlo - anche la Comunità europea, come lo Stato hanno spinto
sull'idroelettrico, perché è una delle poche azioni che non prevede
il consumo dell'acqua, l'acqua poi è rimandata all'interno delle
aste torrentizie. È chiaro e condivido che, quando si utilizza un
prodotto, non si possono avere solo benefici, si hanno anche delle
piccole, diciamo, situazioni o piccole conseguenze, perché
qualsiasi azione noi facciamo per arrivare a raggiungere un
obiettivo non può essere solo al 100 percento il raggiungimento di
un obiettivo eccezionale, perché qualsiasi cosa facciamo poi
durante le nostre azioni anche di vita quotidiana ti porta a non
considerare o a considerare meno alcuni altri aspetti. Ecco, quindi
con questo io voglio chiedere ai proponenti, proprio perché non è
che noi siamo qui a dire: "non se ne discute e quant'altro", ci
sono dei momenti di discussione ben chiari, ho ricordato i due
piani: quello del PEAR e quello del piano regionale sulla tutela
delle acque, che ci porteranno a discutere in maniera complessiva,
come ho sentito ribadire oggi dai colleghi. Qui non è tanto il
discorso di bloccare un'asta torrentizia, piuttosto che un'altra,
ma dagli interventi dei colleghi mi sembra che la volontà sia di
discutere su quello che è l'aspetto generale e l'aspetto generale
si discute con questi due piani. Grazie.
Presidente
- Grazie. Qualcuno intende prendere la parola?
Per dichiarazione di voto o replica. Per la replica, la parola al
collega Roscio.
Roscio (ALPE)
- Grazie Presidente.
Ho ascoltato l'intervento dell'Assessore Viérin, con cui, tra
l'altro, mi ero già confrontato nei giorni passati, riconoscendo
anche alcuni aspetti positivi di quello che è stato fatto. Per
carità, quello nessuno lo mette in discussione, così come nessuno
mette in discussione il fatto che è auspicabile produrre energia
elettrica piuttosto con fonti rinnovabili che non con centrali
termoelettriche, su questo nessuno viene a fare la discussione, su
questo siamo pienamente d'accordo. È pur anche vero, però, che non
ci intendiamo su alcune cose, nel senso che su quello che dice
l'Europa...io sono andato a leggermi la direttiva, ho visto che
l'Europa invita caldamente ad arrivare a certi obiettivi nazionali
di produzione di energia da fonti rinnovabili, questo non vuol dire
che deve sostenerlo solo la Valle d'Aosta, cioè che la Valle
d'Aosta deve produrre tutta l'energia per la Nazione, nel senso che
vuol dire che la Nazione deve arrivare a un certo livello.
Bisogna poi ricordare anche un'altra questione: che purtroppo,
laddove spesso nelle direttive europee ci sono dei principi
espressi chiaramente, l'Italia poi fa le cose in maniera un po'
strana, tant'è vero che poi l'Unione europea interviene sanzionando
per applicazioni anomale delle direttive europee derivanti dal
recepimento nazionale. Vorrei ricordare solo per esempio il caso
dei CIP 6, dove l'Europa ha aperto infrazioni, perché l'Italia,
ahimè, agli incentivi che dovevano andare allo sviluppo delle fonti
rinnovabili, l'Italia è riuscita ad incentivare praticamente
qualunque roba, dall'incenerimento di rifiuti pericolosi, tossici,
cementifici, raffinerie di petrolio, per cui poi a livello
nazionale sembrava che ci fosse un aumento di fonti rinnovabili, ma
l'Europa questo non l'ha mica tanto riconosciuto, tant'è vero che
ci sanziona e anche pesantemente su queste cose. Il concetto quindi
è che andiamo verso le fonti rinnovabili, ma, attenzione, perché si
arriva ad un certo punto in cui si va a saturare questa cosa qua,
quindi, dal mio punto di vista, vero è che c'è il piano di tutela
delle acque che va in discussione, vero è che c'è il piano
energetico che deve essere rivisto e lì potrebbe essere fatta una
discussione più generale, più articolata, ma è anche vero che
questa mozione non chiede di andare ad individuare oggi le zone da
assoggettare a tutela, semplicemente chiede di dare un indirizzo
verso questa cosa, cioè la Valle d'Aosta vuole fare per
l'idroelettrico quello che già ha fatto per l'eolico e per il
fotovoltaico? Individuando delle zone che non sono magari solo i
parchi, perché io sono felice che il parco debba dare un parere
vincolante, sennò già nel Parco nazionale Gran Paradiso sarebbe
successo che avrebbero fatto delle centrali idroelettriche neanche
così poco impattanti, vorrei solo ricordare quella che poco tempo
fa era prevista a Valsavarenche e a Cogne, che andava ad avere un
certo impatto, per cui effettivamente il Parco si è messo un po' di
traverso dicendo:
"guardate che è un intervento che è vero che
io produco energia elettrica, ma è anche vero che l'impatto sul
territorio sarebbe così oneroso che non do il parere
favorevole"
. Io mi ricordo che si parlava di fare gallerie
sotto la Grivola, per cui sarebbe stato un deposito di smarino di
metri su alcuni prati della zona di Vieyes? Io però credo che in
Valle d'Aosta non ci siano solo i parchi da assoggettare a tutela,
anche perché sarebbe bello l'indirizzo da dare anche al di fuori di
quest'aula, che la Regione individuasse delle zone particolarmente
di pregio che non possono essere assoggettate a tipi di
sfruttamento idroelettrico, pur riconoscendo che l'idroelettrico è
una forma ottima di produzione dell'energia, ma su questo nessuno
va a discutere.
Una piccola precisazione sui canoni e sovracanoni che andrebbero
a favore delle comunità locali. Qui, parliamoci chiaro, chi fa
l'intervento di installare la centralina idroelettrica è mica un
benefattore che va a dare soldi alla comunità locale, anzi spesso
la comunità locale si trova ad avere disagi più che vantaggi a
fronte di qualcosa che assomiglia più ad un'elemosina che ad un
vero vantaggio, perché il grosso dei vantaggi va a chi fa
l'impresa, mica alla popolazione locale e quindi di questo si era
già discusso in occasione della centralina di Valgrisenche, dove
gran parte dei proventi vanno a privati, non alle comunità. Mentre,
dal mio punto di vista, sarebbe meglio invertire questa cosa, poi
lo so che ci sono tutte una serie di problematiche determinate
dalla legge, per cui purtroppo...però non vuol dire che, se c'è una
norma, questa norma deve essere per forza la migliore possibile, ma
su questo la Regione non può intervenire, perché si parla di norme
nazionali. È anche vero però che ci sono casi di sentenze del TAR,
perché si parlava di dover pagare dei danni...ci sono sentenze del
TAR - se volete, ve le posso portare - dove Comuni e anche Regioni
sono intervenuti a bloccare progetti di centrali idroelettriche,
che anche lì avevano la pubblica utilità e quindi la facoltà di
poter fare praticamente qualunque cosa sul territorio. I Comuni
però hanno ritenuto che certe opere andavano a ricadere in zone di
particolare pregio, per cui hanno detto: "no" a quell'opera.
L'azienda che era interessata ha fatto ricorso e il TAR ha dato
ragione al Comune, non all'azienda. Quando ci sono esigenze, quindi
la legge tutela le comunità, perché dice che bisogna contemperare
lo sviluppo economico con la tutela del territorio, quindi, laddove
ci sono particolari pregi, io posso andare a non consentire. Quindi
si chiede: che la Regione con questa mozione si prenda l'impegno di
andare a fare una ricognizione sul territorio per andare a vedere
se sulla Valle d'Aosta esistono particolari zone di pregio da poter
assoggettare a tutela e quindi in un secondo momento da inserire
nei piani di tutela delle acque e nel piano energetico, laddove la
Regione va a dire: "lì - così come è stato fatto per altre forme di
energia - non vado a costruire centrali idroelettriche". Mi sembra
che sia una posizione ampiamente condivisibile e che non sia in
contraddizione con gli sviluppi che poi si vorranno dare e che
avranno carattere più generale. Io spererei che questa mozione
fosse accolta per dare un indirizzo di tutela politico, che non va
ad inficiare in nessun modo gli sviluppi futuri. Grazie.
Presidente
- Grazie. La parola all'Assessore Marquis.
Marquis (SA)
- Grazie Presidente.
Vorrei fornire anch'io un contributo alla discussione che ho
ascoltato con attenzione. Vorrei aggiungere alcuni aspetti relativi
alla pianificazione energetica rispetto a quanto è stato detto
sinora. Era stato sottolineato dal collega Roscio che l'Europa sta
caldeggiando di andare nella direzione delle rinnovabili attraverso
l'obiettivo 20-20-20, però devo dire che siamo già oltre rispetto a
questa fase, perché l'obiettivo che è stato dato dall'Europa
all'Italia col famoso "decreto di
burden sharing
" porta ad
attribuire all'Italia la quota del 17 percento di energia
proveniente da fonte rinnovabile entro il 2020. Un decreto
ministeriale del 2012 pone come obiettivo alla Valle d'Aosta quello
di raggiungere il 52,1 percento almeno di energia rinnovabile entro
il 2020. Attualmente siamo sicuramente ad un valore inferiore
rispetto a tale obiettivo, quindi questo sta a significare che da
qui al 2020 dovremo fare delle politiche di incentivazione degli
interventi di produzione di energia rinnovabile. Chiaramente
bisognerà intervenire su tutte quelle che sono le possibili leve, a
partire dall'idroelettrico, il fotovoltaico e a tutte le
possibilità che abbiamo per andare in quella direzione.
Ho ascoltato anche l'intervento, che condivido, del Consigliere
Donzel, dove ha evidenziato che non solo bisogna pensare a produrre
energia rinnovabile, ma anche a contenere i consumi. Questo è un
altro obiettivo del Piano Energetico Ambientale Regionale (PEAR),
che verrà portato all'attenzione del Consiglio da qui a poco.
All'interno di questo documento di pianificazione c'è tutta una
descrizione particolareggiata di quelli che sono gli obiettivi da
raggiungere di maggiore produzione di rinnovabile e di contenimento
dei consumi, perché, anche quest'ultimo obiettivo non è facile da
raggiungere. Quello che volevo sottolineare in definitiva è questo:
che sono rispettabili e condivisibili gli aspetti di valorizzazione
del territorio e di rispetto dell'ambiente, però sarebbe bene
vedere tutte queste argomentazioni in un unico momento: nel momento
in cui si parte dalla discussione generale e che si ragiona sugli
obiettivi che noi dobbiamo raggiungere. In questo caso partire dal
dettaglio per arrivare al generale credo che possa essere
fuorviante nell'economia complessiva del ragionamento, perché
condivido anch'io che ci sono dei siti che non possono essere
adatti per determinati utilizzi e sfruttamenti sotto il profilo
energetico, però sarebbe bene, per prendere delle decisioni
consapevoli, fare un ragionamento complessivo. Dal momento che da
qui a poco verrà presentato il PEAR e che quindi nel frattempo non
ci sono delle altre decisioni da prendere, credo che la proposta di
ritiro della mozione possa essere accolta, in attesa di una
valutazione più generale e complessiva, che potrà considerare tutti
questi aspetti. Grazie.
Presidente
- Grazie. Altri? La parola al collega
Gerandin.
Gerandin (UVP)
- Merci Madame la Présidente.
Solo per una precisazione. Ci tengo particolarmente a
sottolineare in merito all'intervento dell'Assessore
Viérin...quando ricordava che una parte legata ai sovracanoni va
agli Enti locali, forse ha la memoria corta, perché per gli Enti
locali il riparto è fermo al 2009, perché prima erano degli
introiti che andavano al BIM ed erano poi ripartiti agli Enti
locali. Il riparto è fermo al 2009, le quote aggiuntive del 2009
sono incassate dalla Regione sul bilancio regionale e, se lei
guarderà tra le pieghe del bilancio, finanziano una parte del
sociale. Solo per precisare...ecco, perché ci tenevo a precisarlo,
grazie.
Président
- Merci. Quelqu'un d'autre? La parole au
Président Rollandin.
Rollandin (UV)
- Sì, grazie.
Solo due brevissime osservazioni al collega Roscio, in
particolare per quanto riguarda due aspetti riferiti
all'idroelettrico nei parchi. Vale quello che ha detto l'Assessore,
nel parco di Valsavarenche non è che con la nuova impostazione si
voleva fare qualcosa di diverso, cambiava solo di qualche metro la
captazione e nulla più, non è che si facevano opere nella
Valsavarenche, come a Cogne, la zona era fuori dal Parco, non era
nel Parco, è quello che si voleva fare, solo per precisione. Detto
questo, il discorso delle comunità locali, le partecipazioni dei
Comuni in società che hanno investito nell'idroelettrico sono
parecchie, credo che abbiamo qui molti che potrebbero dirlo con dei
benefici importanti, quindi non è...gli Enti locali hanno sempre
avuto voce in capitolo, giustamente, perché hanno un doppio
interesse legato alla valutazione sul territorio e legato a quelle
che possono essere delle entrate. Come sa il collega, la
partecipazione delle Regioni in società vale se le società sono in
attivo, non può più essere se le società sono in passivo. Per
fortuna, quelle idroelettriche sono di solito in attivo,
almeno...al di là delle osservazioni.
Volevo solo fare due considerazioni: la prima, il fatto di
chiedere questa
"ricognizione al fine di individuare gli ambiti
in cui sia esclusa..."
, oggi, se vogliamo dire, la mappatura di
quello che succede sul territorio, l'Assessorato, gli Assessorati
competenti ce l'hanno già. Questo piano è assolutamente già
visibile, quello che rimane di possibile fruizione. Il problema
è...non dimentichiamo che esiste anche il PTP che vincola alcune
zone già di per sé, cioè il grosso dell'intervento in certe zone
non è possibile perché da piano regolatore certe zone non possono
essere sfruttate.
Ora, altro punto importante, l'Amministrazione regionale, sia
attraverso Montagna Sicura sia attraverso gli Assessorati
competenti, sta facendo un'azione importante sui cambiamenti
climatici, che sono quelli che più andranno ad incidere sul futuro,
perché oggi la valutazione nelle zone interessate è legata anche a
questi aspetti non indifferenti, che valgono molto di più che
escludere o includere una zona piuttosto che l'altra, perché oggi,
non essendoci più, come lei ricordava, gli incentivi a livello
nazionale con la forza di prima, l'investimento nell'idroelettrico
è al limite. Mentre l'eolico è ancora quello che ha una maggiore
efficienza rispetto agli investimenti, il problema
dell'idroelettrico è molto molto risicato, quindi, se non ci sono
situazioni particolari, tutto questo veramente non ha delle... Ora,
per tutte queste ragioni, credo che si possa tranquillamente
aspettare che il piano che detterà queste condizioni, come è stato
detto, venga proposto, in modo da avere lì le valutazioni
necessarie per fare una considerazione più generale, pur mantenendo
l'attenzione, che, come è già stato detto, c'è stata in questo
periodo. Grazie.
Presidente
- Grazie Presidente. Altri? Non ci
sono...possiamo mettere in votazione? Ha chiesto la parola il
collega Donzel.
Donzel (PD-SIN.VDA)
- Grazie Presidente.
Ringrazio per l'attenzione data a questa mozione i colleghi di
maggioranza, gli Assessori, il Presidente, è chiaro che abbiamo
sollevato un tema che non poteva lasciare indifferente il Governo
regionale. A parte una certa differenza di linguaggio, perché
chiamare l'acqua "prodotto" mi mette in una certa posizione di
distanza, nel senso che io preferisco chiamarlo "bene comune", ma
sappiamo che parliamo di una certa cosa con ottiche naturalmente
molto diverse. Qualcuno magari vede i dollari che gli girano nella
testa, come Paperon de Paperoni, qualcun altro vede un qualcosa che
è patrimonio collettivo. Sicuramente non siamo nel selvaggio West,
sicuramente ci sono le regole, ma noi abbiamo detto che queste
regole non sono sufficienti a tutelare il nostro territorio, perché
a meno che abbiamo degli "scompaiati" Sindaci e degli impazziti
cittadini che si mobilitano per risalire i nostri torrenti, si
mobilitano eh...probabilmente sta succedendo qualcosa sul nostro
territorio che fa sì che ci sia una percezione della nostra
collettività, di gente seria, ponderata, non parliamo di
estremismi, qui non ci sono forme di anarchismo, eccetera. Persone
che dicono: "a nostro avviso, certi sfruttamenti cominciano ad
essere troppo impattanti" e, pur riconoscendo tutti la necessità di
sfruttare le energie rinnovabili, chiedono una revisione di quello
che è in essere. Allora, giustamente, l'Assessore dice: "un certo
lavoro è stato fatto", bisogna riconoscerlo, ma quel lavoro, lei si
ricorda, le facemmo notare che, quando lei mise lo stop,
praticamente erano già scappati i buoi dalla stalla, cioè lei ha
chiuso le porte della stalla quando tutti i buoi erano fuori,
quando ormai le concessioni erano partite a go-go.
Certamente quindi è un'azione anche importante, col dire: "però
adesso basta", però dentro quel "basta", purtroppo, molta roba si è
mossa e in qualche modo dobbiamo intervenire e mi fa molto piacere
che il Presidente della Regione dica che ci sono dei dati
aggiuntivi da tenere in conto, proprio quello che cercavo di
richiamare all'attenzione dell'Europa che dà ai nuovi cambiamenti
climatici, al fatto che il bene più prezioso che abbiamo, cioè i
ghiacciai, possa essere messo in discussione. L'atteggiamento che
abbiamo noi allora è: riusciamo in qualche modo incrociando diverse
sensibilità, incrociando dati nuovi, eccetera, ad avere una
mappatura più precisa sull'idroelettrico? Per evitare...adesso
siamo appena partiti in questa legislatura, ma nell'altra
legislatura c'è stato il fiorire delle petizioni, delle mozioni,
dei dibattiti, allora, per evitare questa cosa qui, riusciamo per
tempo a fare il ruolo che svolge la politica, quindi senza dire: "è
colpa tua", "è colpa mia", "è colpa sua", ma tutti insieme a dire:
"riusciamo a ridisegnare una mappatura dello sfruttamento
idroelettrico", andando anche là a vedere - quello che stavo
cercando di dire prima - laddove c'è...ripeto, siccome i prelievi
sono empirici, qualche prelievo che è esasperato, quindi può in
qualche modo mettere in difficoltà il territorio?
A nostro avviso, quando...come dire? si chiede di fare questi
cambiamenti, insomma, ci vorrebbe una risposta che non sia quella:
"abbiamo fatto tutto bene", perché, se voi avete fatto tutto bene,
io non riesco a capire perché allora i cittadini siano così
preoccupati, e non solo i cittadini, ma anche noi forze politiche,
che ci stiamo rendendo conto che stiamo esasperando lo sfruttamento
del nostro territorio, in particolare per quanto riguarda
l'idroelettrico. Questo detto in modo sereno, non siamo nella
puntata di ieri dove le demagogie volavano a tutto spiano sul
bilancio del Consiglio regionale, con una discussione credo pacata
da parte nostra, ma che richiede una consapevolezza maggiore su
come il bene comune dell'acqua non possa più essere sfruttato da
pochi. Anche le ricadute sui Comuni ci lasciano molto perplessi,
sono minimali rispetto al business privato, salvo alcuni casi, di
cui sono a conoscenza, ma per essere stati fatti molti anni fa, in
un contesto completamente diverso, per cui alcuni Comuni
effettivamente hanno degli introiti significativi...nella maggior
parte dei casi sono veramente delle vere e proprie elemosine.
Mentre se proprio si volessero fare delle azioni importanti per
sfruttare meglio l'acqua pubblica, sarebbe interessante fare una
pianificazione invece di tutti quegli acquedotti pubblici, dove
abbiamo disseminato vasche di decantazione e non c'è a monte, per
esempio, una turbina. Quello sì che avrebbe un impatto
significativo per i piccoli Comuni, per i Comuni, perché
recupereremmo dell'energia idroelettrica senza fare nuovi prelievi
aggiuntivi, ma sfruttando già le strutture esistenti. È chiaro che
in quel caso il Comune, che è il proprietario dell'acquedotto, ne
avrebbe sicuramente dei benefici, quindi dei margini ci sono
ancora, però deve essere chiaro che abbiamo esasperato lo
sfruttamento del nostro territorio. Noi diamo questa lettura, è la
nostra opinione, suffragata anche da dati al riguardo. Se voi
ritenete che invece ci sia ancora margine per lo sfruttamento
idroelettrico della Valle d'Aosta, beh, noi nutriamo su questa
strada grosse perplessità.
Presidente
- Grazie. Non ci sono altri iscritti a
parlare? La parola al collega Roscio.
Roscio (ALPE)
- Sì, Presidente, solo per fare alcune
considerazioni su alcune argomentazioni che ho sentito. Io non
credo che, chiedendo di individuare delle zone da tutelare, si vada
dal dettaglio - dice l'Assessore Marquis - al generale, io credo
che si voglia fare questo in un'ottica di delineare dei valori in
ordine di priorità. Allora, come ha ricordato anche il collega
Donzel, che nell'ordine di priorità almeno...credo di parlare a
nome della minoranza, forse la scala...nella scala più alta
sistemiamo il territorio, individuando non il territorio come un
contenitore, se poi anche la maggioranza condivide, ancora più
favorevole, ma se si dice che individuare le zone di tutela è un
dettaglio, permettetemi di non essere d'accordo, secondo me,
invece, è porre al primo punto delle priorità il territorio come
bene da tutelare, dove non ovunque, ma individuando delle zone
particolarmente delicate, fragili, di pregio, che devono essere
poste alla base di ogni altra decisione che poi ne viene di
conseguenza, dal mio punto di vista e, se il Presidente concorda,
ne sono molto felice.
Sul fatto dei cambiamenti climatici io so che la Regione ha dato
mandato di fare degli studi per cercare di capire, anche in base
alle precipitazioni previste, quanta è l'acqua da fusione che può
essere utilizzata, però facciamo attenzione di non sperare che i
cambiamenti climatici ci salvino, nel senso che andiamo a pensarci
per tempo alle cose, perché è sotto gli occhi di tutti quello che
sta succedendo anche...non solo nella nostra Valle d'Aosta, ma a
livello mondiale, nel senso che i cambiamenti climatici comportano
eventi catastrofici, che, purtroppo, con ogni probabilità saranno
sempre più frequenti e sempre più forti come intensità, quindi
preveniamo queste cose per tempo.
Un'altra cosa interessante era se l'Assessorato è già in
possesso della mappatura, perché non portarlo come discussione in
III Commissione, se i documenti e l'individuazione delle zone dove
potrebbero ancora essere insediate le nuove centraline è già in
possesso, è già a disposizione dell'Assessorato, io vorrei che
questi documenti venissero portati in III Commissione, di modo da
poterne discutere e andare a vedere se c'è ancora del margine per
poter operare, oppure no, quindi questo penso che si possa
ottenere.
Altra cosa è quella sulla partecipazione dei Comuni
alle...sicuramente io ritengo che fosse un bene, purtroppo non è
più possibile, perché la legge ormai non lo consente più per i
Comuni piccoli, perché non consente più la partecipazione a
queste...questo, però, risolverebbe uno dei problemi del
sovracanone, perché, per esempio, se il Comune può partecipare agli
utili, è ben cosa diversa rispetto ad avere solo una piccola
briciola dei sovracanoni.
Un'ultima cosa che vorrei ricordare è quello che è successo per
il fotovoltaico, dove già si è intervenuto, nel senso che il
vecchio conto energia ha permesso opere imprenditoriali enormi
anche nel nostro territorio, che hanno poi impedito nel futuro
invece di avere sviluppo a livello familiare, si fosse pensato
allora di fare un taglio di incentivo a potenze superiori ai 6
kilowatt, io avrei avuto magari più tetti col fotovoltaico e magari
meno brutture su terreni di pregio, su vigne e...capisco che non
è...il Presidente non ne può niente, ma, insomma, è solo per
completezza nella discussione.
A conclusione di tutto io non riterrei di ritirare la mozione,
proprio perché va nell'ottica di dare invece un indirizzo chiaro
agli sviluppi e non colgo questa contraddizione tra l'impegnarsi
oggi e poi andare a fare una discussione più approfondita sia nel
piano di tutela delle acque che nel piano energetico regionale.
Grazie.
Presidente
- Possiamo mettere in votazione? No. Ha
chiesto la parola l'Assessore Viérin.
Viérin M. (SA)
- Sì, solo per ringraziare tutti gli
intervenuti, perché, come dicevano anche i colleghi, è stata una
discussione proficua in maniera solo parziale, però io la ritengo
una discussione che sicuramente è proficua per i confronti futuri
su un argomento molto importante. A me dispiace che non si faccia
la scelta di ritirarla, quindi noi non potremo votarla, volevo solo
ricordare a Gerandin, per chiarezza verso chi ci ascolta, che ai
Comuni va comunque il sovracanone, che è bloccato come importo dal
2009. La differenza va comunque per gli aspetti sociali, quindi
questo è un discorso molto chiaro. Dopodiché sul discorso...come ha
già detto il Presidente, sul territorio l'attenzione c'è, perché
già oggi c'è tutto un discorso delle zone, al PTP, ai SIC, ai
parchi e quant'altro, dove è vietato e, come è stato riconosciuto
da tutti noi nel 2010, quindi in un momento non sospetto, abbiamo
adottato due deliberazioni: quella sulle acque e quella sulle altre
fonti rinnovabili, che hanno un indirizzo molto preciso. Sulle
acque, argomento di oggi, ricordo che sono sospese tutte le
domande, ad eccezione di quelle piccole e anche il collega Donzel
ha ricordato che sarebbe importante anzi agevolare quelle da fare
sugli acquedotti, sui consorzi di miglioramento fondiario, come
d'altronde noi abbiamo cercato di lasciare lo spazio, proprio anche
nella delibera di Giunta regionale, per le produzioni che vanno in
questo senso, quelle che utilizzano infrastrutture già esistenti le
domande le possono fare. Ringrazio quindi ancora i colleghi e noi
non potremo votare chiaramente questa mozione, quindi voteremo
contro.
Presidente
- Grazie. Mettiamo in votazione? La votazione
è aperta. Tutti hanno votato? Possiamo chiudere la votazione? La
votazione è chiusa.
Presenti: 35
Votanti: 35
Favorevoli: 17
Contrari: 18
Il Consiglio non approva.
Colleghi, vista l'ora, io vi propongo di sospendere qui i nostri
lavori, che verranno ripresi alle 15,30. Grazie.
---
La seduta termina alle ore 12,48.
