Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 1054 del 13 dicembre 1994 - Resoconto
SEDUTA POMERIDIANA DEL 13 DICEMBRE 1994
OGGETTO N. 1054/X Illustrazione delle leggi di bilancio per il
1995.
Presidente Come da accordo intervenuto con i Capigruppo,
passiamo alla inversione dell'ordine del giorno, unificando i punti
24 e 25, se non c'è contrarietà.
Ha chiesto la parola il relatore, Consigliere Lanivi.
Lanivi (PVA) I documenti tecnici di accompagnamento, in
particolare la relazione dell'Assessore alle finanze, rendono molto
più facile il mio compito di relazionare al Consiglio regionale sui
disegni di legge n. 108, la cosiddetta "finanziaria", e n. 109,
"bilancio di previsione 1995 e pluriennale 1995-1997".
Credo sia doveroso riconoscere all'Assessore Lévêque il merito
di aver predisposto una relazione completa e organica, soprattutto
caratterizzata dalla volontà di rendere esplicite e chiare non solo
agli addetti ai lavori le finalità generali, gli obiettivi, il
metodo di lavoro e gli strumenti e l'attività del Governo
regionale, riferendola anche ai più vasti scenari, nazionale e
internazionale, e confrontando le enunciazioni programmatiche con
le realizzazioni.
Passo quindi a presentare sinteticamente le cifre e i dati dei
due documenti, che di seguito dirò.
Sul disegno di legge n. 108, la cosiddetta "legge finanziaria
per gli anni 1995-1997", l'adeguamento delle risorse finanziarie
agli obiettivi di politica economica rappresenta la finalità del
disegno di legge "finanziaria", con cui si sono operate modifiche
ed integrazioni a leggi regionali, aventi riflessi sul bilancio,
concorrendo alla formazione delle risorse attribuite ai vari
settori di intervento. É in questa ottica che si devono pertanto
considerare le indicazioni che di seguito illustro.
L'articolo 1, con riferimento all'allegato A, e l'articolo 20
prevedono la rideterminazione delle autorizzazioni di spesa come da
legge regionale riferite ai diversi settori di interventi.
Fra le più rilevanti troviamo quelle relative alla zootecnia, 11
miliardi, al trasferimento ai comuni a copertura di un minor
gettito ICI, 6 miliardi, agli interventi in conseguenza di eventi
calamitosi, 11 miliardi, alle infrastrutture all'agricoltura, 35
miliardi, agli interventi a favore della cooperazione, 15 miliardi,
all'esecuzione di lavori di ammodernamento alla strada dell'Envers
per 11,5 miliardi nel triennio.
Per quanto concerne le singole autorizzazioni di spesa, si deve
fare specifico riferimento ai diversi articoli.
Con l'articolo 2 sono autorizzati nuovi limiti di impegno a
decorrere dal 1995, per complessivi 2,991 milioni, per la
concessione di contributi in conto interessi e operatori di diversi
settori di intervento e previsti dalle vigenti leggi regionali.
Nel settore degli interventi in campo economico sono
importanti:
- le iniziative in materia di patrimonio regionale, 48,5
miliardi, di cui 40 miliardi sui beni immobili destinati a settori
industriali, oltre ad una riconferma della politica di dismissione
dei beni della Regione non utilizzati per fini istituzionali e la
determinazione delle modalità e dei limiti per la concessione in
uso di tali beni;
- la riduzione della partecipazione azionaria della Regione
nella Banca della Valle d'Aosta e la sottoscrizione e l'aumento di
capitale della Finaosta, autorizzato fino alla concorrenza di 15
miliardi per il 1995 e 7,5 miliardi per il 1996 (articolo 4);
- il piano di politica del lavoro relativo al triennio
1995-1997, per il quale viene autorizzato un onere triennale di
complessivi 11,3 miliardi (articolo 15);
- la formazione professionale, articolo 18, che prevede un
finanziamento di 13,815 miliardi, comprensivo delle quote a carico
del Fondo sociale europeo e dei Fondi di rotazione statali, con
onere a carico della Regione di 2,512 miliardi, pari a circa il 18
percento;
- interventi promozionali per l'industria, oggetto di contributo
del Fondo europeo di sviluppo regionale e del Fondo di rotazione
statale (articolo 19), determinato in complessivi 4,617 miliardi
per il triennio 1995-1997;
- l'autorizzazione alla contrazione di mutui per la
realizzazione di infrastrutture sportive da contrarsi con
l'Istituto di Credito Sportivo, per un importo, nel triennio, di
complessivi 16 miliardi di lire.
Per il settore della finanza locale l'onere è determinato per il
1995 in complessivi 122,340 miliardi e si riferisce ai
trasferimenti ordinari ai comuni e alle comunità montane, sia per
spese correnti (circa 54 miliardi) che per le spese di investimento
(57,5 miliardi); alla concessione agli enti locali di contributo
per l'ammortamento di mutui previsti dalla legge regionale n. 21/93
per 560 milioni di lire, che poi dal 1997 si assesterà in 3
miliardi; al finanziamento FRIO (Fondo Regionale Investimento
Occupazione) per 9,480 miliardi che si aggira intorno ai 40
miliardi nel triennio e alla costituzione di un patrimonio
immobiliare per lire 1 miliardo.
In materia sanitaria la Regione interviene per 71,500 miliardi,
di cui 50 miliardi per il trasferimento all'USL della quota di
parte corrente del Fondo sanitario nazionale, posto a carico della
Regione, ai sensi della legge 20 febbraio 1990, n. 38.
Per quanto alle sospensioni e revoche di autorizzazioni di spese
arrecate da legge regionale, le stesse sono dovute ai disegni di
legge in corso che le sostituiscono, o perché gli interventi stessi
sono giunti a termine.
Con l'articolo 22 si è predisposto l'aumento del 50 percento
della quota relativa alla tassa regionale di concessione per
l'esercizio della pesca, che attualmente ammonta a lire 8.000. Il
costo del rinnovo contrattuale per il personale regionale, riferito
agli anni 1994-1995-1996, è stabilito in complessive lire 16
miliardi.
Infine, per un migliore utilizzo delle risorse iscritte in
bilancio, si sono stabiliti alcuni principi (vedi articolo 23); in
particolare, si prevede la collaborazione fra gli assessorati che
dispongono gli interventi e l'Assessorato ai lavori pubblici, che è
preposto all'esecuzione delle opere stesse.
Per quanto riguarda il disegno di legge n. 109, bilancio di
previsione per il 1995 e per il triennio 1995-1997, la prima
valutazione da fare riguarda i residui sia attivi che passivi, che
sono frutto di una valutazione e risultano essere indispensabili
alla determinazione dell'avanzo o disavanzo da applicare al
bilancio, che, tenuto conto del Fondo cassa, anch'esso frutto di
stima, hanno determinato un pareggio della gestione dell'esercizio
precedente.
I residui attivi, se si considerano le disponibilità ancora da
riscuotere sui conti correnti intrattenuti con la Tesoreria
centrale dello Stato, non si discostano in misura significativa
dalle previsioni del bilancio precedente.
Analoga osservazione può essere fatta per quanto attiene i
residui passivi, in quanto l'aumento di circa 90 miliardi è dovuto
in notevole misura alle poste previste per la restituzione allo
Stato delle spese dallo stesso sostenute per funzioni non ancora
trasferite, ma poste a carico della Regione dall'articolo 12, comma
6, della legge n. 537/93. Se si considera l'incremento dei residui
dovuto all'applicazione della legge "Merloni", se ne deduce sia una
migliore capacità operativa degli uffici, sia una più puntuale
applicazione dell'articolo 56, comma 2, della legge di contabilità
relativa all'annualità di bilancio.
Per quanto riguarda la competenza, si osserva che il bilancio di
previsione per l'esercizio 1995 pareggia, con esclusione delle
contabilità speciali, nelle risultanze di lire 1.694 miliardi, con
lieve aumento rispetto al 1994, che ammontava a 1.619 miliardi di
lire. Poiché il mutuo a copertura del bilancio è passato da lire
227 miliardi a lire 157 miliardi nel 1995, se ne deduce che le
risorse della Regione sono aumentate di circa 145 miliardi. Queste
maggiori risorse provengono da:
1) dall'incremento delle entrate della Casa da gioco, più 10
miliardi, contrariamente alle previsioni prospettate dalla
situazione dovuta alle vicende relative al rinnovo della
convenzione e dall'attivo della gestione straordinaria della
stessa, 5 miliardi, devoluto alle casse regionali trimestralmente
in base all'articolo 8, comma 2, della legge regionale n.
88/93;
2) da un aumento della quota di riparto dell'IVA, dovuto alla
ripresa economica, circa 100 miliardi in più;
3) dai contributi sanitari, dovuti in base alla legge di riforma
sanitaria del 1992 che, a seguito dei recenti accordi
Stato-Regione, sono ora interamente disponibili e non più soggetti
a criteri di riparto: ciò significa più 25 miliardi per le finanze
regionali;
4) dall'alienazione di titoli azionari della Banca della Valle
d'Aosta in seguito alla programmata riduzione della partecipazione
della Regione, circa 4 miliardi.
Da un primo sguardo globale, si evince che esiste una continuità
di interventi, iniziati già nell'esercizio precedente, in quanto la
previsione di spesa nei singoli settori non prevede scostamenti
significativi, eccezion fatta per gli oneri non ripartibili.
Per quanto riguarda soprattutto i fondi globali, passano dalla
previsione di 158,830 miliardi nel 1994 a 65,140 miliardi nella
previsione 1995. Questa differenza è dovuta prevalentemente a due
fattori: uno di questi è rifinanziamento di leggi regionali che
quest'anno, a differenza dello scorso anno, sono stati determinati
con legge finanziaria; il secondo riguarda gli interventi che erano
previsti nel fondo globale del 1994 e sono stati trasformati in
legge, per cui quest'anno lo stanziamento è previsto direttamente
sugli specifici capitoli di bilancio. Fra questi ricordo gli
interventi straordinari per i danni causati dall'alluvione nel
settembre 1993, l'acquisto dell'immobile sede del Presidio
ospedaliero, norme in materia di assistenza economica, interventi
regionali per la ricerca, lo sviluppo e la qualità nel settore
industriale.
Gli interventi previsti nei fondi globali nel bilancio 1995 sono
stati raggruppati in 4 grandi settori:
- interventi a carattere generale per 17,850 miliardi;
- interventi per lo sviluppo del settore economico per 26,718
miliardi;
- territorio, ambiente, reti tecnologiche per 15,122
miliardi;
- promozione sociale, istruzione e cultura per 5,450
miliardi.
Considerando le due principali ripartizioni della spesa, si
evidenzia una stabilità nel rapporto fra spese correnti: 58,70
percento nel 1995 a fronte del 58,01 nel 1994, e spese di
investimento: 41,30 nel 1995 a fronte del 41,99 nel 1994.
Va evidenziato che le spese correnti comprendono oneri che
altrove sono sostenuti dallo Stato.
Oltre alle spese già sostenute negli anni precedenti, si sono
aggiunti gli oneri posti a carico della Regione dall'articolo 12,
comma 6, della legge n. 537/93, legge di accompagnamento alla legge
finanziaria per il 1994, cioè pensioni di invalidità, servizio
antincendio, manutenzione strade ex statali, ammortamento, mutui
contratti dagli enti locali.
Si dà atto che, dalle ore 18,23, riassume la Presidenza il
Presidente Stévenin e che, dalle ore 18,38 alle ore 19,04, presiede
il Vicepresidente Marco Viérin.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Signori consiglieri, ci troviamo oggi ad
esaminare e a discutere, per la seconda volta in questa
legislatura, il bilancio di previsione annuale e triennale e la
connessa legge finanziaria.
Non sfuggono certo l'importanza e il ruolo che tali documenti
rivestono nell'ambito dell'azione politico-amministrativa della
Regione e, indirettamente, a livello di sistema locale nel suo
complesso.
É per questo che ritengo doveroso far precedere l'esposizione
dei dati e degli interventi concretamente previsti in questo
bilancio da alcune considerazioni di carattere generale, che
consentono di inquadrare le linee programmatiche e le scelte di
fondo in un coerente e preciso insieme di obiettivi strategici, che
questo Governo regionale e la maggioranza che lo esprime perseguono
a partire dallo scorso luglio 1993.
Il bilancio di previsione che illustrerò a questa Assemblea
rappresenta un momento di forte continuità e con il programma di
legislatura, e con il documento di programmazione
economico-finanziaria dello scorso anno, sia nel metodo, sia nei
contenuti.
Sotto il profilo metodologico l'impostazione rigorosa del
documento postula un'analisi preventiva, condotta con i servizi e
gli assessori competenti nei diversi ambiti di intervento, su
piani, programmi e concreti fabbisogni di risorse; una verifica
dello stato di attuazione dei programmi in corso, soprattutto con
riferimento al fenomeno dei residui; un esame delle spese
comprimibili al fine di liberare risorse a vantaggio di interventi
di carattere prioritario, e la definizione di veri e propri
programmi e sottoprogrammi operativi, sulla base dei quali
determinare la dotazione di risorse prevedibilmente necessarie nel
triennio a venire.
É il metodo che contempla la convergenza fra programmazione
strategica e operativa, flessibile ed elastica nel breve periodo,
ma con una chiara definizione dei macroobiettivi, dei passaggi
chiave per raggiungerli, dei tempi ritenuti necessari per
conseguire i risultati. Il tutto in un quadro di forte coerenza con
il programma di legislatura, che resta la traccia entro la quale
sono individuate le priorità e i diversi concreti ambiti di
intervento.
Chiarezza negli obiettivi, coerenza nell'attuazione e rigore nel
controllo della gestione, costituiscono gli elementi caratteristici
dell'impostazione e del metodo, con cui vuole operare questa
Amministrazione nelle sue diverse articolazioni operative, e con il
coinvolgimento responsabile dei servizi e delle strutture
interne.
L'uomo, il cittadino, resta peraltro al centro dell'attenzione e
delle preoccupazioni di questo Governo regionale, e il bilancio che
oggi presentiamo, che costituisce la programmazione dell'uso delle
risorse finanziarie per i prossimi anni da parte della Regione,
rappresenta la sintesi delle scelte effettuate in funzione di una
sempre più ampia e reale valorizzazione dell'uomo e della sua
comunità complessivamente intesa.
Il 1994, insieme alla seconda metà del 1993, ha costituito per
questo Governo regionale la prima fase di un percorso, di un
percorso definito dal programma e dal bilancio impostato e
predisposto già con quei criteri di cui ho detto lo scorso anno. In
tale prima fase si è reso necessario far fronte, come è naturale, a
quella che abbiamo più volte definito "eredità", relativa ad
impegni precedentemente assunti dalle passate amministrazioni nei
confronti di cittadini, di imprese, di enti locali, che nel solo
1994 ha raggiunto l'ammontare di oltre 60 miliardi di lire. Si sono
inoltre dovute fronteggiare le conseguenze di una congiuntura
economica internazionale e nazionale tra le più critiche degli
ultimi 10-12 anni, aggravata localmente da alcuni fattori
caratteristici presenti all'interno del sistema valdostano.
Si è purtroppo reso necessario fra fronte alla tragica alluvione
del settembre 1993, che ha colpito buona parte dei comuni della
Valle, provocando danni ingentissimi a cui con risorse finanziarie
umane ed organizzative si è data una prima risposta, che ha
consentito di realizzare quei necessari interventi urgenti di
ripristino in grado di evitare che a danni ingenti se ne
assommassero altri ed ulteriori.
Si è infine dato corso a molti degli impegni assunti in sede
programmatica, sia attraverso una loro concreta attuazione nel
periodo, sia attraverso la predisposizione di gruppi di lavoro e di
approfondimento, i cui risultati consentiranno di vedere attuati, a
partire dal 1995, i restanti obiettivi di programma.
In sostanza, il triennio che si apre rappresenta la fase di più
concreta realizzazione del programma di legislatura, in particolare
per ciò che concerne le sue parti riformatrici e di rinnovamento
istituzionale.
I principali obiettivi conseguiti dalla Regione in questa prima
fase possono essere così sintetizzati, e cito i più rilevanti.
Si è garantito l'assetto finanziario della Valle d'Aosta, con
l'approvazione della norma di attuazione che prevede, tra l'altro,
il passaggio attraverso la "paritetica" delle eventuali modifiche
all'Ordinamento finanziario regionale, incluse fra esse la norma
che prevede il trasferimento sostitutivo dell'IVA da
importazione.
É stata avviata una positiva e costruttiva fase di cooperazione
e concertazione con gli enti locali per una riforma complessiva del
rapporto fra essi e la Regione, che ha già prodotto una prima serie
di interventi legislativi ritenuti urgenti: richiamo le deleghe in
materia di paesaggio, il sostegno all'accesso al credito,
l'Ordinamento finanziario per il 1994, personale e pianta organica,
supporto alla inventariazione del patrimonio immobiliare, norme in
materia di impatto ambientale, urbanistica e piani regolatore, così
come altri in procinto di entrare in vigore o recentemente entrati
in vigore: le dismissioni di immobili di proprietà regionale a
favore dei comuni, le indennità agli amministratori.
Si è poi avviato a conclusione il complesso processo di
privatizzazione dello stabilimento Cogne di Aosta e l'acquisizione
delle connesse aree industriali e centrali idroelettriche.
Si è conclusa positivamente la trattativa con l'Ordine
Mauriziano per l'acquisizione del Presidio ospedaliero di Viale
Ginevra.
Sono stati garantiti sia il funzionamento, sia i livelli
occupazionali, della Casa da gioco di Saint-Vincent, dal primo
luglio affidata alla gestione straordinaria.
Si è data attuazione agli articoli 39 e 40 dello Statuto
speciale nelle scuole medie inferiori.
É stato dato avvio al processo di razionalizzazione del
patrimonio immobiliare regionale, sia dando destinazione ad alcune
importanti strutture: il Collegio Gamba, il Collegio Saint-Bénin,
il Castello Sarriod de la Tour, l'ex Cinema Splendor, Villa
Camerum, sia mettendo sul mercato gli immobili non utilizzati a
fini istituzionali e prevedendo l'alienazione a titolo gratuito ai
comuni per finalità di pubblico interesse di parte del restante
patrimonio disponibile.
É stato predisposto ed approvato il Piano di bacino di traffico,
è stata istituita la Consulta regionale dell'economia e del lavoro,
sede di partecipazione e coinvolgimento delle forze economiche e
sociali nelle grandi scelte di politica economica e del lavoro.
Inoltre, sempre nel 1994, sono state avviate una serie di
iniziative che, a partire dal prossimo anno, troveranno
presumibilmente attuazione; tra le altre cito la riforma
dell'Ordinamento e della finanza degli enti locali, la riforma
della disciplina delle opere pubbliche, la riforma
dell'organizzazione dell'Amministrazione regionale e la disciplina
del personale, la riforma degli interventi regionali attraverso i
fondi di rotazione, la riforma delle linee di intervento in materia
di politica della casa, la definizione dei criteri guida per il
rilascio delle subconcessioni di acqua a scopo idroelettrico, il
processo di rafforzamento e consolidamento del settore funiviario,
l'attuazione delle prime fasi operative per la ristrutturazione e
la riconversione dell'area aeroportuale di Pollein, la tutela e la
valorizzazione delle produzioni agricole di qualità.
Restano naturalmente le iniziative già enunciate per la
legislatura in sede programmatica e non ancora messe in moto, che
il presente bilancio contempla, e fra le quali possono essere
evidenziate le leggi elettorali e sui referendum, lo sviluppo del
settore della produzione di energia idroelettrica, lo sviluppo e la
diffusione dei servizi telematici, la progettazione e l'attuazione
di iniziative di ingegneria finanziaria per l'utilizzo ottimale e
produttivo del risparmio locale, il rafforzamento del sistema di
gestione e di controllo delle partecipazioni della Regione, anche
attraverso la revisione dei meccanismi di nomine di rappresentanti
regionali, al fine di rendere - ove è necessario - più coerenti le
gestioni delle partecipate con le finalità e gli indirizzi
programmatici stabiliti dalla Regione, una progressiva revisione
della legislazione regionale in materia di aiuti alle imprese, la
bonifica, la ristrutturazione e la riconversione delle aree
industriali ex Cogne, la creazione di una moderna zona franca di
impresa industriale e terziaria.
Al centro dell'azione amministrativa del Governo regionale
resta, come detto, l'uomo, la singola persona con le proprie
particolari esigenze ed aspettative, contemporaneamente cittadino
della sua propria comunità; il rispetto della dignità della persona
costituisce il valore principale intorno al quale si ispira e viene
condotta la concreta azione amministrativa e di governo.
Benessere, cultura, salute e, nell'insieme, la qualità della
vita della comunità valdostana e dei suoi singoli individui,
restano i punti fermi ai quali questo documento di programmazione
economico-finanziaria si ispira, mantenendo fermi i principi di
quella indispensabile esigenza di conciliare gli interessi
individuali con quelli collettivi, lo sviluppo economico e la
tutela dei deboli, il libero mercato e la sicurezza sociale, la
modernizzazione con la difesa dei valori di cultura e di tradizione
locale, l'infrastrutturazione della Valle con il rispetto delle
peculiarità e delle vocazioni del territorio.
L'attenzione prioritaria all'uomo e alla sua comunità si traduce
a livello di macroscelte in due principali obiettivi di fondo da
perseguire. Il primo è la qualità della vita del cittadino, il
secondo è la riqualificazione del sistema economico locale.
Con riguardo al primo punto, la qualità della vita del
cittadino, due presupposti principali sono alla base dell'insieme
di scelte che si concretizzano poi nel documento di bilancio e
della "finanziaria" collegata:
1) una regione leggera, un ente cioè dove siano valorizzate le
funzioni di programmazione delle risorse, di verifica dello stato
dei programmi, di controllo dell'efficacia e dell'efficienza
dell'azione complessiva, ma dove contestualmente tendano
progressivamente a ridursi quelle funzioni e quei compiti di tipo
gestionale che hanno contribuito all'ingigantimento della macchina
regionale, al suo divenire sempre più centrale nella vita di tutti
i cittadini e delle comunità locali, al suo non sempre ottimale
funzionamento. In questo senso la regione leggera presupporrà
altresì un'azione di progressiva semplificazione dell'iter delle
procedure, a cui oggi il cittadino deve direttamente o
indirettamente sottostare, con conseguente naturale
sburocratizzazione del rapporto tra lo stesso e l'apparato
amministrativo regionale. Tutto ciò sicuramente costituisce un
primo elemento necessario per innalzare il livello di qualità della
vita dei valdostani;
2) délocalisation, ovvero quel processo di graduale ma decisa
redistribuzione sul territorio di attività, insediamenti, servizi,
in grado: da una parte, di decongestionare quelle che ormai sono
considerate aree critiche della Valle e che coincidono
principalmente con alcune zone del fondovalle (si tenga conto che
tra Saint-Pierre e Quart risiede circa il 50 percento della
popolazione e vi gravita per residenza, lavoro o studio, oltre il
65 percento della stessa); dall'altra, di restituire ad ampie aree
del territorio ruoli e funzioni indispensabili per la Regione nel
suo insieme e che invece polarizzazione, spopolamento e
invecchiamento demografico rischiano di rendere sempre più deboli e
marginali.
É pertanto necessario prendere in seria considerazione quelle
politiche di rilocalizzazione sul territorio di attività pubbliche
e private, di assegnazione agli enti locali di competenze, funzioni
e risorse, di allocazione sul territorio dei servizi, di
incentivazione all'insediamento di attività economiche nelle aree
deboli, periferiche e di montagna.
Anche in relazione al secondo grande obiettivo, la
riqualificazione del sistema economico locale, due sono i
presupposti di base tenuti in considerazione:
1) l'etica dell'economia, ovvero una economia di regole, poche,
chiare, trasparenti e soprattutto con una reale validità erga
omnes. Tali regole, coerentemente con quanto detto in precedenza in
merito alla regione leggera, devono prevedere una chiara
distinzione fra ruolo del pubblico e del privato nell'economia
locale, pur considerando che i limiti di una mera ed esasperata
logica di puro mercato presuppongono l'esistenza di meccanismi di
matrice pubblica di regolazione, perequazione e solidarietà, che
agiscono a favore di fasce sociali, di attività economiche, di aree
territoriali oggettivamente deboli;
2) un'economia sana, all'interno della quale sia considerato
come elemento indiscutibilmente necessario l'autonomia del sistema
di imprese, per l'effettiva autonomia dell'intero sistema locale,
alla cui base sta una reale efficienza e competitività delle
imprese stesse. I mercati protetti possono produrre in alcuni casi
vantaggi nel breve periodo, ma a lungo termine chiudono il sistema,
lo isolano dai mercati e ne mettono in discussione la concreta
sopravvivenza. A tal fine, determinante risulta una scelta di
politica economica e industriale, fondata più sulla qualificazione
dell'offerta che sul sostegno pubblico alla domanda, in modo da
concepire il ruolo della Regione e delle sue politiche settoriali
come quello di un ente propulsore e non di traino, consentendo così
alle imprese di giocarsi la sfida del proprio sviluppo sul terreno
dei nuovi mercati e dei nuovi prodotti.
Il 1994 ha segnato per il complesso dei paesi industrializzati
la fine della recessione, che si protraeva dall'inizio del
decennio. Nella prima metà dell'anno, dopo un 1993 che aveva fatto
registrare un complessivo più 1,2 percento del prodotto, il PIL dei
paesi industrializzati si è accresciuto mediamente del 3 percento
in ragione d'anno rispetto al semestre precedente, facendo
registrare una performance nettamente più positiva di quanto
previsto nel corso della passata primavera da tutti gli osservatori
internazionali.
Anche a livello di Unione Europea per il 1995 è prevista una
crescita media del 2,9 percento, accompagnata da un ulteriore
raffreddamento della dinamica dei prezzi al consumo.
Purtroppo, malgrado la ripresa, restano preoccupanti le
previsioni circa l'andamento del mercato del lavoro sia a livello
di paesi industrializzati, sia a livello comunitario. Pur in
presenza infatti di tassi di occupazione in lieve ripresa, più 1,1
e più 0,6 per cento nel 1995 rispettivamente a livello di paesi
industrializzati e a livello di Unione Europea, la dinamica del
tasso di disoccupazione non sembra destinata a ridursi ma, al
contrario, sono previsti lievi ma pur preoccupanti incrementi anche
per il 1995, sia a livello OXE che a livello Unione Europea.
Anche a livello nazionale il 1994 ha segnato una inversione di
tendenza, manifestandosi sin dai primi mesi dell'anno i segnali di
una marcata ripresa, sostenuta inizialmente dalla domanda estera
che ha beneficiato della svalutazione monetaria, che ha avuto corso
a partire dal settembre 1992, e successivamente da quella
interna.
Tale ripresa, sino al giugno di quest'anno, ha consentito una
graduale discesa dei tassi di interesse, da cui hanno potuto trarre
beneficio sia gli investimenti privati, sia in parte la dissestata
Finanza pubblica statale.
Malgrado le turbolenze, che anche nel corso delle ultime
settimane hanno interessato i mercati finanziari del paese e che
trovano un riscontro immediatamente percepibile sui tassi di cambio
della lira, e malgrado le incertezze ancora gravanti sull'esito e
sulle risultanze della manovra di Finanza pubblica per il 1995 in
discussione in Parlamento, per l'Italia, nel triennio prossimo, è
comunque prevista una fase di costante crescita del PIL, oscillante
intorno al 3 percento medio annuo.
Le previsioni contenute nella relazione previsionale e
programmatica del Governo, presentata a settembre, indicano
contestualmente una lieve ripresa dell'occupazione, circa 300mila
posti di lavoro in più nel triennio 1995-1997, ed una lieve
riduzione del tasso di disoccupazione: dal 10,4 del 1994 al 9,6 del
1997, passando però per un 10,7 previsto per il 1995, che si
manterrebbe seppur di poco al di sotto della media europea, ma che
presenterebbe dati estremamente differenziati fra nord e sud del
paese.
Naturalmente risulta strettamente collegata alle previsioni
macroeconomiche l'evoluzione della situazione della Finanza
pubblica, che deve essere ricondotta entro parametri accettabili e
compatibili con la presenza a pieno titolo dell'Italia nell'Unione
Europea definita a Maastricht, pur con obiettiva difficoltà sia ad
aumentare strutturalmente le entrate attraverso l'inasprimento
della pressione fiscale, sia a tagliare le spese senza produrre
riflessi negativi sul tasso di sviluppo del prodotto e sulla
occupazione.
Il deficit pubblico italiano nel 1994 è previsto oscillante fra
il 10,2 e il 10,5 per cento del PIL, contro una media europea che
si assesterebbe nello stesso anno intorno al 4,5, mentre il debito
pubblico sfiorerebbe a fine 1994 il 128 percento del PIL, contro un
analogo dato europeo compreso fra il 65 e il 70 per cento.
Senza adeguati interventi strutturali e stabili nel tempo,
l'andamento tendenziale di deficit e debito pubblico porta il paese
fuori dell'Europa e sembra che la manovra in discussione in
Parlamento, tenuto anche conto dell'andamento dei mercati
finanziari, tassi di cambio e tassi di interesse, non sia già più
sufficiente a perseguire e raggiungere quegli obiettivi di rientro
indicati dal Governo a luglio nel documento di programmazione,
relativo al triennio 1995-1997.
In Valle d'Aosta l'andamento ciclico dell'economia risulta
sfasato di alcuni mesi rispetto al dato nazionale, e il 1994 non
sembra ancora mostrare i dati di una compiuta ripresa, anche se il
trend recessivo fatto registrare nel 1993 sembra essersi
arrestato.
Nella Regione, infatti, l'impatto della recessione nazionale ed
internazionale è stato reso più pesante dalla crisi del settore
edile, che presentava un peso relativo nel sistema locale superiore
alla media nazionale, dall'impatto negativo che la crisi nazionale
ha generato sulla domanda turistica e dalle limitate ripercussioni
positive della svalutazione della lira sul locale sistema
produttivo, troppo poco direttamente sensibile alla dinamica della
domanda estera.
Il tasso di occupazione in Valle resta comunque complessivamente
stabile per l'effetto relativamente limitato della crisi del
settore delle costruzioni prodottosi sulla popolazione residente e
per l'azione concreta di politica economica e di sostegno
all'occupazione svolta dall'Amministrazione regionale. Ciò
nonostante, dal 1992 al 1994, il periodo centrale della crisi, il
tasso di disoccupazione è cresciuto di altri due punti percentuali,
circa 2000 unità per oltre la metà giovani con meno di 29 anni, per
l'effetto congiunto della limitata crescita di nuovi posti di
lavoro e dell'affaccio sul mercato di una offerta aggiuntiva, in
modo particolare da parte delle donne e dei giovani, che in periodi
di aspettative negative tendono a presentarsi in modo istituzionale
sul mercato del lavoro.
Anche le disponibilità finanziarie regionali hanno risentito
della recessione e della crisi della Finanza pubblica statale,
mostrando fra minori entrate e maggiori oneri nel 1994 una
contrazione effettiva di circa il 6 percento in termini reali
rispetto al dato dell'anno precedente.
Sul fronte creditizio e finanziario, la fase recessiva ha reso
più problematico il ricorso al credito da parte del sistema delle
imprese, proprio nel momento in cui esse ne avrebbero avuto la
necessità maggiore, deprimendosi ulteriormente il già critico
rapporto fra raccolta e impieghi di risparmio da parte del sistema
bancario: dal 34,5 al 33,6 nell'insieme, dal 18,7 al 16,5 se
riferito agli impieghi verso il settore delle imprese.
Il costo medio del denaro, più elevato in Valle di quasi due
punti rispetto alla media nazionale nel 1992 - il 17,4 contro il
15,8 - ha seguito il trend di riduzione dei tassi evidenziatosi a
livello nazionale con i Governi "Amato" e "Ciampi", mostrando
peraltro nel 1993 e nel 1994 un differenziale fra tassi attivi e
passivi medi praticati dal locale sistema bancario, superiore al
corrispondente dato nazionale: rispettivamente 5,9 in Valle contro
5,2 e 4,8 contro 4,3, beneficiando così il sistema creditizio in
Valle di un margine medio di intermediazione superiore a quello
nazionale.
Con la seconda metà del 1994, soprattutto nei settori
manifatturiero e del turismo, si intravedono i primi segnali di
superamento della fase recessiva; segnali che dovrebbero
concretamente manifestarsi compiutamente e più esaustivamente sin
dal 1995.
Le previsioni di scenario macroeconomico per il prossimo anno
lasciano supporre una dinamica del PIL di nuovo in crescita, dopo
due anni di segno negativo. Tale crescita, seppure inferiore
rispetto alla previsione nazionale, dovrebbe portare con sé un
miglioramento delle aspettative degli operatori economici, con
conseguente ripresa della dinamica degli investimenti privati ed
una positiva evoluzione delle entrate regionali, che arrestano la
caduta per tornare complessivamente a crescere ad un tasso
lievemente superiore all'inflazione, con un conseguente benefico
effetto sull'andamento degli investimenti anche pubblici.
Il mercato del lavoro dovrebbe trarre beneficio dal trend di
ripresa ipotizzato per il 1995, ripresa che consentirebbe il
mantenimento a livello stabile del tasso di occupazione.
Per quanto attiene al tasso di disoccupazione, si prevede un
rallentamento della sua dinamica di crescita, anche se per il 1995
si dovrebbe ancora mantenere sui livelli del 1994 in quanto sino
all'anno successivo (il 1996) l'aumento dell'offerta di lavoro
continuerebbe ad essere superiore alla quantità di nuovi posti
creati dal sistema.
Il bilancio per il triennio 1995-1997, che vado ad illustrare,
si mantiene come già richiamato in precedenza in linea con
l'impostazione e le scelte fatte lo scorso anno, anche se si
inserisce in una fase certamente più matura della legislatura e
tiene conto di aspettative e previsioni di scenario macroeconomico
che dal motivato pessimismo dello scorso anno, si riorientano verso
una moderata e prudente visione prospettica più favorevole.
Restano comunque fermi una serie di punti che voglio
richiamare.
In primo luogo, il rigore e il realismo nelle scelte, che si
sostanziano nel definire programmi centrati sulle concrete
possibilità di realizzarli, assumendo come punto di riferimento
economico-finanziario l'ammontare delle risorse proprie disponibili
e considerando il ruolo del cosiddetto mutuo a pareggio come
residuale e tendente ad una sua pressoché totale eliminazione con
l'esercizio 1997; nel definire programmi centrati sull'effettiva
capacità di realizzarli, tenendo conto di programmi arretrati da
portare a compimento e delle potenzialità concrete offerte dalle
risorse umane ed organizzative a disposizione; nel mantenere nello
strumento della programmazione delle risorse disponibili un
costante riferimento metodologico, attribuendo al bilancio
triennale quella funzione di documento-quadro, entro cui definire
scelte e piani di settore finanziariamente compatibili;
nell'attribuire, infine, alla fase del controllo della gestione
l'importanza dovuta per poter monitorare sia l'andamento dei
programmi decisi, sia l'evoluzione della spesa ad essi
riferibile.
Una seconda importante scelta è attinente alla estrema cura con
cui si è lavorato alla ricerca del massimo contenimento possibile
delle spese correnti a basso impatto sul tasso di sviluppo, per
dare più spazio possibile alle risorse destinate al completamento
di investimenti in corso e alla effettuazione di nuovi interventi
di carattere prioritario e strategico. Si richiama a questo
proposito quanto previsto in legge finanziaria all'articolo 23 e
richiamato già prima dal relatore, ove si introducono specifiche
norme in materia di gestione della spesa, necessarie ad un miglior
controllo e coordinamento degli interventi regionali, nonché per un
sempre più corretto ed efficace utilizzo delle risorse
finanziarie.
In terzo luogo, si procede nel processo di razionalizzazione del
patrimonio regionale, quello immobiliare, assai oneroso se non ben
utilizzato, attraverso la definizione delle destinazioni d'uso,
ovvero attraverso la scelta di dismissioni. Analogamente per il
patrimonio di partecipazioni finanziarie l'orientamento è quello di
andare, ove possibile e utile, verso la dismissione delle
partecipazioni non strategiche e verso la riduzione delle stesse
sino al livello in cui possano comunque consentire il
raggiungimento dei fini per i quali sono state acquisite. Tutto
ciò, oltre a limitare gli oneri di esercizio, consente di rendere
nuovamente disponibili per il bilancio regionale risorse
finanziarie altrimenti immobilizzate.
Inoltre, coerentemente con le premesse svolte, il bilancio
1995-1997, come del resto lo scorso, non prevede sacrifici e tagli
al sociale; anzi il peso relativo delle spese per sicurezza e
promozione sociale, sanità, assistenza, istruzione e cultura, sul
totale della spesa prevista passa dal 25,4 percento del 1993 al
28,9 previsto nel 1997, con un incremento percentuale di 3,5 punti
che rappresentano circa 60 miliardi, rapportati al totale 1997.
Pur con la limitata prospettiva del solo 1995, in quanto per gli
esercizi successivi si dovrà fare riferimento alla riforma in fase
di elaborazione, che potrà produrre modificazioni sia
nell'ammontare che nella composizione delle risorse, nessuna
riduzione è prevista globalmente per gli enti locali. L'insieme
delle risorse finanziarie ad essi destinate, pari a circa 280
miliardi a consuntivo nel 1993, ammonta per il 1995 a circa 264
miliardi, a cui sono da aggiungere oltre 40 miliardi raccolti
direttamente dai comuni attraverso la riscossione dell'ICI e circa
25 miliardi per opere ed investimenti attivati nel 1994 per il 1995
attraverso l'intervento regionale, per favorire l'accesso al
credito degli enti locali (legge n. 21). Il tutto considerando che
dallo Stato non sono più previsti trasferimenti alla Regione per
gli enti locali, mentre ancora nel 1993 dallo Stato sono affluiti
alle entrate della Regione circa 55 miliardi ad essi destinati.
Infine la individuazione di tre ambiti prioritari di intervento:
la riqualificazione del sistema economico, l'ammodernamento del
settore pubblico, la qualità della vita del cittadino.
Con riguardo al primo, questo bilancio e le azioni che ne
conseguiranno guarda alla politica economica e ai suoi strumenti
attuativi come a degli elementi centrali per una efficace azione di
governo. Inoltre viene data priorità ai progetti di rete:
trasporti, energia e telecomunicazioni, alla valorizzazione del
territorio come vera risorsa economica della Valle: recupero aree
attrezzate, turismo culturale naturalistico, il tutto prevedendo di
destinare delle risorse per l'attuazione di nuove modalità di
intervento finanziario, il cosiddetto "projet financing", in grado
di coniugare responsabilità e risorse pubbliche e private per la
realizzazione di iniziative di investimento.
Nel triennio in considerazione per la riqualificazione del
sistema economico è destinato circa il 22 percento delle risorse
complessivamente disponibili mediante interventi di natura
intersettoriale, pertanto a maggior effetto moltiplicativo;
interventi sulla struttura dell'offerta, sulla ricerca, lo
sviluppo, la qualità, la formazione delle risorse umane, l'energia;
interventi su infrastrutture e servizi: aree attrezzate, reti
tecnologiche e servizi alle imprese; interventi di supporto allo
sfruttamento di nuove opportunità di mercato: promozione fiera
export; interventi mirati di assistenza finanziaria al capitale di
rischio: mutui, leasing, factoring.
Relativamente all'ammodernamento del settore pubblico, si è già
fatta menzione alla riforma dell'Amministrazione regionale e degli
enti locali, che prevederà trasferimento di competenze e funzioni,
maggiore autonomia e responsabilità nelle scelte e nell'utilizzo
delle risorse, e la contestuale revisione delle norme
sull'Ordinamento finanziario di comuni e comunità montane. Non
dovrà peraltro essere trascurata l'attenzione a che anche le parti
di settore pubblico non di diretta competenza locale - ad esempio
ENEL, Telecom - seguano e si facciano carico di un effettivo
processo di ammodernamento delle strutture regionali, necessario al
miglioramento sia della qualità della vita del cittadino, sia delle
performances del sistema di imprese.
Per il funzionamento e l'ammodernamento del settore pubblico, il
bilancio destina quasi il 20 percento delle risorse
disponibili.
Infine, la qualità della vita del cittadino, per cui nel
triennio è previsto di destinare il 48 percento del totale delle
risorse, pari a quasi circa 2500 miliardi di lire.
Gli indirizzi di intervento vanno prevalentemente verso salute e
qualità dell'ambiente, servizi ospedalieri sul territorio, presidi
socio-assistenziali, interventi nel campo della gestione dei
rifiuti, degli scarichi e depuratori; iniziative per la riduzione
del traffico ed inquinamento; più in generale per la
riqualificazione del territorio.
Cultura, istruzione e formazione professionale, quindi diritto
allo studio, valorizzazione e fruizione dei beni culturali,
formazione di secondo e terzo livello.
Infine, diritto al lavoro ed efficienza dei servizi, attraverso
il piano di politica del lavoro una riqualificazione dell'offerta
di lavoro, l'adeguamento tecnologico ed organizzativo dei servizi
pubblici e privati.
Le disponibilità finanziarie regionali, al lordo dei mutui e al
netto delle contabilità speciali, si stabilizzano nel triennio
1995-1997 intorno ai 1700 miliardi di lire annui, a fronte di una
previsione triennale dello scorso anno che evidenziava invece una
lieve ma progressiva riduzione di risorse.
Come già richiamato in precedenza, la riformulazione delle
previsioni di entrata trova riscontro in un maggior livello di
entrate a titolo di compartecipazione sui tributi erariali, per
l'effetto del positivo impatto della ripresa economica sugli
imponibili fiscali e a seguito degli interventi attuati dalla
Regione in materia di politica economica; nell'avvenuto
riconoscimento, in sede di legge finanziaria dello Stato, della
piena disponibilità da parte della Regione dei contributi sanitari
versati sul territorio; nella sostanziale tenuta degli introiti
derivanti dalla Casa da gioco (più 7 percento), a cui peraltro non
sono da ricondurre oneri convenzionali di alcun genere, stimabili
per il 1995 con la vecchia convenzione vigente intorno ai 30
miliardi di lire; nell'aumento delle altre entrate connesse alla
politica di dismissioni adottata relativamente a beni immobili e
partecipazioni, nonché all'introito di dividendi azionari da
partecipazioni.
Pertanto, l'incremento di disponibilità finanziarie proprie
previste per il 1995, 1.537 miliardi, pari a 10 percento circa in
più rispetto alle previsioni per il 1994, consente di pareggiare le
spese programmate facendo ricorso a mutui e obbligazioni per 157
miliardi, pari a oltre il 30 percento in meno di quanto previsto lo
scorso anno per il 1994 e quasi il 40 percento di quanto previsto
l'anno precedente.
Tenendo conto del fatto che a seguito della "finanziaria" dello
scorso anno le disponibilità reali per il 1994 hanno subito un
taglio effettivo di circa 6 punti percentuali rispetto all'anno
precedente, i dati per il 1995 che evidenziano un incremento del
10, pari ad un 6,9 reale, mostrano un sostanziale recupero rispetto
al 1994 e una conseguente stabilizzazione delle risorse prevista
per gli anni successivi, resa possibile dall'avvenuta blindatura
dell'Ordinamento finanziario regionale, ottenuta con l'approvazione
della norma di attuazione nella primavera scorsa.
A tale proposito non va peraltro dimenticato che, a fronte della
certezza delle entrate, con la "finanziaria" dello scorso anno e la
conseguente norma di attuazione sono state assegnate alla Valle e
al bilancio regionale nuove competenze, comportanti oneri che
gravano sulla parte spesa del bilancio per oltre 60 miliardi di
lire.
In sintesi, la copertura delle spese previste per il 1995 è
garantita per oltre il 9 percento dai proventi della Casa da gioco,
per circa il 69 percento dal riparto fiscale, più precisamente per
il 42 dal riparto di imposte e tasse e per il 27 circa dal
trasferimento sostitutivo dell'IVA, per circa il 9 da contributi e
assegnazioni dello Stato, di cui il 7,6 percento relativi ai
contributi sanitari, per circa il 3 percento da altre entrate, per
circa il 10 percento da finanziamenti esterni.
I residui attivi previsti al gennaio 1995 sono allineati sui
valori accertati alla stessa data dell'anno precedente e
rappresentano, in rapporto al totale delle disponibilità
finanziarie, la ragguardevole percentuale del 55 percento. La parte
più consistente dei residui attivi, oltre l'84 percento, è relativa
a somme da riscuotere sui capitoli del titolo I "Tributi propri e
compartecipazioni", e del titolo VI "Contabilità speciale". Quanto
al titolo I, la quasi totalità dell'importo è relativa a quote dei
tributi erariali, devoluti alla Regione ai sensi della legge sul
riparto fiscale, per le quali non è tecnicamente possibile
procedere alla riscossione entro il 31 dicembre. Per quanto attiene
ai residui riconducibili alle contabilità speciali, la maggior
parte dei fondi si riferisce alle somme depositate sul conto
corrente intrattenuto presso la Tesoreria centrale dello Stato. I
residui restanti sono riferiti a fondi specifici assegnati dallo
Stato e a somme inerenti la normale gestione amministrativa del
bilancio, parte entrata.
Come evidenziato, il complesso delle risorse finanziarie
previste per il 1995 ammonta, al netto delle contabilità speciale,
a 1694 miliardi di lire. Va peraltro evidenziato come non tutto
l'ammontare di risorse disponibili è assoggettabile a scelte, in
quanto per buona parte di esse (e la tabella di pagina 30 lo
evidenzia) non è utilizzabile discrezionalmente. Infatti, circa 552
miliardi (quasi il 33 percento del totale) è destinato a spese di
funzionamento della Regione (40 percento), della scuola (27
percento), dell'USL (33 percento).
Circa 264 miliardi sono destinati a garantire adeguati livelli
di funzionamento degli enti locali ed i loro programmi di sviluppo
e di investimento.
Circa 50 miliardi sono destinati ai fondi di riserva e circa 43
miliardi coprono gli ammortamenti dei mutui. Ne discende che quasi
il 54 percento del bilancio regionale è destinato ad oneri non
immediatamente comprimibili, relativi al funzionamento di Regione,
scuole, sanità, enti locali, al servizio del debito e ai fondi di
riserva, al cui interno l'83 percento è riferibile a spese
correnti.
Resta circa il 46 percento del bilancio, destinato agli
interventi fondati su scelte discrezionali, quindi politiche, la
cosiddetta "area delle scelte", per un ammontare globale di circa
785 miliardi, di cui 90 percento circa in base a legislazione
vigente, la restante parte inclusa fra i fondi globali, e per altri
2/3 destinato a spese di investimento.
Per il 1995 va sottolineato come l'ammontare dei fondi globali
sia inferiore a quello previsto per il 1994, in relazione all'ampio
assorbimento, circa 105 miliardi, degli interventi previsti nei
fondi globali del 1994 ed oggi, a legislazione vigente, sui
capitoli specifici del bilancio di previsione triennale. Nel 1995 i
fondi della legislazione vigente ammontano a 1564 miliardi, contro
i 1396 dello scorso bilancio, con un incremento pari al 12
percento.
Le spese correnti, ammontanti a complessivi 986 miliardi,
rappresentano il 58,7 della spesa totale, in linea con il livello
evidenziato per il 1994. Va peraltro ancora sottolineato come oltre
la metà delle spese correnti siano da mettere in relazione a spese
per la copertura di oneri altrove ricondotti al bilancio
statale.
Al netto di tali oneri, di cui in nome dell'autonomia e
dell'autogoverno la Valle d'Aosta si è responsabilmente fatta
carico, l'incidenza delle spese correnti sul totale delle rimanenti
spese scende al 40 percento.
Esaminando il peso delle spese correnti per le diverse linee di
intervento, si evidenzia una quota significativamente elevata per
gli interventi connessi a sicurezza e promozione sociale, 86
percento, mentre per quelli relativi alla finanza locale, sviluppo
economico e assetto del territorio, gli indicatori percentuali si
assestano decisamente al di sotto del dato medio. Nell'ambito delle
spese correnti e di funzionamento, ritengo utile richiamare la
grande attenzione rivolta a tutti quegli interventi il cui costo,
con alcuni accorgimenti gestionali ed operativi: gare pubbliche,
programmazione delle iniziative, selezione delle priorità, è sceso
dai quasi 33 miliardi nel 1992 ai 18 previsti per il 1995.
Le spese per investimenti assommano complessivamente a 693
miliardi per il 1995, e a quasi 2000 miliardi nell'insieme del
triennio 1995-1997. Con riferimento al 1995, la ripartizione delle
spese di investimento per linee di intervento può così essere
sintetizzata: 183 miliardi, pari al 26 percento del totale,
destinati allo sviluppo del sistema economico, a cui sono da
aggiungere altri 30 miliardi, un ulteriore 4 percento, per
l'incremento delle dotazioni della "finanziaria" regionale, 15
miliardi per la sottoscrizione dell'aumento di capitale e 15 per il
fondo della gestione speciale; 205 miliardi, pari al 30 percento
circa del totale, sono destinati ad opere pubbliche nei diversi
settori e con le diverse modalità operative previste dalla
legislazione vigente, in particolare il 28 percento è relativo ad
opere di viabilità, acquedotti e fognature, il 20 percento a
strutture industriali, che quindi sono da riconnettere anch'esse
allo sviluppo economico, il 16 percento a strutture
socio-sanitarie, il 7 percento a strutture scolastiche, il 6
percento a strutture turistico-sportive, e il 23 percento alla
realizzazione di opere da parte della Regione o degli enti locali
interessati, a valere sul fondo per speciali programmi di
investimento, l'ex FRIO; 143 miliardi, pari a circa il 21 percento
del totale, sono indirizzati ad interventi per la valorizzazione e
la riqualificazione del territorio e dell'ambiente: difesa del
suolo, forestazione, parchi, riserve e beni ambientali; 20
miliardi, pari a circa il 3 percento del bilancio, destinati alla
formazione professionale, vero investimento strategico se condotto
con cura ed attenzione alle evoluzioni del mercato del lavoro sul
capitale umano di cui dispone questa comunità; 112 miliardi infine,
il restante 16 percento, per altri interventi fra cui quelli per la
finanza locale, gli oneri non ripartibili, il fondo di riserva per
i residui perenni.
Va ricordato ancora che sul bilancio relativo al 1995 gravano
gli oneri relativi al ripristino dei danni conseguenti
all'alluvione del settembre 1993, circa 30 miliardi sui diversi
capitoli, dopo che circa già 40 sono stati assorbiti dal bilancio
regionale nel corso del corrente esercizio.
Inoltre, alcune spese importanti connesse a scelte
programmatiche già assunte graveranno sul bilancio del 1995: 14
miliardi sono previsti per completare l'acquisizione del Presidio
ospedaliero di Viale Ginevra e dell'Ordine Mauriziano, 6 miliardi
per le ristrutturazioni urgenti dello stesso ospedale, 5 miliardi
per la realizzazione dell'impianto tecnologico di emergenza e
soccorso sanitario, circa 4 miliardi per il completamento e la
messa in funzione della nuova biblioteca regionale, 5 miliardi per
il completamento di nuove microcomunità, 40 miliardi in buona parte
destinati al completamento di stabilimenti industriali in corso di
realizzazione. Non sono invece previste sulla competenza del 1995
somme per l'acquisto di beni patrimoniali concernenti l'area
industriale Cogne di Aosta, in quanto le dotazioni finanziarie
impegnate nel corso degli scorsi esercizi sono ritenute sufficienti
a far fronte, non appena conclusa la fase pre-contrattuale, alle
prime tranches di pagamenti per aree e centrali idroelettriche,
mentre per le fasi successive il bilancio pluriennale prevede
l'impegno di 25 miliardi per consentire il completamento
dell'operazione.
Il dato globale sui residui passivi evidenzia una sostanziale
stabilità rispetto all'accertamento effettuato lo scorso anno, la
maggiore incidenza dei residui si riscontra nell'ambito della
finanza locale, 252 miliardi pari a quasi il 26 percento del
totale, e di essi oltre la metà, 136 miliardi, sono riferibili alla
gestione del FRIO.
Anche in relazione al settore II, lo sviluppo economico,
l'ammontare e l'incidenza dei residui passivi sono elevati, di essi
la metà è riferibile all'acquisto delle aree Cogne e alla
realizzazione di nuove strutture industriali, attualmente in corso;
32 miliardi, circa il 13 percento, sono riferiti alla realizzazione
di infrastrutture in agricoltura, per buona parte contributi nel
settore del miglioramento fondiario, e 38 miliardi, quasi il 16
percento, nel settore del turismo, principalmente le infrastrutture
sportive e gli impianti di risalita.
L'elevata percentuale dei residui passivi nel settore della
sicurezza sociale, 179 miliardi pari al 18 percento del totale, è
da mettere in relazione ai trasferimenti all'USL della quota del
Fondo sanitario nazionale, la cui natura e modalità presumibilmente
si modificheranno a partire dal prossimo esercizio in ragione delle
modifiche introdotte nella "finanziaria" per il 1995 dal Governo,
relativamente alla copertura della spesa sanitaria da parte della
Regione.
Le linee di tendenza della spesa prevista per il triennio
prossimo mostrano un andamento medio a legislazione vigente a
differenti velocità. Complessivamente i 5.096 miliardi circa
disponibili nel periodo si distribuiranno nel triennio ad un tasso
di crescita complessivo molto modesto, evidenziando una sostanziale
stazionarietà.
É prevista una crescita delle spese di funzionamento del 4,2
percento nel periodo, meno comunque dell'inflazione prevista, che
peraltro dovranno continuare ad essere oggetto di rigoroso
controllo, ricorrendo anche ove necessario a modifiche dell'assetto
normativo esistente. Oltre 3.300 miliardi saranno destinati ad
interventi a carattere specifico, con un andamento medio in lieve
crescita con particolare riferimento ai settori sicurezza e
promozione sociale. Riduzione drastica degli interventi detti di
carattere generale ed aumento degli oneri non ripartibili per via
del costo del servizio del debito, che deve essere preventivato a
fronte degli indicati mutui a pareggio per la copertura delle spese
di investimento.
Un cenno a parte va fatto per il dato triennale sulla finanza
locale, che evidenzia un 4,4 percento in meno nel 1997 rispetto
alla previsione per il 1995; il dato va interpretato esclusivamente
come indicativo dell'evoluzione degli importi a legislazione
vigente. Essendo, viceversa, prevista una riforma dell'Ordinamento
finanziario riguardante gli enti locali, questo dato andrà a
modificarsi in relazione agli esiti della riforma stessa, sia
nell'ammontare che nella composizione.
Per il triennio 1995-1997 i fondi globali disponibili ammontano
a 246 miliardi di lire, circa il 5 percento del totale delle
risorse, di cui 65, 85 e 96 rispettivamente negli anni
1995-1996-1997.
Le linee di intervento sono mirate e coerenti con l'impostazione
generale del bilancio, andando a prevedere iniziative che integrano
e/o completano l'azione amministrativa regolata dalla legislazione
vigente. I 2/3 circa delle risorse iscritte nel triennio a fondi
globali sono relative a spese di investimento e la loro
composizione percentuale per ambiti di intervento indica il 46
percento circa destinato ad azioni sul territorio, ambiente ed
ammodernamento delle infrastrutture di rete; il 35 percento ad
iniziative di sostegno allo sviluppo del sistema economico; l'11,5
percento ad interventi di carattere istituzionale, mentre la
restante parte per la promozione sociale, l'istruzione e la
cultura.
Passando in concreto agli interventi che il Governo regionale ha
ritenuto qualificanti, e pertanto ha voluto includere fra i fondi
globali di questo bilancio, vanno evidenziati.
In campo istituzionale, l'approvazione del nuovo Ordinamento
degli enti locali sul piano delle competenze, delle attribuzioni,
degli organi, della finanza e delle norme elettorali, in grado di
ridisegnare il sistema delle autonomie locali coerentemente con
quei principi di regione leggera e délocalisation in precedenza
richiamati; inoltre, è prevista la regionalizzazione dopo anni dei
servizi antincendio, anche in relazione a quanto disposto nella
norma di attuazione della primavera scorsa.
A sostegno dello sviluppo del sistema economico è prevista
l'attivazione, fin dal prossimo esercizio, di progetti di
ingegneria finanziaria, capaci di attivare virtuose spirali fra
risparmio e investimenti, al fine di valorizzare e massimizzare
l'impiego del risparmio locale in iniziative economiche di
interesse dell'intera comunità; inoltre, in linea con
quell'attenzione rivolta agli interventi multisettoriali ad elevato
effetto moltiplicativo sull'economia locale, proseguiranno gli
investimenti per la ristrutturazione delle grandi aree produttive
della Regione, Autoporto e Cogne, che supportati anche da mezzi
finanziari di provenienza comunitaria rappresentano l'investimento
strategico per il futuro produttivo ed occupazionale della Valle.
Inoltre, dal punto di vista più strettamente settoriale, sono
previsti interventi mirati alla incentivazione della qualità nel
settore agricolo, al sostegno dell'agriturismo, alla promozione di
forme di turismo innovativo, culturale e naturalistico, alla
riqualificazione in attuazione del piano di settore elaborato ed
approvato nel corso del 1994 del locale comparto edile, allo
sviluppo di un vero settore produttivo della ingegneria
idroelettrica.
Per l'ammodernamento infrastrutturale della Valle si punta, in
primo luogo, sullo sviluppo di un avanzato sistema di servizi
telematici, a supporto dell'insieme dei settori produttivi oggi e
domani operanti nella nostra regione e in grado di mettere a
profitto del settore pubblico e di quello privato l'ingente
patrimonio di risorse finanziarie impiegate nella realizzazione
della dorsale cablata della Valle d'Aosta. Inoltre, sul piano dei
trasporti vanno tra gli altri indicati il progetto di sistema
ferroviario urbano di Aosta e il sistema di trasporto concepito per
decongestionare il Breuil che, seppure abbisognevoli di ulteriori,
seri approfondimenti in sede tecnico-economica, potrebbero
costituire importanti iniziative attuabili anche mediante quelle
forme tecniche di projet financing, che è sempre più opportuno
attivare per simili operazioni, anche a riprova e garanzia della
economicità e del ritorno atteso delle stesse.
Per la valorizzazione del territorio e dell'ambiente è previsto
l'avvio di una serie di importanti iniziative in campo
impiantistico e infrastrutturale: riciclaggio degli inerti,
inceneritore, discarica di tipo 2b, in una fase storica in cui su
tali problematiche sarà indispensabile una seria, approfondita e
responsabile riflessione di tutta la comunità valdostana.
Inoltre è prevista la predisposizione di una nuova legislazione
forestale, la creazione di un fondo di rotazione per il recupero
dei fabbricati rurali, l'acquisizione e il recupero del villaggio
minerario di Cogne, la valorizzazione dei complessi termali,
l'attuazione del progetto "Valle d'Aosta pulita", di cui è già in
corso di elaborazione una bozza di intervento legislativo. Infine,
fra i fondi globali, gli interventi per la comunità e il cittadino,
che si aggiungono alle risorse già destinate nella parte di
bilancio a legislazione vigente, oltre 1440 miliardi di lire nel
triennio.
Mi riferisco all'istituzione di sedi museali ed espositive
regionali e di altri enti pubblici e privati, che consentano in un
organico disegno programmatico di politica museale di dotare la
Valle d'Aosta a livello regionale e locale di un'offerta in materia
degna del suo ruolo, della sua storia e delle sue tradizioni
culturali. In questo senso è da ritenersi anche l'intervento
previsto per la tutela e la conservazione degli archivi di
interesse storico, altro patrimonio rilevantissimo di cui la
comunità deve, direttamente o indirettamente, poter fruire.
Sono inoltre previsti ulteriori interventi per dare concreto
sostegno a quel diritto allo studio che, soprattutto per piccole
comunità come quella valdostana, costituisce il presupposto
necessario e l'investimento di lungo periodo realmente strategico,
per garantire uno sviluppo economico e culturale controllato e
controllabile.
Infine, è previsto di dare attuazione alla ristrutturazione
dell'ex Cinema Splendor, in linea con quelle scelte di utilizzo del
patrimonio immobiliare regionale disponibile e per dare una prima,
concreta risposta a quel bisogno di spazi che indubbiamente la
città di Aosta ha, da destinare alla produzione, alla diffusione e
alla fruizione della cultura.
"La vraie liberté est là où tout le monde est à sa place, où
tout le monde respecte la loi, laquelle est tout au-dessus de tout
le monde. Dans une Vallée d'Aoste libérée et réorganisée, la plus
large parte devra être donnée à l'individu et à l'individu libre.
Cela n'empêchera pas que l'individu vraiment libre sera celui qui
respectera le plus strictement la loi, laquelle loi pourra être
strictement appliquée seulement dans le cas où elle sera simple,
claire, accessible comme intelligibilité à tout le monde. D'autre
part, dans une organisation logique de la société, il ne faut pas
faire de sauts. De l'individu à la société on doit passer par
degrés, afin que les rouages sociaux soient les plus simples,
qu'ils soient les plus proches qu'il est possible de l'individu,
auquel ils doivent servir. C'est pour cela que nous sommes
fédéralistes, mais fédéralistes non pas seulement dans
l'organisation politique de l'Etat, mais aussi dans son
organisation administrative."
MM. les conseillers, qu'il me soit permis en conclusion
d'énoncer encore quelques réflexions en m'inspirant de ce passage
d'Emile Chanoux, probablement écrit en 1943 et tiré de son essai
d'organisation administrative de notre Pays. Ces quelques lignes
contiennent, à mon avis, certains éléments fondamentaux, sur
lesquels la Communauté valdôtaine a pu et peut asseoir son avenir.
Avec une grande lucidité Emile Chanoux voit dans une existence
d'homme libre, respectueux des règles, des règles claires et
accessibles, les plus proches de l'homme, la clef de voûte d'un
système d'autonomie, d'un système réellement fédéraliste.
Chanoux, interprète original des exigences de sa communauté,
jamais tributaire des modèles extérieurs, sans doute à la mode, a
écrit cela voilà plus de 50 ans, à un moment historique où des
concepts comme le fédéralisme et la subsidiarité ne suscitaient pas
l'intérêt qu'ils suscitent aujourd'hui.
Bien qu'avec tous les "distinguo" qui s'imposent, la proposition
de budget que ce Conseil est appelé à voter s'inscrit dans
l'optique d'une valorisation de l'homme et de sa communauté,
préfigure une action de simplification progressive des règles et
des procédures, afin de rendre plus accessible à l'individu libre
la chose publique et les services y afférents, voit dans la
gradation la modalité qu'il est préférable de suivre pour appliquer
les lignes de réforme souhaitées, conçoit un système local au sein
duquel une région plus légère et une processus de relocalisation
sur le territoire des fonctions, compétences, activités et services
faciliterait les engrenages de la société et renforcerait de plus
en plus les autonomies des différents sujets.
Voilà à mon avis notre enjeu actuel, qui devra à moyen terme
mobiliser toutes nos énergies et nos capacités; les ressources
financières sont suffisantes et compatibles avec cet objectif, à
condition bien sûr qu'elles restent orientées dans la direction
souhaitée. Système d'autonomie, initiative proportionnelle à la
capacité de notre communauté de les gouverner, ouverture de la
Vallée vers l'extérieur, vers un pays qui devrait tirer ces
réflexions du modèle des autonomies spéciales et vers une Europe
qui, en réduisant le rôle des états-nations pour étendre la sphère
d'action de la communauté et des communautés, confèrent
potentiellement à la petite Région qui est la Vallée d'Aoste la
possibilité d'avoir une place parmi les Euro-régions.
Ce document de programmation financier, lié et cohérent avec le
projet politique à moyen terme que la majorité du Conseil s'est
fixé, peut être considéré comme un moyen important pour donner
effectivement cours à ce projet pour la Vallée d'Aoste et pour ces
habitants, un moyen susceptible de permettre à cette communauté de
considérer l'avenir en toute confiance.
Presidente Come d'intesa, terminano i lavori del Consiglio;
voglio però informare i Capigruppo che ho fatto un tentativo per
verificare se c'era la possibilità di spostare il Consiglio
comunale domani sera, al fine di permettere ai colleghi Capigruppo
che erano stati invitati di poter partecipare alla riunione del
Consiglio. Mi è stato detto che ormai le convocazioni erano state
fatte per domani mattina, che non è possibile, per cui riconfermo
la convocazione del Consiglio per domani mattina.
Mi dispiace di non poter accedere alla richiesta di rinviare il
Consiglio domani mattina... i lavori riprendono alle 9,15;
evidentemente ci potrebbe essere anche una riunione successivamente
fra i Capigruppo del Consiglio comunale e i Capigruppo del
Consiglio regionale.
Ha chiesto la parola il Consigliere Marguerettaz.
Marguerettaz (PpVA) Per annunciare che il sottoscritto, siccome
ci tiene particolarmente a partecipare al dibattito del Consiglio
comunale di Aosta, parteciperà, e al tempo stesso per chiedere di
essere giustificato, così come di giustificare tutti quei
consiglieri che invece riterranno più opportuno partecipare ai
lavori del Consiglio di Aosta. Grazie.
Presidente La seduta è tolta.
