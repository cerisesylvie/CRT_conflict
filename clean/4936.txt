Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 657 del 30 novembre 1982 - Resoconto
OGGETTO N. 657/VII - PROSECUZIONE DELLA DISCUSSIONE GENERALE
SUI DISEGNI DI LEGGE N. 446 E N. 447 CONCERNENTI IL BILANCIO DI
PREVISIONE DELLA REGIONE.
PRESIDENTE
: Il Consiglio affronta la discussione abbinata
sui disegni di legge n. 446 e n. 447. Pregherei i Consiglieri che
volessero prendere la parola, di tenere conto della necessità di
organizzare i nostri lavori e quindi di iscriversi a parlare.
Ha chiesto di parlare il Consigliere De Grandis, ne ha
facoltà.
DE GRANDIS (P.R.I.)
- L'Assessore Chabod, come sempre
bonario e pacioccone, non ha voluto con la sua relazione impartirci
una lezione di politica economica, ma ha voluto invece
tranquillizzarci facendoci credere che grazie al suo buon senso lui
può tranquillamente ignorare le leggi di mercato, anche se sembra
aver certamente compreso che noi in un'economia di mercato siamo
costretti ad operare, ci piaccia o no. Io tra l'altro sono
dell'opinione che le leggi di mercato non siano né bonarie né
pacioccone e che soprattutto non c'è barba di buon senso che le
possa ignorare.
L'Assessore dal canto suo nella relazione rammenta una
formuletta che recita: spendere il meno possibile per spese
improduttive e destinare il risparmio conseguito a sostegno di una
politica di investimenti. E su questo sono pienamente d'accordo,
non c'è ombra di dubbio. Ma questo non è buon senso, questa è una
legge fondamentale dell'economia di mercato ed al tempo stesso così
semplice che la conosce sia il più piccolo artigiano che l'Avvocato
Agnelli.
L'Assessore vuole dimostrare che la Giunta ha tenuto nella
dovuta considerazione questa norma fondamentale, destinando circa
il 55% delle entrate alle spese di investimento: ma dove sta
scritto che tutte le spese di investimento sono produttive? Credo
che, sia le spese correnti che le spese di investimento, debbano a
loro volta essere riclassificate in spese produttive ed in spese
improduttive.
D'altra parte proprio nell'ultimo Consiglio abbiamo rifinanziato
una leggina regionale per il 1982, quella sul verde agricolo,
attraverso la quale riusciamo ad erogare dei contributi annui ai
coltivatori diretti, che nel limite minimo sono di £. 2.000 annue.
Sarei proprio curioso di sapere come farà l'Assessore Chabod a
dimostrarmi, con il suo buon senso, che questa è una spesa di
investimento produttivo, visto che questo tipo di
spesa
rientra in quel 55% di spese di investimenti.
E' opinabile anche il paragone che si è fatto con gli altri Enti
pubblici; l'Assessore dice: Magari tutti gli Enti pubblici fossero
capaci nei loro bilanci di
previsione di destinare il 55%
delle entrate agli investimenti!
Però l'Assessore Chabod ci ha anche ricordato che la Regione
Valle d'Aosta è l'unica delle Regioni italiane ad avere ottenuto la
legge per il nuovo ordinamento finanziario.
Allora questo vuol dire che siamo in una condizione di vantaggio
rispetto agli altri Enti pubblici, perlomeno regionali, e vuol dire
anche che, se facciamo un rapido controllo, possiamo rivelare che
senza l'approvazione della legge 690 sul nuovo riparto fiscale, le
entrate della Regione non coprirebbero nemmeno le spese
correnti!
In sede di discussione generale dei bilanci di previsione degli
anni scorsi, avevo rilevato con soddisfazione gli elementi di
novità che costituivano la premessa per una utilizzazione più
efficace dello strumento di bilancio, sia in sede di programmazione
regionale sia in sede di informazione pubblica dell'attività che
svolge la Giunta; avevo sottolineato questi apprezzamenti, anche
perché questa metodologia era a mio avviso del tutto nuova ed era
caratterizzata sia dall'introduzione del bilancio pluriennale, sia
dalla nuova concezione della struttura delle previsioni di spesa
nel bilancio annuale.
Questa innovazione aveva il grande merito di sostituire alle
vecchie rappresentazioni funzionali economiche una logica
di
collegamenti degli obiettivi particolari, in un contesto
programmatorio a più ampio respiro. In altri termini, si voleva che
la qualificazione della spesa rispettasse il coordinamento delle
attività poste in essere sul territorio dai diversi livelli di
piano e di governo, ottenendo una utilizzazione più efficiente
delle risorse disponibili.
Questo nella logica per cui determinati interventi, se attuati
congiuntamente, possono portare a risultati certamente superiori a
quelli conseguibili dalla somma di singole azioni disorganiche;
come abbiamo avuto modo di verificare in molte occasioni, queste
sono talvolta contrastanti fra di loro, provocano duplicazioni e
sprechi e quindi vanno ad alimentare quella spesa improduttiva che,
a parole almeno, si dice di voler combattere.
Questa metodologia, da quello che avevamo potuto rilevare dai
bilanci degli anni scorsi, era stata correttamente applicata sul
piano formale. Mi sembra di ricordare che avevo espresso anche
degli apprezzamenti particolari nei confronti degli operatori
dell'Assessorato che avevano proceduto a queste nuove
strutturazioni. Avevo anche sottolineato che sul piano sostanziale
erano ancora da rilevare alcuni intralci, alcune vischiosità dovute
al fatto che non c'era una perfetta corrispondenza dei settori di
intervento con le competenze dei singoli Assessorati.
Influiva anche in maniera negativa il fatto che la disponibilità
economica in quegli anni era particolarmente scarsa, perché ancora
il riparto fiscale non era stato approvato.
A onor del vero, bisogna anche ricordare che in occasione della
discussione del bilancio di previsione per il 1982 avevamo rilevato
che il positivo processo sopra descritto aveva segnato una battuta
di arresto ed aveva fatto più di uno scivolone nella vecchia logica
di struttura disorganica e frammentaria. Ma quelli erano fatti
abbastanza marginali. Tuttavia l'allora Assessore Ramera non
respinse queste critiche, ma chiese ed ottenne comprensione,
ricordando che la legge 690 sul nuovo ordinamento era stata
approvata da troppo breve tempo perché si potesse procedere ad una
formulazione del bilancio soddisfacente in rapporto alle nuove
disponibilità.
In questo modo era stata giustificata e anche compresa,
perlomeno da parte mia, una certa limitazione di quello che era il
contenuto politico programmatico del bilancio. L'Assessore si era
anche formalmente impegnato in quest'aula ad eliminare queste
carenze proprio con la presentazione del bilancio di previsione per
l'anno 1983, quello che oggi stiamo esaminando.
Come tutti sappiamo l'Assessore Ramera si è dimesso lo scorso
mese di luglio per assumere la Presidenza della FINAOSTA e
l'Assessorato è stato affidato ad interim all'Assessore Chabod, dal
quale, essendo questi un collega di partito di Ramera, era naturale
secondo me aspettarsi il rispetto e la realizzazione degli impegni
assunti in precedenza dal suo collega. Invece questo non si è per
nulla verificato.
Allora ritengo legittimo ed ancor più doveroso da parte mia
chiedere all'Assessore Chabod che ci esponga le ragioni politiche
che lo hanno indotto a disattendere in modo così totale e clamoroso
gli impegni assunti in questo Consiglio dal suo collega Ramera.
E' pur vero che nella relazione politica che ci ha fatto
stamane, l'Assessore Chabod dice che "certamente l'impostazione
programmatica sarà criticata; qualcuno dirà infatti che in questo
bilancio non si avverte nessun indirizzo programmatico". E su
questo non sono d'accordo. "Le scelte che si evidenziano nel
bilancio, naturalmente disarticolate nei vari settori di
intervento, sono frutto di una impostazione iniziale precisa che la
Giunta sottopone in questo momento all'esame del Consiglio
regionale".
Però non ho sentito quale è stata la scelta precisa della Giunta
e quindi non ho capito qual è stato il concetto informatore di
tutta la politica di bilancio; sarò quindi grato all'Assessore
Chabod se vorrà darmene notizia, perché evidentemente dalla
documentazione di cui sono in possesso non l'ho rilevato.
Mai negli anni precedenti avevo letto con tanta facilità il
bilancio di previsione come mi è accaduto invece quest'anno, e non
perché il bilancio sia stato scritto meglio, ma al contrario
perché, sotto il profilo contabile, è una stanca ripetizione di
quello degli anni precedenti e sotto il profilo politico, a mio
avviso, è vuoto.
La logica che ha preceduto la formazione del bilancio è quella
elettorale. Abbiamo visto rimpinguare, talvolta anche in maniera
massiccia, i capitoli di spesa che meglio si prestano
all'erogazione di contributi discrezionali. Il che significa che
l'obiettivo elezioni ha pesantemente condizionato tutte le scelte
di politica economica. Il risultato è quello di un'abnorme
dispersione delle risorse pubbliche, con la contestuale rinuncia a
qualsiasi scelta capace di lasciare un segno tangibile di un'azione
efficace svolta dall'esecutivo nell'arco di un'intera
legislatura.
Una conferma indiretta ma significativa del condizionamento
provocato dalle prossime elezioni viene anche da un altro fatto.
Nel mese di maggio del 1981 - il Consiglio ricorderà - avevamo
votato all'unanimità una mozione che impegnava la Giunta a
procedere alla revisione delle leggi regionali di spesa dell'ultimo
decennio.
La prima fase del lavoro veniva realizzata presso l'Assessorato
alle Finanze che procedeva poi a trasmettere gli elaborati ai
singoli Assessorati competenti per materia.
Il materiale è stato trasmesso il 6 gennaio 1982 all'Assessorato
ai Lavori Pubblici, il 14 gennaio 1982 all'Assessorato Agricoltura
e Foreste, il 2 febbraio 1982 all'Assessorato alla Sanità ed
Assistenza Sociale, il 7 maggio agli Assessorati al Turismo,
Urbanistica e Beni Culturali, Pubblica Istruzione, Industria,
Commercio, Artigianato e Trasporti.
Nessun Assessorato fino ad oggi ha risposto, a quanto mi
risulta.
Voglio ricordare un altro particolare: in una seduta della
Commissione Affari Generali del 19 marzo 1982 l'Assessore ai Lavori
Pubblici Borbey, da me sollecitato, mi aveva assicurato che avrebbe
restituito tutto il materiale relativo alla revisione delle leggi
di spesa entro 15 giorni. Questo lo diceva il giorno 19 marzo,
siamo al 30 novembre e la promessa non è stata mantenuta.
Nella stessa seduta era presente un funzionario dell'Assessorato
Agricoltura e Foreste, il quale assicurò che per quanto riguardava
il suo Assessorato quel lavoro sarebbe stato consegnato, completo,
entro la fine del mese di aprile 1982 - e posso anche farvi il nome
del funzionario che mi ha fatto questa dichiarazione. Se tutto
questo fa parte di un unico disegno, è fin troppo facile prevedere
che tutto quanto è stato iscritto nei capitoli di bilancio verrà
impegnato prima della tornata elettorale, mentre la spesa subirà
quasi il solo condizionamento della disponibilità di cassa.
Se questo avverrà, e credo di essere un facile profeta in questo
caso, che cosa resterà per la seconda metà dell'anno alla prossima
Giunta regionale? I 115 miliardi delle poste messe nei fondi
globali? Oppure anche queste, attraverso leggi approvate dal
Consiglio, verranno diminuite per alimentare un'attività che
potrebbe essere ancora una volta condizionata dalla tornata
elettorale?
Vorrei ancora dire qualcosa per quanto riguarda il bilancio
pluriennale, perché forse è il documento che più mi ha lasciato la
bocca amara. La relazione che l'accompagna è una triste ripetizione
di quella dell'anno precedente; vi sono state cambiate solo le
cifre, con un ulteriore difetto a mio avviso, perché mentre per le
precedenti potevano essere giustificate dalla fase sperimentale del
bilancio pluriennale, questa che ci viene presentata oggi - essendo
il bilancio pluriennale entrato nella pratica contabile - mette in
evidenza che nulla è stato fatto per poter giungere alla
comprensibilità, alla completezza, alla ricchezza di dati, non solo
contabili, ma anche fisici, di tempo-spazio-produzione, che un
bilancio pluriennale in pieno regime richiede e che lo giustifica.
Così com'è, non trova nessuna giustificazione.
Se questo bilancio mette in evidenza la mancanza di una
programmazione regionale - e questo lo sapevamo - ce ne dà soltanto
una conferma, ma credo che metta anche in evidenza, e questa è
forse la cosa più grave, una completa mancanza di dimestichezza con
quel metodo della programmazione sia finanziaria che economica che
dovrebbe essere alla base di una corretta gestione della cosa
pubblica, di un bilancio regionale di queste dimensioni.
Concludo qui questa prima parte di intervento nell'ambito della
discussione generale, sperando che l'Assessore vorrà fornirmi
qualche chiarimento e addolcirmi un po' la bocca che in questo
momento ho particolarmente amara.
PRESIDENTE
: E' iscritto a parlare il Consigliere Mafrica,
ne ha facoltà.
MAFRICA - (P.C.I.):
Credo innanzitutto che valga la pena
ripetere, anche se brevemente, le ragioni per cui questa mattina
abbiamo sollevato delle obiezioni all'iscrizione d'urgenza del
bilancio in questa seduta.
Dalla spiegazione che è stata fornita nei resoconti della radio
sembrava quasi che i comunisti volessero mezza giornata di rinvio
perché avevano bisogno di esaminare il bilancio non avendolo ancora
fatto per mancanza di tempo. Questo è falso: noi non abbiamo mai
parlato di mezza giornata di rinvio, il bilancio lo abbiamo
esaminato per come doveva essere visto a nostro giudizio. Sembrava
che il Presidente della Giunta volesse iscrivere d'urgenza
l'oggetto e che venissero sollevati argomenti di tipo procedurale;
abbiamo detto chiaramente che per noi era un problema politico - lo
ripetiamo - e non una questione procedurale.
Quindi credo di dover nuovamente ribadire i concetti: non era il
Presidente della Giunta a volere il voto stamani ed i comunisti ad
opporsi; era esattamente il contrario, il Presidente della Giunta
non voleva che si votasse sull'iscrizione d'urgenza perché
riteneva, con la sua lettera di convocazione del Consiglio, di
avere automaticamente iscritto il tutto, essendoci il parere della
Commissione.
Noi volevamo la discussione sulla votazione d'urgenza perché
ritenevamo in primo luogo che non ci fosse l'urgenza richiesta in
quanto si tratta di un'urgenza formale; il comportamento della
Giunta - lo abbiamo detto e lo ripetiamo - è rinunciatario rispetto
ai comportamenti del Governo centrale. Si fa finta, con la fretta,
di voler respingere le manovre del Governo, ma in realtà si è
succubi delle sue possibili iniziative. E' un problema questo non
soltanto della Giunta, ma anche delle forze di maggioranza e credo
che in qualche misura riguardi i parlamentari valdostani, i quali
continuano da anni a sostenere tutti i Governi e probabilmente
sosterranno anche l'ormai costituendo Governo Fanfani.
Mi chiedo, nel caso questo Governo si proponesse di ridurre da 9
a 7/10 le quote di riparto della Valle d'Aosta, se lo voteranno
anche stavolta. E' da tenere presente che la Giunta non ha mai
preso ufficialmente posizione nei confronti di questa possibilità
di emendamenti alla legge finanziaria, come invece ha fatto il
nostro partito.
In secondo luogo chiedevamo che il Consiglio venisse rinviato
non di ventiquattro ore o di mezza giornata, ma alla data stabilita
durante la conferenza dei Capigruppo, perché volevamo verificare
quale coerenza ci fosse tra le decisioni prese in quell'occasione
ed il comportamento in Consiglio.
In quella riunione c'era stato una specie di "Giuramento di
Pontida" contro i soprusi della Giunta: si era detto,
all'unanimità, basta esaminare le leggi iscritte con urgenza; se
non vedremo dal punto di vista formale gli emendamenti scritti,
faremo il Consiglio il 9, 10 e 11 dicembre.
Riteniamo con questa denuncia di ribadire il nostro dissenso
rispetto al comportamento del Presidente della Giunta che
definiremo prevaricatore e crediamo che questa prevaricazione sia
stata subita non tanto da noi, forza di opposizione - perché la
maggioranza è di 26 e fino a prova contraria i 24 voti li dovrebbe
avere sempre - quanto da quei Capigruppo che nella conferenza, che
non si sa più che valore abbia per il futuro visto che poi le
decisioni che qui vengono prese non sono mantenute, avevano
stabilito alcune cose e stamani invece hanno votato in senso
contrario.
Perché il Presidente della Giunta stamattina oltre alla
richiesta d'urgenza non voleva neppure che si votasse? Può darsi
che fosse per i suoi orientamenti di tipo giuridico, ma è anche
probabile che temesse per la tenuta, almeno su questo piccolo
argomento, della sua maggioranza.
Purtroppo i Capigruppo, presi nel dilemma di dimostrare coerenza
rispetto ad impegni assunti in precedenza e di dovere in qualche
modo dissociarsi da una richiesta del Presidente della Giunta,
hanno scelto di rispettare i propri doveri di maggioranza.
A titolo personale, devo dire che mi dispiace - anche se dal
punto di vista politico lo comprendo - perché di fatto si
costringono delle persone serie a rimangiarsi la parola data.
Dal punto di vista politico invece credo che sia comunque
significativo perché dimostra che in questa Giunta c'è un solo uomo
che conta ed è il Presidente della Giunta, Andrione.
I Capigruppo della maggioranza, all'unanimità, possono anche
stabilire qualcosa, però quando il Presidente della Giunta chiama
al voto, si vota senza discussioni.
Il discorso politico ci fa anche dare un primo parziale giudizio
negativo su quell'operazione politica che in questi giorni ha avuto
molto spazio da parte degli organi di informazione, cioè la
decisione dei Democratici Popolari e dell'Union Valdôtaine
Progressiste di costituire per le elezioni uno schieramento
comune.
Senza voler fare nessuna polemica, devo però constatare che
mentre gli amici progressisti e democratici popolari dimostrano
capacità, impegno e coraggio nelle Commissioni, dove in non pochi
casi le proposte della Giunta vengono rifatte da cima a fondo, non
altrettanto coraggio nè iniziativa viene dimostrata nell'ambito del
Consiglio regionale. Anzi, il Consigliere De Grandis più o meno
esplicitamente ha ammesso prima che non era il P.C.I. che aveva
bisogno di esaminare il bilancio, perché crediamo di averlo
esaminato tanto che ormai ci esce dagli occhi; probabilmente erano
le forze di maggioranza che avrebbero avuto bisogno di discuterlo
con la Giunta, ed anche dai pochi segni venuti dalla Commissione
Affari Generali si capiva che quel bilancio dovevano averlo visto
solo in quell'occasione.
Io sostengo, ma posso sbagliarmi, allora mi si dirà il
contrario, che questo bilancio è stato fatto principalmente dai
tecnici, dall'Assessorato con pesanti condizionamenti di carattere
politico e che le forze di maggioranza non l'hanno discusso.
Dal punto di vista politico, questo spazio lasciato al
Presidente della Giunta ed all'Union Valdôtaine da parte delle
forze di maggioranza rappresenta purtroppo un fatto negativo nei
confronti di prospettive che sarebbe opportuno si aprissero in
questa Regione. Si ha l'impressione che ci sia una contestazione da
parte di alcune forze di quella che viene chiamato "l'asse Union
Valdôtaine-Democrazia Cristiana", ma lo è principalmente da un
punto di vista formale, non sostanziale.
Crediamo invece che proprio questo bilancio dimostri come
un'alternativa di tipo autonomista e progressista a questo modo di
condurre le cose sarebbe necessaria.
Noi per questa alternativa vogliamo lavorare e anche quella
piccola battaglia di stamani, che non era procedurale, ma politica,
aveva l'intento di dimostrare che non siamo disposti a subire
quelli che riteniamo soprusi, sia per noi che per processi più
complessivi rispetto alle altre forze politiche.
Per passare all'esame del bilancio, c'è da osservare, come hanno
già detto alcuni, che per la prima volta il bilancio per l'anno
successivo viene presentato nell'anno precedente, senza dover
ricorrere all'esercizio provvisorio.
Questo avviene proprio quando ancora non è stato incaricato dal
Presidente della Giunta un nuovo Assessore alle Finanze. Cosa se ne
può dedurre?
Voglio dire, una volta per tutte, che questo dimostra che i
tecnici dell'Assessorato alle Finanze sanno il fatto loro e che
quando ci sono dei ritardi o delle cose che possono essere
criticate da questo punto di vista, sono rei di responsabilità
politica.
A nostro giudizio, in questo bilancio, che dal punto di vista
tecnico è fatto come doveva essere fatto, è completamente assente
un indirizzo politico generale.
E' un bilancio che si presenta come un grigio documento di spesa
con contorni chiaramente elettorali. Una volta rimpinguati i pochi
capitoli che interessavano ogni Assessore, si è dato il compito di
far quadrare i conti al Ragioniere Capo, senza dargli troppe
indicazioni di carattere politico.
Ne è venuto fuori un documento che, dal punto di vista politico,
non sceglie e non propone. Anche dopo averlo sfogliato con
attenzione non si riesce a trovare nel bilancio una sola proposta
nuova, anche se per spese modeste.
Tutti i finanziamenti previsti fanno riferimento o a leggi già
approvate o a interventi che erano già stati previsti nel bilancio
per il 1982. Ci si poteva aspettare invece che in vista delle
elezioni, anche magari per ragioni di tipo propagandistico, la
Giunta lanciasse qualche idea nuova, accendesse qualche fuoco di
artificio. Non ci sembra che sia avvenuto così.
D'altra parte questo è ammesso candidamente nella relazione alla
legge finanziaria, anche per i fondi globali, cioè quei fondi che
si riferiscono ad interventi da concretizzare con nuove leggi e che
quindi sono più liberi, si afferma che la previsione è stata
limitata a quegli interventi per i quali la volontà di legiferare
già arriva concretizzata in specifiche formulazioni o
richieste.
Questa frase, tradotta in una forma meno paludata, significa che
senza sforzarsi troppo le meningi, si sono riciclate le idee che
già in precedenza erano venute fuori.
Si legge ancora nella relazione alla legge finanziaria che
"d'altra parte per fare proposte di un certo peso bisogna avere
degli indirizzi precisi, bisogna disporre di un piano di sviluppo
che deve essere certamente il cardine di una politica di
interventi".
Si tratta di un'affermazione che è da sottoscrivere, sennonché
la frase che ho riferito continua poi con una involontaria ironia
in questo modo: "ma un tale documento dev'essere predisposto per un
periodo ben più ampio di quello a disposizione della vigente
legislatura".
Allora chiedo alla Giunta se a solo sei mesi dalle elezioni si
accorge che è indispensabile un piano di sviluppo.
Sempre nella relazione, è presente il concetto che questo
bilancio non fa riferimento ad alcun intervento di carattere
programmatorio. Si cerca di giustificare questo fatto con il poco
tempo a disposizione rispetto alle elezioni. Secondo me è un modo
ipocrita per dire che non si vogliono impegnare gli Amministratori
che verranno dopo le elezioni. Ho detto ipocrita perché forse gli
Amministratori in carica non solo sperano di essere qui dopo il
mese di giugno, ma - come aveva dichiarato una volta il Presidente
della Giunta al "Travail" - sperano di rimanere, se possibile, fino
al 2003 o qualcosa del genere.
In questa relazione si scrive che è inutile predisporre un piano
ben programmato, quando la sua realizzazione viene ad essere
mortificata dal mancato trasferimento dei fondi necessari da parte
dello Stato.
Chiedo cosa si è concretamente fatto per ottenere dal Governo,
non dallo Stato, quanto spettava alla Regione. La decisione di non
dare i fondi a questa Regione è stata presa dal Ministro del
Tesoro; l'avrebbe decisa lo Stato se una qualche legge avesse
stabilito qualcosa del genere.
Il Ministro del Tesoro nelle sue funzioni la presenta anche allo
Stato, però la presenta rispetto alle forze politiche e
principalmente al Governo che è un'entità variabile.
Rifaccio la domanda: perché invece di ricorrere alle banche, ad
un'anticipazione di cassa di 120 miliardi con lo spreco di miliardi
in interessi, non si è tentata un'azione politica nei confronti del
Governo, delle forze di maggioranza di tutto il Consiglio? Allora
la giustificazione che non si sono fatti dei programmi perché lo
Stato non rispetta i suoi impegni è a nostro avviso una
giustificazione di comodo.
D'altra parte, per lasciar perdere quelle che sono le
responsabilità altrui, andiamo a vedere che cosa è avvenuto del
bilancio 1982. Ci sono alcuni dati che devono far riflettere: nella
relazione al bilancio si legge che i residui attivi sono di 233
miliardi su 446. Ovviamente qui le responsabilità del Governo sono
certamente maggiori rispetto a quelle della Regione. Ma se andiamo
a vedere i residui passivi - cioè quei soldi che non si sono spesi
- vediamo che questi ammontano a 142 miliardi, circa il 32%, e la
capacità di spesa della Regione non dipende da altri che dalla
Regione stessa.
Nella relazione al bilancio si dice che alcune leggi di spesa
devono essere assolutamente riviste, in relazione alle procedure
previste, onde snellire i tempi di intervento. Ma questa
affermazione sacrosanta la ritroviamo in tutte le relazioni al
bilancio, come già diceva prima il Consigliere De Grandis; viene
ripetuta come una litania, però nulla cambia.
Anch'io chiedo che fine hanno fatto quegli studi per
l'elaborazione di proposte al fine di snellire i metodi di spesa,
per i quali era stata incaricata una Commissione.
Certo che per rivedere le leggi di spesa occorre avere
l'obiettivo di voler spendere in modo diverso. Invece in questo
bilancio non si persegue l'obiettivo di ben amministrare avendo
ricevuto dei consensi che hanno portato al Governo, ma si persegue,
essendo al Governo, l'obiettivo di racimolare voti. Si inverte
quindi il fine con il mezzo ed in questo senso si ha il bilancio
che stiamo esaminando, un bilancio elettorale, privo di proposte
nuove.
L'impostazione del bilancio è infatti quella, come è apparso
chiaro anche dall'esame puntuale che è stato fatto in Commissione,
di soddisfare quante più richieste possibili, indipendentemente da
priorità e da valutazioni d'urgenza.
Avviene perciò che mentre la Valle d'Aosta si trova nel mezzo
della più grave crisi industriale degli ultimi trent'anni, gli
interventi previsti per lo sviluppo economico scendono da cento
miliardi a novantuno e scendono anche in percentuale.
Nella presentazione al bilancio questo dato, che riteniamo
estremamente grave, era abilmente nascosto attraverso quello che si
può chiamare un trucco contabile; vale a dire che nella relazione
al bilancio veniva fatto un confronto tra dati non omogenei.
Per il 1982 nel calcolo delle percentuali il fondo globale era
solo parzialmente distribuito nei settori; per il 1983 il fondo
globale era tutto distribuito nei settori; cosicché gli
investimenti per il 1983 risultano tutti superiori a quelli del
1982 anche quando non lo erano come in questo caso.
Richieste ai tecnici delle spiegazioni, si è verificato quanto
ho appena detto, che per lo sviluppo economico gli interventi
scendono dal 23,4% al 20,5%, mentre nella tabellina precedente
sembrava che per questo settore le percentuali salissero dal 16,8%
al 20,5%.
Devo dire che in calce alla tabellina c'era una nota, per chi la
sapeva leggere, che diceva: state attenti, che questi calcoli sono
stati fatti così; però chi avesse preso quella tabellina così come
si presentava a prima vista poteva avere questa impressione, che
d'altra parte è stata volutamente utilizzata in dichiarazioni da
parte dei politici. Si è potuto affermare così che questa Giunta ha
voluto investire soprattutto per lo sviluppo economico.
Anche il dato, ripetuto stamani dall'Assessore, del 55% degli
investimenti non mi sembra da considerare il dato effettivo:
dovrebbe essere un po' inferiore, ma anche questa enfatizzazione
degli investimenti è tutta da discutere. Se facciamo i calcoli con
il metodo dei confronti omogenei, vediamo che tra il 1982 ed il
1983 tutti i settori si scostano di meno dell'11% in percentuale,
tranne quello dello sviluppo economico e quelli della scuola e
della sanità, dove effettivamente aumentano le spese; per la scuola
si passa infatti dal 15% al 16,8% e per la sanità dal 14,5% al
16,6%.
In questi settori, scuola e sanità, le spese correnti sono di
gran lunga dominanti; sono rispettivamente il 76,3% e l'81,5%.
Quindi la nostra idea, e si può anche verificare, è che non ci sia
in realtà questo aumento degli investimenti, ma che proceda anche
con questo bilancio l'aumento nella nostra Regione delle spese
correnti.
Ci deve far riflettere un dato, che ci è stato fornito dagli
uffici, secondo il quale i dipendenti regionali, esclusi quelli
dell'U.S.L., sono 3.780 e che per essi si spendono 72 miliardi e
650 milioni, pari al 16,7% del bilancio regionale, escluse le
contabilità speciali.
Se a questi circa 3.800 si aggiungono i 1.200 circa dipendenti
dell'U.S.L., che in qualche modo sono pagati attraverso il bilancio
regionale, si vede come con questo bilancio in Valle d'Aosta ci sia
lo stipendio per un'azienda superiore alla stessa Cogne per cui
crediamo che dovrebbe essere ridimensionata un po' questa
presentazione del bilancio come fonte di nuovi investimenti e che
si può invece dimostrare con alcuni argomenti che si tratta di un
bilancio elettorale.
Innanzitutto chiariamo quali sono questi argomenti. C'è la prima
scelta, che è quella principale, di calcolare zero l'avanzo di
amministrazione. A nostro giudizio, visto che a fine novembre erano
stati utilizzati soltanto trenta dei novanta miliardi di
anticipazione che si potevano utilizzare fino al 31 dicembre, la
cifra di novanta miliardi scritta come presunto deficit di cassa
per il 31 dicembre è una cifra che non corrisponde al vero; è il
risultato del calcolo delle differenze fra i residui attivi ed i
residui passivi in modo da far venire zero l'avanzo di
amministrazione.
Esiste invece al 31 dicembre un avanzo di amministrazione, che
una volta votato il bilancio, verrà fuori con un assestamento di
bilancio che permetterà di utilizzare nuovi fondi senza che essi
siano stati discussi in questa fase, che quindi saranno più
facilmente determinati e utilizzati.
L'Assessore ha detto stamani che questo avverrà dopo le
elezioni; credo invece che il consuntivo arriverà molto presto in
Consiglio, proprio per questo fine.
Il secondo elemento è il livello che è stato raggiunto dai fondi
di riserva per spese obbligatorie e dai fondi per spese impreviste.
Nel 1981 per questi due fondi c'era un miliardo e 53 milioni; nel
1982 c'erano due miliardi e 852 milioni; nel 1983 passiamo a dieci
miliardi e mezzo. Si tratta di cifre molto ingenti che essendo in
bilancio destinate sotto definizioni generiche, lasciano molto
spazio a successive determinazioni da parte della Giunta.
Ci è stato detto che i sei miliardi per le spese obbligatorie
dovrebbero contenere una cifra oscillante tra i 4 e i 5 miliardi
per gli interessi passivi sull'anticipazione di cassa; per
l'anticipazione di cassa però nel capitolo apposito sono previsti
già 3 miliardi.
Allora chiediamo: a quanto si vuole arrivare con questa
anticipazione di cassa? Questo fatto dimostra anche che non è ferma
a 90 miliardi, ma che potrebbe salire se occorreranno altri
soldi.
Il tutto lascia una discrezionalità alla Giunta che noi
riteniamo di tipo elettorale.
Assumono carattere elettorale o si presentano come tali anche
numerosi capitoli di spesa dell'Assessorato all'Agricoltura, che a
nostro giudizio sono stati gonfiati per destinazioni generiche.
Per citarne uno solo, al cap. 32650 c'è una definizione
abbastanza generica che recita: "Contributi per interventi
nell'utilizzazione e valorizzazione dei terreni collinari e
montani". Siccome qui i terreni sono tutti collinari e montani e
qualunque cosa si faccia è un intervento, si può fare di tutto.
Allora qui si passa da 300 milioni a 2 miliardi, con un capitolo
che non è finanziato. Perché mentre per il capitolo relativo alla
tenuta dei libri genealogici per il bestiame si è detto che la
legge 984 non prevedeva niente e non si è data una lira, per questo
capitolo, finanziato con la stessa legge, si sono previsti due
miliardi quindi c'è una cifra che può essere utilizzata senza
indicazioni precise. Che la Giunta privilegi gli interventi a
pioggia e che tenda a soddisfare tutte le richieste pervenute, è
anche visibile dai capitoli di spesa relativi ai fondi globali.
Nell'anno 1982 si erano inseriti in questi capitoli numerosi
finanziamenti, tra cui due di un certo rilievo; ora cosa succede?
Che nel corso d'anno si sono stanziati, si sono stornati proprio i
finanziamenti relativi al metanodotto e al collegamento
Aosta-Traforo.
Ora, per il metanodotto si è detto, senza peraltro avere delle
prove in merito, che i ritardi non sono della Giunta regionale. Noi
crediamo invece che ci siano stati non dei ritardi, ma un
non-impegno da parte della Giunta, perché, a nostro giudizio, si
poteva accelerare quella pratica e non stornare quel finanziamento
o, comunque, riportare quei 12 miliardi e mezzo assieme agli altri
12, per accelerare le cose.
Per il collegamento Aosta-Traforo del Monte Bianco si era detto
qualche mese fa che la società mista stava per essere costituita:
anche in questo caso non ci sembra che siano stati fatti dei passi
avanti.
Sempre rispetto a quel fondo globale per il 1982, si è dovuto
iscrivere d'urgenza una legge in Consiglio per utilizzare i tre
miliardi del Quartiere Cogne e i due miliardi per la revisione
della legge 24.
Mentre tutti gli altri capitoli, diciamo con caratteristiche non
di investimento, erano già stati abbondantemente utilizzati e si
erano fatte anche variazioni di bilancio per rimpolparli, per
questi invece la procedura è stata diversa. Per il Quartiere Cogne
in particolare crediamo che abbia avuto una importante funzione di
stimolo la proposta di legge presentata dal nostro gruppo.
Per passare dai fondi globali dell'82 a quelli dell'83 non
abbiamo visto alcuno degli interventi di cui si era parlato, che
quasi parevano pronti per i mesi a venire.
Per esempio, l'Assessore Rollandin aveva parlato di un fondo per
il pagamento dei ticket a favore di pensionati e di categorie a più
basso reddito, ma di questo non c'è traccia.
Più volte in questo Consiglio si è parlato dei paesi del terzo
mondo, di iniziative di solidarietà per il Nicaragua, per l'Alto
Volta, comunque per popoli in condizioni particolari.
Anche di questo fondo non c'è traccia. Si era più volte detto,
ancora recentemente ne aveva parlato l'Assessore ai Lavori Pubblici
Borbey ad un convegno, che era necessario predisporre dei progetti
onde poter poi richiedere i finanziamenti per la ferrovia, perché
in un convegno tenutosi a Courmayeur il responsabile del
compartimento aveva precisato che se la Regione non avesse fatto i
progetti per ciò che riguarda la linea ferroviaria non avrebbe
avuto finanziamenti da parte dello Stato. Anche di questo problema
nel bilancio non c'è traccia.
Abbiamo poi approvato la legge per i 3 miliardi al Quartiere
Cogne. Per risolvere una volta per tutte il problema sarebbe stato
opportuno mettere una cifra più consistente in modo da permettere
un'acquisizione rapida e completa. Ad esempio, invece che 3
miliardi se ne potevano inserire 12, altri 3 per arrivare a 15, la
cifra di cui si era discusso.
La cosa più clamorosa - ed è una dimenticanza a mio giudizio
quasi incredibile - riguarda la Comunità Montana.
Abbiamo appena costituito un'ottava comunità montana, la
Comunità Walser; le cifre per le Comunità Montane, sia in parte
investimenti, sia in parte gestione, sono rimaste esattamente le
stesse, quindi di questa nuova Comunità non si è tenuto
assolutamente conto.
Infatti una nuova Comunità ha delle sue spese di funzionamento e
non è che la settima Comunità, una volta divisa in due, continui a
mantenere le stesse spese di gestione. La settima continuerà ad
avere le sue e l'ottava ha bisogno di qualcosa per funzionare.
Si tratta di una legge votata dal Consiglio; la Comunità Montana
non è un ente inutile, ma una struttura
politico-amministrativa.
In questo Consiglio è stata votata alcuni anni fa una legge per
aumentare il patrimonio pubblico residenziale. Per questa legge non
si è mai inserito alcun finanziamento, in modo che i Comuni possano
intervenire, per esempio, più rapidamente per la soluzione del
problema della casa.
C'è poi un fatto che noi riteniamo importante, anche se ha
sollevato fino ad ora del dissenso da parte di alcune forze, ed è
quello di un fondo per anticipi di cassa integrazione ai lavoratori
in condizioni di difficoltà; secondo noi era possibile prevedere e
studiare le forme anche per un tale fondo.
Ho voluto citare una serie di esempi per dire che alcune cose,
rispetto a quelle che erano già presenti nel bilancio 1982, si
potevano senza soverchio sforzo prevedere. E non ci si venga a dire
che mancavano le entrate.
Ancora una volta, a nostro giudizio, le entrate sono
sottostimate. So già che il Consigliere Tamone aspetta di prendere
la parola per dirmi: "Perché continuiamo a prevedere nuove entrate
quando da Roma non ci danno i soldi"; però il fatto di avere
diritto a certe somme non significa che dobbiamo andare incontro a
chi non ce le vuole dare.
E veniamo ai motivi per cui le entrate sono sottostimate.
Consideriamo innanzitutto quella del Casinò, dove si dice che la
previsione per il 1982 era di 30 miliardi, aumentiamo del 23% e si
arriva a 37.
Ora, come si fa a tener conto come punto di partenza di 30
miliardi, quando il Consiglio ha già votato per le entrate del
Casinò '82 non 30, ma 35 miliardi e 400 milioni.
Inoltre, i 5 miliardi e 400 milioni in più non sono venuti da
gennaio fino a dicembre, ma nell'arco di 5 mesi; 5 miliardi in 5
mesi fanno un miliardo al mese.
Se vogliamo calcolare esattamente quale sarebbe la previsione
attendibile di entrate al Casinò per tutto l'anno, dobbiamo partire
da 42 miliardi; incrementiamo pure del 23%, come propone la
relazione, ed arriviamo a 48 miliardi e 545 milioni.
Seconda osservazione: le entrate per il riparto fiscale sono
state calcolate non partendo dalle previsioni '82, che potranno
essere valutate poi se reali o meno in sede di consuntivo, ma a
partire dal gettito reale '82 dei primi sei mesi.
Questo dato mi dispiace di non averlo potuto verificare, però lo
avevo richiesto. Un tale ragionamento porta ad una sottostima delle
entrate per due ragioni: prima di tutto perché nei primi sei mesi
dell'anno non c'è l'autotassazione di novembre che per quanto
riguarda l'IRPEF è abbastanza sostenuta, e poi per quello che
riguarda l'IVA, quest'estate sono state aumentate delle aliquote e
non tenerne conto significa andare ad una sottostima.
Un terzo elemento che può essere tenuto in considerazione è il
seguente: nel 1983 i cittadini pagheranno le tasse per i redditi
'82, i quali non avevano l'incremento del 13%, ma del 16, come
stabilito.
Quindi, volendo, si poteva anche introdurre questo tipo di
correzione nella previsione.
In questa situazione, la proposta che facciamo e che crediamo
sia attendibile, è di valutare le entrate prendendo le previsioni
dell'82, che erano state fatte in bilancio ed incrementando del 13%
tali entrate, applicare a tali entrate la quota di 9/10.
Facendo questa operazione si individuano entrate per altri 35
miliardi e 347 milioni.
L'ultimo elemento discutibile nelle entrate è quello delle
assegnazioni dello Stato. Per ragioni prudenziali, si dice, abbiamo
considerato come valide in previsione, assegnazioni dello Stato non
solo già comprese nel piano di ripartizione, ma per le quali era
già stata presa una qualche decisione per l'assegnazione.
Però questa prudenza porta ad un risultato piuttosto strano,
cioè che nel 1983 le assegnazioni dello Stato dovrebbero essere
inferiori a quelle del 1982. Credo che casi di questo genere non
rientrino, in periodi soprattutto di inflazione, in una dinamica
quale quella che finora si è verificata.
Il discorso che abbiamo fatto ci porta a dire che sarebbe stato
possibile - in questo senso noi presenteremo degli emendamenti alle
entrate - per avere nuove previsioni in uscita, prevedere alcuni
interventi tipo quelli che ho citato prima.
Pensiamo che il bilancio sia elettorale indipendentemente da
alcune scelte fatte in ordine alle entrate, per il fatto di aver
prestato attenzione e di aver gonfiato principalmente i capitoli di
spesa in cui si danno contributi sotto voci generiche e per non
aver seguito orientamenti più precisi di programmazione per lo
sviluppo e per l'occupazione.
Questa è la ragione principale. Che questo fatto abbia
importanza ne siamo convinti, ci sembra anzi che questo bilancio,
essendo ormai alle soglie dell'83, proietti un'ombra grave sul modo
di governare e di fare attività politica nella Regione.
Non voglio qui citare parole mie, credo che sia stato detto
molto bene nel documento che ci è stato fatto pervenire dalle
ACLI:
"Il largo uso di una politica di contributi, senza una
visione programmata, alimenta atteggiamenti di attesa e di
inevitabili metodi di clientela spicciola e a largo raggio; spegne
le capacità creative, lo spirito di intrapresa, l'innata volontà
dei giovani di aprirsi alla vita, mettendo alla prova doti
personali e nozioni acquisite con lo studio; mortifica in generale
il clima sociale che subisce fatalisticamente ondate di crisi che
negli ultimi tempi si sono fatte più gravi, specie nel settore
industriale, senza reagire come si dovrebbe e si potrebbe.
Le ACLI temono fortemente che la prossima campagna
elettorale, anziché un confronto su idee e programmi, su progetti e
proposte per il miglior utilizzo delle risorse e per una oculata
spesa di disponibilità finanziarie, che pur sono cospicue, si
riduca alla caccia al voto, con il rischio di vedere diminuita la
credibilità nei confronti delle forze politiche e accresciuto il
fenomeno dell'astensionismo".
Noi condividiamo questo tipo di giudizio.
PRESIDENTE
: Ha chiesto di parlare il Consigliere Ricco,
ne ha facoltà.
RICCO - (D.C.):
A mio giudizio un modesto plauso va
tributato alla Giunta regionale per aver portato il bilancio di
previsione dell'anno 1983 in discussione prima dell'inizio
dell'anno stesso.
La relazione dell'Assessore Chabod è
stata breve,
concisa, compendiosa, direi degna di un contabile attento e
parsimonioso. Oltretutto, presentando il bilancio a fine novembre
ha soddisfatto le giuste richieste fatte, a quanto mi risulta,
negli anni precedenti anche dall'opposizione.
Ritengo non opportuno discutere del bilancio regionale di
previsione senza accennare, seppure in modo fugace, alla situazione
economica del paese.
Non dimentichiamo che la Valle d'Aosta è parte integrante
dell'Italia e quindi la situazione economica nazionale, positiva o
negativa, si ripercuote anche nella nostra Valle. Pertanto, mi sia
consentito un brevissimo accenno alla situazione economica della
nostra Nazione.
Nell'anno corrente il prodotto interno lordo è regredito, anche
se in minima misura, rispetto all'anno precedente, segnando la
seconda flessione del dopoguerra.
La netta contrazione delle importazioni dei beni e servizi ha
comportato a sua volta una riduzione delle risorse disponibili. Vi
si è associato un forte aumento del tasso di disoccupazione ed un
massiccio ricorso alla Cassa Integrazione Guadagni.
Ancora in via di faticoso riassorbimento degli squilibri
provocati dallo shock petrolifero dell'anno 1978-79, l'economia
italiana è stata investita sin dall'inizio dell'anno da tensioni
valutarie di intensità particolare, che, alimentate dal crescente
apprezzamento del dollaro americano sul mercato dei cambi, hanno
impresso ulteriori spinte al processo inflazionistico e reso più
netto il deterioramento dei conti con l'estero, inducendo altresì
crescenti pressioni sul valore esterno della lira.
Il riproporsi di nuove tensioni o l'accentuarsi di quelle in
atto hanno finito quindi per imporre un progressivo irrigidimento
della politica economica e su tutti gli effetti è spiccato il
rialzo dei tassi di interesse che, inizialmente localizzato negli
USA, si è in seguito generalizzato in tutte le economie
industrializzate; in Italia la manovra anticongiunturale è
risultata articolata in modo particolare.
All'innalzamento di entità senza precedenti del tasso ufficiale
di sconto si sono affiancati un aumento della quota di riserve
obbligatorie sui depositi di nuova formazione delle aziende di
credito, misure di politica fiscale il ripristino del deposito
previo alle importazioni.
Le tensioni sul tasso di cambio sono state fronteggiate da una
politica di interventi a sostegno da parte della Banca Centrale e
da due riallineamenti del valore della moneta rispetto alla parità
centrale del Sistema Monetario Europeo.
La situazione produttiva ha avuto un raffreddamento che non è
tuttavia sfociato in una caduta marcata dell'attività grazie al
sostegno, sia pure modesto, che ogni componente della domanda
finale aggregata ha fornito con intensità e cadenze congiunturali
sue proprie nel corso dell'anno.
Quindi abbiamo un quadro congiunturale dimesso sul piano reale,
non molto disteso però sotto il profilo delle tensioni, per una
leggerissima decelerazione dell'inflazione e per un minore
squilibrio degli scambi con l'estero.
Dopo questi brevi accenni, permettetemi alcune considerazioni di
ordine teorico-giuridico sul documento che stiamo discutendo.
Il bilancio di previsione è un atto di particolare complessità
che si esterna in un documento che va assumendo una importanza
sempre più crescente, essendo ad esso collegati rapporti
intersoggettivi ed interorganici attinenti alla condotta
politico-economica della Regione nel periodo in cui il bilancio
stesso si riferisce.
Nei paesi democratici il bilancio ha assunto il significato,
oltre che di strumento contabile, principalmente di strumento
politico; il bilancio si materializza in documento contabile che
contiene l'indicazione delle entrate e delle spese che si prevede
saranno realizzate ed erogate in un anno. Ma l'enunciazione
contabile del bilancio regionale è l'espressione di una scelta di
natura politica. Infatti il bilancio non enuncia il programma di
azione politica che si deve svolgere nell'esercizio finanziario, ma
è diretta manifestazione di esso; ossia è la trascrizione, per così
dire, in termini contabili dell'indirizzo e del programma politico
approvati.
Dopo la sua approvazione il bilancio diviene la regola da
seguire, che ha un diverso valore a seconda che si tratti di
entrate o di spese e per queste ultime a seconda che si tratti di
spese obbligatorie o meno. Mentre vi è un dovere di accertare e
riscuotere le entrate, senza possibilità di rinunciare alle
medesime per quanto riguarda le spese, la Regione in questo caso
non ha lo stesso dovere, potendo realizzare delle economie rispetto
agli stanziamenti.
L'obbligo di effettuare delle spese deriva dalle rispettive
leggi organiche per le quali vi è discrezionalità nell'erogazione.
I rapporti che nascono dall'approvazione del bilancio finanziario
sono di una complessità tale che non ne riesce possibile una
semplice definizione. L'elemento politico è certamente quello
dominante.
Dal bilancio e dalla sua approvazione derivano effetti anche per
i cittadini. Infatti basta porre mente al caso di rifiuto del
bilancio, di soppressione degli stanziamenti di spesa o di entrata,
per rendersi conto degli effetti che ne possono derivare anche per
i cittadini privati che abbiano un rapporto Regione - Persona.
Com'è evidente, la realizzazione di qualsiasi programma da parte
della Regione, trova estrinsecazione nel bilancio. A differenza
degli altri enti locali che traggono le loro entrate dalla legge
finanziaria annuale, che risente naturalmente della situazione
economica e finanziaria nazionale, la nostra Regione trae la
massima parte delle entrate dalla legge di riparto fiscale n. 690
del novembre 1981.
Dobbiamo cercare di amministrare bene, specialmente nei primi
anni, queste entrate erariali che attraverso il tempo potrebbero
avere anche delle flessioni. Non dimentichiamo per esempio che una
abbondante fetta delle nostre entrate, circa il 60% e più, ci viene
dalla voce IVA all'importazione.
Quindi molta attenzione va messa sul problema autoporto e
dogane.
E' una legge, quella del riparto, ottenuta grazie
all'intelligente lavoro dell'ex Assessore democristiano Ramera,
coadiuvato anche da qualche altra forza politica.
La parte entrata prevede compartecipazioni erariali per 310
miliardi e 593 milioni ivi compresi 41 miliardi e 907 milioni per
arretrati; più un miliardo e 840 milioni per i 9/10 dei canoni
statali per concessioni idroelettriche e quindi per un totale
complessivo di 312 miliardi e 433 milioni. Sono inoltre previste L.
77.049.802.000 per assegnazioni e trasferimenti dallo Stato. Infine
abbiamo L. 44.409.000.000 per entrate proprie, ivi comprese quelle
del Casinò.
Nessuno può essere in grado oggi di affermare che le entrate
previste in bilancio siano soprastimate o sottostimate, in quanto
non ci sono dati definitivi del 1982 e nessuno può fare il profeta
per quello che avverrà nel campo impositivo nell'anno 1983.
A mio giudizio le previsioni sono da considerarsi quasi giuste.
Non ho fatto cenno alle entrate per contabilità speciali, in quanto
queste, come tutti sanno, si compensano con le uscite.
Per quanto riguarda la parte uscita è da mettere positivamente
in risalto che oltre il 55% delle spese è destinato agli
investimenti. Questo è sicuramente positivo in quanto traspare
chiaramente la volontà della Giunta e della maggioranza di dare
impulso alle varie attività produttive che rappresentano il fulcro
della vita sociale, economica della nostra Regione.
Vorrei chiudere questa mia prima parte di intervento, in attesa
di tutte le altre critiche, anche per gioco di parte,
dell'opposizione, alle quali, se giuste, potrò associarmi ed
eventualmente, con il mio carattere, persino integrarle.
PRESIDENTE
: Ha chiesto di parlare il Consigliere Martin,
ne ha facoltà.
MARTIN - (U.V.P.):
Discutiamo quest'oggi il bilancio di
previsione per il 1983, ossia l'ultimo bilancio di previsione di
questa legislatura, e devo confessarvi che proprio per questo
fatto, proprio perché questa discussione significa l'ultimo atto
politico di grande rilevanza adottato da questa assemblea e da
questa Giunta, mi sarei aspettato un iter di bilancio meno agitato,
più tranquillo e con più tempo a disposizione per meglio
valutarlo.
Non è un mistero che la Commissione Affari Generali ha dovuto
lavorare con impegno per poter giungere ad esaminare completamente
il bilancio e quindi esprimere un parere che era indispensabile per
poter discutere in aula il provvedimento finanziario nei termini
richiesti dal Presidente della Giunta.
Devo quindi, nella mia qualità di Presidente della Commissione
Affari Generali, dare atto di senso di responsabilità ai componenti
la Commissione, a quegli Assessori che si sono messi a disposizione
della stessa per settori di propria competenza, ai funzionari dei
vari Assessorati e soprattutto al Ragioniere Capo che con i membri
della Commissione ha trascorso molte ore, rispondendo puntualmente
a tutte le domande di carattere tecnico che gli venivano
sottoposte.
Vorrei ancora puntualizzare quanto è successo con le forze
sindacali, in quanto la Commissione è stata, seppure velatamente,
accusata di non averle sentite.
In seguito ad un telegramma inviato dalla Federazione sindacale
FLM alla Commissione Affari Generali per illustrazione e
discussione del bilancio regionale, la Commissione aveva
risposto:
"In riferimento a telegramma in data odierna, si ritiene che
il bilancio regionale debba essere illustrato e discusso con Giunta
regionale, che ne ha elaborato i criteri ed i contenuti.
La Commissione è tuttavia disponibile ad un eventuale
incontro, onde conoscere le relative osservazioni del
bilancio".
Dopo questo telegramma, la Commissione non ha più ricevuto
alcuna richiesta di convocazione e quindi abbiamo ritenuto di aver
adempiuto al nostro dovere.
Evidentemente se la preoccupazione avanzata dal Presidente della
Giunta verso la possibilità di vedere ridotte le entrate regionali
da 9 a 7/10 non fosse esistito - ritengo peraltro che i nostri due
parlamentari dovranno tenere conto di questo fatto nella loro
dichiarazione di voto al prossimo Governo Fanfani - certamente il
tempo a nostra disposizione avrebbe potuto essere maggiore.
Comunque tutto ciò non avrebbe modificato il mio atteggiamento
che sarà obiettivo e critico dove sarà necessario, con la
formulazione di domande al Presidente della Giunta in quanto non ho
avuto modo di partecipare alla stesura di questo bilancio e di
confrontarmi con le altre forze politiche della maggioranza su
questo importante documento.
Quindi non conosco le motivazioni che hanno spinto la Giunta
regionale a formulare questo tipo di bilancio, che considero uno
strumento puramente tecnico, non intravedendovi alcuna azione
politica di
rilievo.
Alcuni grossi investimenti in materia di viabilità (vedi il
collegamento Aosta-Courmayeur), in materia di energia (vedi la
costruzione del metanodotto), in materia di edilizia popolare (vedi
l'acquisizione del Quartiere Cogne), che trovano un preciso
riferimento nel bilancio di previsione, erano scelte ed iniziative
politiche già decise dalla maggioranza regionale ed avevano già
trovato spazio nel bilancio 1982.
Quali sono i motivi che hanno spinto la Giunta ad agire in
questa maniera? E' forse la mancanza di un Assessore effettivo alle
Finanze, senza voler nulla togliere all'Assessore Chabod? Oppure la
Giunta ha ritenuto di doversi limitare a rifinanziare le leggi già
esistenti senza proporre nulla di nuovo per non impegnare fin d'ora
la futura Amministrazione in importanti iniziative? Potrebbe anche
essere, questo, un discorso corretto, ma ritengo che comunque
un'Amministrazione non possa limitarsi ad effettuare solo quelle
scelte che riesce a gestire in prima persona, ma debba invece
prendere anche quelle iniziative i cui risultati si vedranno
probabilmente dopo anni e quindi anche con Amministrazioni
diverse.
Ho apprezzato in questo contesto l'iniziativa di istituire un
ruolo regionale dei Vigili del Fuoco, problema per il quale mi sono
e mi sto ancora interessando; ma avrei apprezzato una diversa
impostazione nel settore agricolo perché a mio parere è quello che
più di ogni altro necessita di una revisione profonda nel tipo e
nel modo di intervenire finalizzando meglio certi interventi.
Nel settore dell'industria, che soffre di un malessere cronico
da qualche tempo, le prospettive non sono certo migliori. Il
settore tessile è in crisi da sempre, mentre quello siderurgico si
avvia probabilmente verso il suo periodo più nero e le nostre due
maggiori industrie, la Cogne e l'Ilssa Viola risentono in maniera
pesante di questa situazione.
Con prospettive ancora peggiori si presenta la Châtillon, verso
la quale pochi anche in quest'aula nutrono delle speranze, non dico
di ripresa, ma almeno di mantenimento dei posti occupati.
Non vanno poi dimenticate tutte quelle piccole fabbriche e tutto
l'indotto che gravita intorno alla Cogne, per il quale il destino è
legato a filo diretto alla grande fabbrica.
In un simile contesto è stata prevista una qualche alternativa?
Ritengo, e l'ho sentito affermare anche più volte dal Presidente
della Giunta, che l'industria non possa scendere sotto il livello
attuale. E' quindi indispensabile studiare nuove forme di
industrializzazione per far fronte alle inevitabili crisi che si
stanno avvicinando.
Attenzione però a non continuare a finanziare il primo arrivato,
se non vogliamo ricadere nel vecchio errore di regalare soldi a
degli avventurieri! Per la Châtillon in particolare, la Giunta ha
già pensato a qualcosa? E quali sono in questo caso i costi della
ristrutturazione?
In campo sanitario non esiste nulla di nuovo rispetto al
passato. La vertenza Regione-Mauriziano, anche se non se ne sa più
nulla, suppongo sia sempre ad un punto morto, per cui quel famoso
ospedale specializzato che doveva sorgere a Saint-Vincent rimarrà
solamente a livello di intenzioni, mentre la popolazione valdostana
per qualsiasi intervento serio deve continuamente rivolgersi fuori
Valle.
Penso che non dovrebbe essere molto difficile, se esiste la
volontà politica, far sì che la nostra Regione raggiunga, perlomeno
in qualche specialità, se non l'avanguardia almeno un buon livello
delle scienze mediche, immaginando che i benefici che ne potrebbero
derivare si rifletterebbero sul lato occupazionale.
Pensate a quanti potrebbero curarsi da noi, anziché andare
continuamente all'estero e quale alternativa potrebbe rappresentare
ad esempio questo fatto alla sempre più preoccupante disoccupazione
della bassa Valle, specie quella femminile.
Sono invece soddisfatto per l'iniziativa assunta a proposito dei
fondi di rotazione, nel senso che le numerose richieste che
continuamente pervengono potranno trovare soddisfazione senza
attendere degli anni, come purtroppo è già successo.
Esprimo ancora soddisfazione per tutte quelle spese di
investimento previste nei capitoli dei Lavori Pubblici.
Alle domande sulla logica di questo bilancio che ho rivolto al
Presidente - ma non essendo presente, spero i suoi collaboratori ne
abbiano preso nota - attendo dal Presidente e dagli Assessori delle
risposte esaurienti.
PRESIDENTE
: Ha chiesto di parlare il Consigliere Tamone,
ne ha facoltà.
TAMONE - (U.V.):
Je parle parce que je vois qu'il n'y a
personne qui veut intervenir et finalement je pense qu'on doit bien
continuer la discussion.
Ce n'est pas que j'ai des grandes choses à dire: d'ailleurs les
déclarations officielles, au nom du groupe de l'Union Valdôtaine,
seront faites de la part de notre chef de groupe; je fais une
intervention à titre personnel.
Il me semble que nous sommes en train d'assister à une comédie
dans laquelle les différents acteurs aiment grimper sur les glaces;
au Conseiller Mafrica, qui affirme "non c'è tutto in questo
bilancio", je fais présent qu'on ne peut pas mettre tout dans un
budget, car on doit faire certains choix.
En ce qui concerne la question des tickets, je regardais
aujourd'hui le programme de M. Fanfani, où il parle de
multiplication des tickets. Peut-être le Conseiller Mafrica ne sera
pas d'accord, quand même M. Fanfani est présenté comme le sauveur
d'Italie. A ce point on doit se mettre d'accord sur ce qu'on doit
faire en Vallée d'Aoste, par rapport à la politique conduite à
Rome: une politique différente de façon que les citoyens valdôtains
soient traités dans le domaine sanitaire d'une façon différente que
les citoyens, par exemple, de Frosinone? Je trouve que ça c'est une
observation un peu drôle.
En ce qui concerne les fonds pour le Tiers-monde, on a oublié de
les insérer dans le budget et on devra remédier. Mais après je ne
suis pas d'accord quand il affirme qu'il nous manque de l'argent
pour le chemin de fer, car finalement une des voix principales,
qu'on ne peut pas contester dans les fonds globaux, ce sont par
exemple les 25 milliards prévus pour la viabilité de la haute
Vallée.
Moi, je pense que nous devons finir de prendre, en tant que
Région Autonome de la Vallée d'Aoste, la place de l'Etat. A chacun
sa tâche. Je trouve, au contraire, qu'on fait déjà trop à sa place:
nous nous tracassons nous-même d'intervenir dans certains secteurs,
par exemple dans le secteur industriel. Il est vrai que nous vivons
un moment de crise, mais finalement c'est une compétence de l'Etat
d'intervenir dans ce secteur, où nous avons une compétence qui
n'est pas primaire. Nous devons seulement aider l'Etat, mais
l'Etat, qu'est-ce que il a fait pendant ces années en Vallée
d'Aoste? Il n'a fait que réduire des places de travail dans les
industries de sa compétence: Châtillon et Cogne.
Quant aux anticipations de la "Cassa Integrazione" nous sommes
de nouveau là: à chacun son travail. Il y a des institutions
spécifiques prévues par le règlement de la République italienne:
qu'elles fassent leur devoir.
Moi, j'estime que la Vallée d'Aoste ne peut pas rester une île
désancrée de la réalité de l'Etat italien, sauf qu'on fait ici une
République valdôtaine; alors, finalement, nous établirons ensemble
les règles par lesquelles cette République valdôtaine se régit,
agit et travaille. Mais dès que nous sommes une partie de l'Italie,
nous ne pouvons pas prévoir que les citoyens valdôtains aient des
avantages énormes, extrêmement différents de ceux qui sont les
droits des autres citoyens, du moins sur le plan plus général.
Au contraire, la possibilité de la diminution de 9 à 7/10 de la
répartition financière, cela nous a tracassé. Nous avons écrit un
document précis et nous pouvons garantir dès maintenant que le
Sénateur Fosson aura encore des entretiens avec M. Fanfani, mais si
ce dernier maintiendra, au moment où on discutera au Sénat la
question de la loi financière, la diminution aux 7/10 de la
répartition financière, M. Fosson ce jour même enlèvera sa
confiance au Gouvernement Fanfani.
Nous aurons ainsi accompli, au moins au point de vue de notre
représentant à Rome, tout ce qu'on pouvait faire.
D'autres actions pourront être envisagées de la part de toutes
les forces politiques agissant en Vallée d'Aoste, pour inventer
d'autres formules de désobéissance civile. L'Union Valdôtaine sera
avec vous pour faire son devoir.
La prise de position contre ce budget de M. De Grandis m'a
vraiment scandalisé. J'ai entendu aujourd'hui un Monsieur qui
parlait au radio-journal de la Vallée d'Aoste, à quinze heures,
d'une façon moderne de faire le bilan et d'une façon ancienne.
Moi, j'aimerais bien voir si la façon moderne est meilleure que
l'ancienne; à mon avis tous ces modernistes ont donné à l'Italie
des résultats qui ne sont absolument pas à prendre comme
exemple.
Dans les Régions qui sont semblables à la notre, on continue
dans le vieux système, en modernisant petit à petit, et je crois
que cette règle est encore à suivre.
M. De Grandis a eu la malchance de toucher la seule question
pour laquelle nous avons déjà fait une longue polémique au sein de
la Commission Affaires Générales, c'est-à-dire le vert
agricole.
A cet égard on ne peut pas penser que dans notre budget il y ait
des espaces aussi pour des manœuvres de
favoritisme, parce que sur cette question l'Assesseur Marcoz a été
précis, lorsqu'il a participé à notre Commission.
L'Union Valdôtaine a aussi des préoccupations dans le domaine
plus général de l'agriculture. Nous retenons que dans ce secteur
nous n'avons peut-être pas fait, pour manque de temps ou de
capacité, un pas plus qualifiant, mais cela ne signifie pas que ce
budget est tout à rejeter.
Je fais une petite addition de 446 milliards d'une façon un peu
différente que celle qu'on fait dans le document officiel présenté
ici. On peut noter alors que les dépenses obligatoires de la
Région, 130 milliards, s'en vont comme ça: le fonds sanitaire, le
personnel de l'école, direct et indirect, le personnel de la
Région, le corps forestier, le fonctionnement du Conseil régional
et celui des bureaux de la Région.
Quel gouvernement pourrait éviter des dépenses, qui sont
obligatoires et où il n'y a rien d'électoral?
Mais il y a aussi des dépenses plus qualifiantes: par exemple,
cette année nous donnerons, avec la loi n° 10, 22 milliards aux
Communes pour les investissements. La Région prévoit 5 milliards
pour l'achat de biens immeubles; la construction des routes
régionales pour 7 milliards, qui ont été d'ailleurs bien illustrées
par l'Assesseur Borbey au sein de la 1ère Commission; la défense du
sol - le fonctionnaire de l'Agriculture nous a expliqué très bien -
pour 12 milliards; la FINAOSTA dans le secteur industriel: elle est
refinancée cette année pour 10 milliards, de ce côté nous
interviendrons pour aider l'industrie valdôtaine dans un contexte
italien et européen dramatique.
Mais il y
a aussi une prévision d'intervention pour
acquérir des biens patrimoniaux pour 4 milliards dans le secteur
industriel.
Dans le secteur touristique on a des investissements de 7
milliards: beaucoup plus que ce que nous avions fait l'année
dernière dans le même secteur. Pour les structures hôpitalières -
en laissant de côté la question du Mauriziano, dont je ne connais
pas quelle sera la définition - nous avons une prévision de 9
milliards d'investissements cette année, avec l'achèvement des
travaux à l'hôpital régional "Beauregard" et les interventions sur
le territoire prévues à Morgex et à Châtillon.
Pour ne pas parler des fonds globaux qui, à mon avis, marquent
la volonté de la Vallée d'Aoste d'intervenir dans tous les secteurs
concernant notre Région.
Ce n'est pas un discours triomphaliste qu'il faut faire
aujourd'hui par rapport au budget, surtout parce que nous vivons un
moment difficile; mais il est important souligner le fait, déjà
relevé par M. Ricco, d'avoir eu la capacité de porter ce bilan dans
des termes corrects vis-à-vis du Conseil régional, en sous-estimant
les recettes de la Région pour les maintenir dans des termes
honnêtes. Nous sommes face à un budget qui tient compte de la
réalité de la Vallée d'Aoste.
M. Mafrica nous a dit que nous resterons ici jusqu'à 2003; moi,
je souhaite que mon mouvement restera au Gouvernement du Val
d'Aoste "in saecula saeculorum". Mais au delà de ça, je crois que
nous avons su maintenir dans des termes corrects la présentation du
budget, qui pouvait se prêter, au contraire, à des
manœuvres démagogiques que le gouvernement
valdôtain n'a justement pas voulu mettre début dans cette
occasion.
PRESIDENTE
: Ha chiesto di parlare il Consigliere Nebbia,
ne ha facoltà.
NEBBIA - (P.S.I.):
Mi sembra che ogni volta che si parla
di bilancio si dicano le stesse cose e per quanto mi riguarda
purtroppo molte cose che dirò ritengo di averle già dette.
Il primo aspetto che vorrei rilevare come è stato già detto in
questo Consiglio: questo è un bilancio elettorale. Ritengo che
comunque, visto come stanno andando le cose e come si sono posti i
diversi gruppi politici di fronte al bilancio, debba essere inteso
come bilancio elettorale in quanto strumento per affermare
posizioni diverse o per affermare l'individualità di partito o di
movimento, al di là della validità, e del ruolo del bilancio
stesso. Vorrei fare invece il ragionamento inverso, nel senso che
vorrei valutare quale significato ha questo bilancio.
Mi ricordo che quando si è trattato circa un anno fa di
discutere il disegno di legge - poi tramutatosi in legge - per il
riparto fiscale e successivamente quando si è parlato del bilancio
preventivo del 1982, almeno da parte nostra si è rilevato quanto
fossero aleatori e variabili gli elementi che, nella legge prima e
nel bilancio poi, erano stati inseriti. E l'esperienza di questi
mesi credo abbia ampiamente illustrato quale sia il baratro
esistente fra quanto è scritto sui documenti ufficiali o sulle
leggi della Repubblica e la realtà, nel senso che siamo creditori
nei confronti dello Stato di una grossa somma che non viene erogata
alla Regione, e d'altra parte vediamo che i nostri bilanci tengono
conto di questi impegni statali e si trovano, proprio per questo
motivo, completamente sfasati rispetto alla realtà.
Quindi dobbiamo innanzitutto valutare questo argomento prima di
esaminare la concretezza del bilancio stesso, perché diversamente
rischiamo di fare altre parole oltre a quelle che volentieri
facciamo in questo Consiglio; ma, ancor peggio, facciamo ritenere
alla gente che esista un'infinità di fondi disponibili a fronte dei
quali molto spesso invece sta il vuoto.
Noi creiamo perciò delle attese da parte della popolazione che
non siamo poi in grado di soddisfare. Qui vorrei passare
all'aspetto politico più generale che ci ha fatto sostenere da un
lato l'urgenza che questo provvedimento sia adottato e dall'altro
il tipo di valutazione che diamo sul provvedimento stesso.
Riteniamo, anche come sostegno a posteriori dell'apertura di
credito che è stata fatta per 120 miliardi, che quando si tratta di
fenomeni economici si debba stare possibilmente nell'ambito di
questi e invece attribuire agli aspetti politici che possono
esservi legati il valore che questi hanno.
Non è sempre vero, o non è quasi mai vero, che con la politica
si fa l'economia; spesso succede il contrario. I più grandi
rivolgimenti mondiali sono stati conseguenti a fattori economici
incontrollati ed è stato sempre molto difficile, e l'esperienza del
mondo occidentale e del mondo orientale lo dimostra, riuscire a
manovrare fenomeni economici con scelte politiche. Per cui quando
si tratta di bilancio regionale bisognerebbe parlare in termini di
spesa o di cassa, molto meno in termini di impegno o di competenza,
perché quando si sceglie, facciamo un'ipotesi, di impegnare oggi
una certa cifra che poi pagheremo fra tre anni (e lo Stato impegna
una certa cifra in base ad una legge e poi l'attribuisce alla
Regione con anni di ritardo e quindi svalutata) non sarà stato
messo in circolo del denaro, non saranno state incentivate nuove
attività economiche, per cui in fin dei conti è come se nessun
intervento fosse stato operato, o almeno in misura molto inferiore
a quella che era stata ipotizzata.
E in questo senso è la nostra posizione a fronte dell'apertura
di credito, piuttosto, non dico in alternativa, ma in sintesi con
azioni politiche, perché l'alternativa di operare azioni politiche
per ottenere quelli che sono considerati i nostri diritti, almeno
da noi, lasciano molto spesso il tempo che trovano, ma aprono
invece spazio a speculazioni in questo caso veramente di ordine
elettorale.
Quindi la nostra posizione è concreta e dovrebbe essere
pragmatica di fronte ai fatti per valutare quanto nella situazione
attuale il bilancio, che è stato presentato per l'83, sia reale per
la parte entrata anziché ipotetico. La nostra valutazione è che non
sia un bilancio reale, ma per motivi completamente opposti a quelli
illustrati dal P.C.I.; riteniamo che le entrate saranno
notevolmente inferiori a quelle preventivate. Non è una posizione
eccessivamente pessimistica, ma credo sia la posizione reale che
tenga conto della situazione economica e delle prospettive che sono
state illustrate, dei problemi che sono stati evidenziati proprio
da questa crisi di Governo nazionale.
Per noi è probabile, non certo, che i trasferimenti da parte
dello Stato nei confronti della nostra Regione saranno decisamente
inferiori a quelli preventivati per un motivo o per l'altro, non
ultimo per lo sfasamento di tempi, per cui la quota di svalutazione
inciderà decisamente.
Quindi sarà indispensabile in questa o nella prossima
legislatura effettuare un assestamento di bilancio che modificherà
moltissime previsioni fatte.
In questo senso riteniamo più opportuno essere pessimisti che
ottimisti, dire alla gente che non è tutto oro quel che luccica,
piuttosto che sfondare il cosiddetto plafond del bilancio ben oltre
il 13%, che non è neanche poi la differenza tra il bilancio dell'83
e quello dell'82, che è inferiore.
Fatte queste premesse, diciamo che se si deve valutare il
bilancio, lo si valuti per quello che è e che si facciano delle
proposte alternative o integrative. In questo Consiglio, malgrado
le critiche che ho sentito fare, di proposte alternative o
integrative ne ho sentite poche: tra queste, quelle del P.R.I,
fatte da tempo, nel senso di una revisione delle leggi di bilancio,
tendono ad una razionalizzazione da tutti auspicata nel settore
della spesa.
Quelle del P.C.I. invece non tengono conto delle minori entrate
di cui parlavo in precedenza, anzi ipotizzano maggiori entrate
conseguentemente alle ipotesi fatte dallo stesso partito in
precedenza.
Sarebbe invece necessario andare a vedere in campo nazionale,
non dove è possibile trovare nuovi fondi - poiché, a detta di
tutti, il fondo del barile è stato raschiato - ma dove effettuare
delle economie. E nessuno ha fatto delle proposte in questo senso o
almeno io non le ho sentite.
Effettivamente il problema non è di facile soluzione, perché si
vanno a toccare due aspetti che sono il costo del personale (lo
stesso Consigliere Mafrica ha parlato di 3.800 dipendenti in totale
che è una quota sbalorditiva a fronte dei compiti e delle funzioni
che sono svolte e non a fronte di quelle che dovrebbero e
potrebbero essere svolte dalla stessa entità di personale) e la
riduzione dei contributi, sempre criticati, per un'accumulazione
invece nel settore degli investimenti delle cifre che in tal modo
potrebbero essere risparmiate.
Però vorrei ricordare che facendo riferimento a quanto
richiamato da altri Consiglieri in precedenza, provvedimenti di
legge tipo il verde agricolo di cui qualcuno ha parlato - e questa
non è una critica a quel provvedimento specifico, ma è solamente
per fare un esempio - sono passati in questo Consiglio
all'unanimità di voti salvo uno, quello del Consigliere
Carlassare.
Quindi mi pare che quando si tratta in concreto di incidere sui
singoli provvedimenti non c'è nessun partito o movimento che si
voglia prendere per primo la responsabilità.
Altro aspetto che vorrei sottolineare e che non è stato
richiamato in alcun modo, è quello relativo alla misura della
rigidità del bilancio, dovuta alle leggi che sono ripetitive oppure
che sono e che saranno approvate con la legge finanziaria.
E' ben vero che il bilancio è impostato su una ripetizione di
spese in base a leggi esistenti, però la critica alle singole spese
o la possibilità di non rinnovarne qualcuna in luogo di altre non è
stata fatta.
Infine, in questa dichiarazione di tipo generale che ho fatto,
vorrei sottolineare che la nostra posizione nei confronti del
bilancio è molto simile (anche a questo mi riferivo quando parlavo
di cose che si ripetono) a quella assunta a proposito
dell'approvazione del bilancio preventivo per il 1982, nel senso
che il nostro partito, pur essendo una delle forze di maggioranza,
non ha però la possibilità, come le altre forze della maggioranza
presenti in esecutivo, di valutare sempre a fondo l'incidenza dei
singoli investimenti e in particolar modo come queste poste di
bilancio vengono utilizzate.
A questo proposito vorrei aggiungere che si parla - e questa è
un'altra ripetizione di cose già dette - eccessivamente di bilancio
preventivo, mentre sul bilancio consuntivo, sui modi in cui
l'esecutivo regionale impiega le cifre stanziate in bilancio, su
come in realtà il bilancio viene a risultare alla fine dell'anno,
in questo Consiglio si parla molto poco e non ci sono le necessarie
critiche.
Il bilancio preventivo è infatti una linea di tendenza che serve
ad impegnare delle cifre senza essere costretti all'utilizzazione
dei cosiddetti dodicesimi, uno per mese; ma il bilancio preventivo,
particolarmente utilizzando i fondi globali che ne sono parte
cospicua, può essere, a seconda delle linee programmatiche della
Giunta, utilizzato in una infinità di modi diversi.
Su queste cose la verifica difficilmente viene fatta e questo
per tutto il Consiglio costituisce certamente una nota di
demerito.
Per concludere, la nostra posizione è appunto quella di un
partito che è in maggioranza, che ritiene che non tutte le scelte
quali sono evidenziate dal bilancio, con i limiti che ho detto in
precedenza, siano riassuntive di una linea che ci potrebbe
soddisfare appieno.
Abbiamo certamente dei motivi di insoddisfazione anche noi e
delle proposte di integrazione da fare, però riteniamo che queste
cose possono essere fatte molto meglio nel prosieguo dell'attività
dell'Amministrazione, in quanto il bilancio così com'è presentato
ha tutti i limiti che abbiamo esposto.
PRESIDENTE:
E' iscritto a parlare il Consigliere
Carlassare, ne ha facoltà.
CARLASSARE - (Democrazia Proletaria - Nuova Sinistra):
Nel prendere la parola per formulare l'intervento riguardante le
previsioni di bilancio per l'anno 1983, è necessario, a mio avviso,
per sintetizzare il mio pensiero, fare alcune dichiarazioni che
tendono ad inquadrare l'oggetto in discussione.
Stiamo discutendo del bilancio di previsione per l'anno 1983,
che è la fotocopia del bilancio di previsione del 1982.
Sono state apportate alcune varianti, ma nel complesso questo,
per quanto riguarda soprattutto le scelte politiche, si può
considerare una copia fedele del bilancio di previsione del 1982,
con una grossa variante in peggio, ed è che rispetto al 1982 si è
delineata con estrema precisione una situazione di crisi gravissima
che sta attraversando un settore importantissimo per la vita
politico-economica della nostra Regione ed è la crisi
dell'occupazione nel settore industriale.
Ritengo, associandomi al Consigliere Ricco quando afferma che il
bilancio è un atto politico che si concretizza come strumento
contabile, che come atto politico il bilancio 83 avrebbe dovuto
registrare questo dato di fatto, che è l'elemento centrale a cui
bisogna dare delle risposte estremamente concrete, puntuali e
immediate, perché praticamente possiamo dire che tutte le aziende
industriali della Valle d'Aosta sono in crisi - il Consigliere
Martin ha fatto poco fa un elenco con possibilità di chiusura o di
ridimensionamento fortissimo anche della NUOVA-SIAS, con la
definitiva chiusura della "Châtillon S.p.A." comunicatoci con belle
maniere dal Presidente o Amministratore delegato della
"Montefibre"; con parecchie piccole e medie aziende in cassa
integrazione e scarse possibilità di ripresa dell'attività.
Il massimo documento politico di questa legislatura per l'anno
finanziario 1983 non registra questa situazione, perché rispetto al
documento redatto nel marzo 1982, che era il bilancio di previsione
del 1983, abbiamo una diminuzione in percentuale di quanto previsto
per lo sviluppo economico, poiché si passa dal 23,40% al 20,51%
come dato consolidato reale e non con un aumento come sembra a
prima vista e come ha chiarito molto bene il Consigliere Mafrica,
parlando di trucchetto contabile.
E questo è l'aspetto più grave di questo bilancio di previsione
il quale al di là del fatto che arrivino tanti o pochi soldi da
parte dello Stato, non manifesta una volontà politica reale e
concreta di risolvere questo problema. E' stato detto dal
Consigliere Tamone che è stata finanziata la FINAOSTA, ed è vero.
Sono stati stanziati dei capitali, però quali direttive, quali
linee d'intervento sono state delineate dalla Giunta, dalla
maggioranza, alla FINAOSTA per intervenire?
A mio avviso ne è stato dato uno solo, serio e concreto, ed è
quello che si riferisce ai fondi di rotazione per la cooperazione,
che è stato poi allargato al commercio ed all'artigianato e che con
gli stanziamenti dell'83 apre un capitolo abbastanza nuovo, sul
modo di intervenire con un aiuto economico reale e concreto
finalizzato da parte dell'Amministrazione regionale, con uno
strumento nuovo che è la Finanziaria, senza passare attraverso la
gestione di tutte le operazioni fatte dalle banche, senza
foraggiare, in ultima analisi, le banche stesse.
Ho fatto questo riferimento perché ritengo che un'altra grave
critica da fare al bilancio di previsione per il 1983 è il fatto
che sia stato formulato nelle linee programmatiche, perché dico con
l'Assessore Chabod che le linee programmatiche ci sono, e tutte, a
mio avviso, da criticare.
Comunque è stato formulato dalla Giunta, mi pare che anche i
Consiglieri che fanno parte della maggioranza - per esplicita
dichiarazione del Consigliere De Grandis e del Consigliere Martin,
per meno esplicita dichiarazione del Consigliere Nebbia - non
abbiano avuto modo di partecipare alla discussione che ha portato
alla formulazione di questo bilancio di previsione.
E questo è già di per sé gravissimo, ancor più grave è però il
fatto che non c'è stato nessun confronto con i settori sociali
interessati, con le Organizzazioni sindacali, e poi abbiamo un
esempio di come siamo arrivati a formulare quell'ipotesi sui fondi
di rotazione.
A mio avviso si può ipotizzare che con ogni probabilità si
sarebbe potuto formulare un bilancio di previsione migliore se si
fosse effettuato questo confronto con le realtà sociali: il che non
significa presentare durante una riunione di due ore alle
Organizzazioni sindacali il bilancio di previsione o come Giunta o
come Commissione Affari Generali; significa invece avere un
confronto serrato, cogliere le indicazioni che ne derivano e poi,
con una sintesi politica, fare le scelte su queste indicazioni e
tradurle in uno strumento contabile come il bilancio. Questa è
un'altra grave critica che va fatta a questo bilancio, che era già
stata formulata lo scorso anno, che va ripresa ed evidenziata come
più grave carenza proprio per le ragioni che dicevo prima, perché
la crisi si è venuta delineando con molta più precisione.
Partendo da queste premesse, vanno ripetute le critiche fatte lo
scorso anno per quanto riguarda la definizione di bilancio
elettorale, e qui mi rifaccio alle cose dette dal Consigliere de
Grandis, il quale, rispetto all'anno scorso, ha fatto un'aggiunta
nella sua puntuale analisi di bilancio.
L'anno scorso aveva formulato le percentuali che riguardavano le
spese di investimento differenziandole dalle spese correnti;
quest'anno ha precisato che le spese di investimento vanno divise
in due categorie fondamentali.
Mi ricordo che nella passata discussione avevo formulato
l'ipotesi che qui fosse definita una nuova categoria di
contabilità, che non è scientifica, ma che dà l'idea
dell'investimento corrente. E' quell'investimento che viene
conteggiato come tale, però in effetti si ripete ed è espressione
di una precisa volontà politica ed è quella di mantenere le cose
così come stanno, perché facendo in questo modo si può continuare a
fare quegli interventi a pioggia che non risolvono nessun problema,
però consentono di avere il rapporto con larghissimi strati a
livello sociale.
Voglio rifarmi a quella legge sul verde agricolo che è stata da
tutti criticata, ma anche da tutti votata, tranne che dal
sottoscritto: questo è l'esempio più tipico di come non bisogna
amministrare i quattrini della Pubblica Amministrazione.
E' necessario invece avere un maggior coraggio da parte delle
forze politiche ed esprimere anche con voto palese quanto si
afferma nelle Commissioni.
E qui voglio fare riferimento ad una cosa affermata
dall'Assessore Chabod che dice: noi veniamo accusati di non dare
soldi all'industria, all'artigianato - qui continua la sua campagna
elettorale - e di dare troppi soldi all'agricoltura. Il problema
non è che si diano troppi soldi all'agricoltura, il problema è che
questi soldi all'agricoltura vengono dati male, senza risolvere
nessun problema che riguarda il settore agricolo; vengono dati per
mantenere quella rete clientelare che dicevo prima e si traducono
in contributi che vanno dalle 2.000 lire ai vari milioni, senza che
però siano finalizzate alla risoluzione di un solo vero problema
che riguarda, per esempio, una nuova messa a coltura o interventi
che risolvano una volta per tutte il problema del risanamento del
bestiame.
Questa è la realtà e questa la linea politica che si è voluta
mantenere e rafforzare con questo bilancio. Quindi non è vero che
non c'è nessuna linea politica, è vero il contrario.
Quando si chiede di razionalizzare le leggi di spesa, quindi
buttar via una serie di leggine per avere dei capitoli chiari,
questo non viene fatto perché significa porre sul tappeto una
legislazione seria, che farebbe perdere tutti quei contatti
clientelari che sono possibili attraverso una legislazione che
continua ad elargire piccole somme - o grandi somme in qualche caso
- senza risolvere i problemi.
Vorrei fare ancora un riferimento a quello che è un altro
importante nodo politico che sta alla base di questa
discussione.
Il Consigliere Nebbia ha affermato che se questa previsione di
bilancio è fasulla, lo è in eccesso e non in difetto, perché
bisogna fare i conti con quello che effettivamente c'è in cassa e
non con quello che teoricamente si dovrebbe avere in cassa. Giusta
affermazione.
Il problema di fondo è però che vanno identificate delle
responsabilità, e questo è un nodo che si è sempre voluto saltare a
piè pari, quindi ce la prendiamo con la Repubblica, non quella di
Scalfari, ma in senso lato, perché la realtà dove le scelte operate
dal Governo determinano una situazione di passivo di cassa in Valle
d'Aosta hanno dei responsabili dal punto di vista politico, che
vanno identificati nella gestione del Governo.
Non si può accusare lo Stato così in modo generale, ma bisogna
accusare, senza voler fare delle grosse disquisizioni semantiche,
chi conduce le cose di questo Stato, ed è il Governo che fa delle
scelte sulle quali si può essere d'accordo o meno. Se si è
d'accordo con le scelte fatte dal Governo, si dice che vanno bene i
tagli, che non ci mandino i quattrini e che ci siano 232 miliardi
di residui attivi; se non si è d'accordo, bisogna esprimere in
tutti i modi la nostra disapprovazione, non solo dicendo al Sen.
Fosson di astenersi questa volta, oppure magari per una volta di
votare contro.
Bisogna avere il coraggio di fare delle scelte in sede locale
che siano contrastanti sino in fondo con quelle che vengono
effettuate da questo Governo; bisogna avere il coraggio di passare
all'opposizione realmente e non solo con l'espressione di un voto
contrario in una votazione dove quel voto non conta molto.
Ritengo che questi siano i nodi politici reali che non possono
essere superati se non c'è una precisa volontà di voler cambiare
l'indirizzo, se non c'è una precisa volontà di non voler più fare
gli interessi di settori, di organizzazioni politiche, di movimento
in senso stretto.
Il nodo centrale che dovremo affrontare subito è quello dei
livelli occupazionali, come dicevo all'inizio del mio
intervento.
Va bene che aumentino i dipendenti dell'Amministrazione
regionale e per quanto mi risulta, anche senza i dipendenti della
scuola, semplicemente aggiungendo i precari che vengono assunti per
svolgere varie mansioni, l'Amministrazione regionale è il primo
datore di lavoro ed è sullo stesso piano della Cogne.
Questa è una realtà che va sottolineata, con tutta la sua
pericolosità, perché ci troviamo ad essere con la Sicilia le due
Regioni che hanno come prima industria l'Amministrazione
regionale.
PRESIDENTE:
E' iscritto a parlare il Consigliere Berti,
ne ha facoltà.
BERTI - (Art. e Comm.Valdostani):
Non possiamo certo dire
che sia un bilancio perfetto, su un totale di 445 miliardi
all'incirca; comunque la cifra è talmente grossa che in qualche
maniera questi soldi li dovremo spendere.
Ogni forza politica ha la sua impostazione e opera le sue scelte
e questa evidentemente è stata un'impostazione politica della
Giunta chiaramente affrettata; d'altronde è stato ribadito da
alcuni Consiglieri regionali della maggioranza che non hanno
nemmeno potuto partecipare alla stesura del bilancio.
Questa mattina ho votato a favore dell'esame immediato di questo
bilancio dopo quanto affermato dal Presidente della Giunta, cioè
che il problema era impellente per la possibile riduzione da 9 a
7/10 del riparto.
A parte che se c'è questo pericolo, non è - come dice il
Consigliere Tamone - che con il nostro rappresentante a Roma si
possa scongiurare togliendo un voto al Governo; cioè non possiamo
ricattare il Presidente del Consiglio con un solo voto rispetto ai
500 che ci sono alla Camera o al Senato.
Penso invece che se c'è l'opportunità di fare un'azione, questa
debba essere un'azione collettiva di tutte le forze nazionali e
locali presenti in Consiglio regionale.
Venendo al dunque, vorrei rimproverare all'Assessore Chabod di
non aver interpellato le Organizzazioni di categoria, le
Associazioni produttive; mi auguro che dopo la nostra richiesta
egli si premuri di verificare, con un successivo incontro,
determinati punti.
Non sono totalmente d'accordo su certe impostazioni, per esempio
sulle categorie produttive; vedo delle penalizzazioni soprattutto
nel settore produttivo a favore del settore industriale.
L'industria valdostana è una realtà che dobbiamo purtroppo
salvaguardare, però non ampliare; a mio avviso dobbiamo tendere a
ridurla, perché è quella che ci porta via un sacco di quattrini e
che ci dà più noie di tutti gli altri settori.
L'altra parte del bilancio è la solita routine delle spese
correnti, di normale amministrazione. Comunque, con lo stanziamento
di una grossa cifra (200 e più miliardi nella gestione dell'83)
posso dare atto con mia soddisfazione di grossi interventi a favore
soprattutto dei fondi di rotazione e mi riferisco non soltanto agli
ultimi che abbiamo approvato, ma soprattutto al nuovo sistema che
senz'altro è più efficace dei precedenti, in cui abbiamo tolto gli
Istituti di Credito a favore della gestione diretta.
Mi auguro che questo sistema diretto tramite la Finanziaria
regionale dia quei benefici che fino ad ora tutti abbiamo
auspicato.
Per i settori alberghiero, commerciale, della cooperazione,
agricolo, si dice che sono stati spesi un mucchio di soldi e male;
penso invece che questi soldi qualche risultato senz'altro lo
abbiano dato, anche perché se non gli avessimo dato niente,
avrebbero portato del danno.
Quindi sono d'accordo con l'impostazione per quei settori che
abbiamo più bisogno di sostenere nella nostra Regione, che sono
quelli dell'artigianato, agricoltura e commercio.
Ho alcuni punti da discutere e lo farò quando arriveremo ai vari
capitoli, perché se da una parte i fondi di rotazione
all'artigianato daranno un certo rilancio, è anche vero che
dall'altra abbiamo tolto una parte rispetto all'82.
A mio avviso, quello che era stato predisposto nell'82 doveva
essere stanziato anche nell'83; c'è da dire che nella legge
regionale dell'artigianato è stata tolta una grossa cifra a quei 20
milioni che grossomodo venivano dati alle piccole aziende portavano
un beneficio.
Come ripeto, vorrei successivamente avere un incontro con
l'Assessore competente per discutere di questo problema; se ci sarà
un esaurimento dei fondi si potrà fare un assestamento per quel
capitolo onde rilanciare il settore. Non voglio con questo fare il
partigiano, dicendo: agli artigiani diamo questo o quello.
Purtroppo la realtà è quella che è; abbiamo però constatato che
l'artigianato ha dato nell'82 molti posti di lavoro senza creare
difficoltà all'Amministrazione pubblica, senza che si sia dovuti
ricorrere alla Cassa integrazione; quindi dobbiamo cercare di non
penalizzarlo, ma di sostenerlo e di rilanciarlo anche per l'83.
Mi riservo di intervenire in un secondo momento, adesso ho
voluto fare una breve premessa sul quadro generale.
PRESIDENTE
: Ha chiesto di parlare il Consigliere Cout, ne
ha facoltà.
COUT - (P.C.I.):
Cercherò in questo mio intervento di
fare riferimento ad alcuni problemi particolari, data la vastità
del bilancio, prendendo spunto da un paio di affermazioni che aveva
fatto stamani l'Assessore Chabod.
Ha detto nella sua relazione che sarebbe necessario spendere il
meno possibile per cercare di destinare fondi al risparmio, quindi
a spese di investimento, e che la Regione dovrebbe pensare alla
salvaguardia dei posti di lavoro, anche se assiste molte volte a
chiusure di aziende ed a situazioni aziendali molto molto
difficili, mentre si vede impossibilitata ad intervenire se la
colpa della chiusura è dell'industria o dell'elevato costo del
denaro.
Direi che sul primo punto è vero che teoricamente si fa questo
discorso, almeno nella relazione dell'Assessore Chabod. Se però
andiamo a vedere in pratica, e già stamani il Consigliere Mafrica
ne faceva cenno, si passa quest'anno dal 23,40% al 20,51% di fondi
destinati allo sviluppo economico, anche se poi molti di questi
vengono utilizzati per investimenti.
Mi sembra che sia il capitolo dove gli investimenti sono
maggiori e vorrei vedere se non fosse così; infatti, in questo
caso, il 33% è destinato agli investimenti mentre solo il 7% va per
le spese correnti.
Però è abbastanza preoccupante il calo di investimenti che si
registra in questi settori, che dovrebbero essere quelli trainanti
nello sviluppo della Valle d'Aosta. Ed anche per il futuro questi
fondi non aumenteranno di molto; vengono previsti il 21,08%
nell'83, il 21,92% nell'anno 1984, il 22,34% nell'85.
Comunque questa prima considerazione dell'Assessore Chabod è
molto legata alla seconda, consistente in una serie di
considerazioni sul ruolo della Regione per la salvaguardia dei
posti di lavoro.
Ed a questo proposito vorrei riprendere alcuni dati che avevamo
già predisposto per un nostro convegno, che aveva per oggetto
questi problemi.
Faccio riferimento anche ad alcuni investimenti che si sono
fatti negli anni precedenti, perché secondo noi in questo settore
vanno mantenuti i posti di lavoro e anzi ne vanno creati dei nuovi,
anche se è vero che possono essere privilegiati altri settori.
Mi riferisco all'industria, che molte volte sembra così cara
all'Assessore Chabod, dove registriamo, dal 1948 al 1961, un calo
da 12.700 a 8.877 addetti; proprio per questo erano state messe in
atto negli anni '60 una serie di leggi che dovevano favorire
l'occupazione.
Nonostante tutto, dal '61 all'81 abbiamo avuto un calo di
addetti nell'industria valdostana da 8.877 a 7.620. Se poi andiamo
a verificare dove c'è stato questo calo, lo ritroviamo ancora una
volta in alcuni punti particolari situati nell'asse centrale della
Valle.
Tutto questo è successo malgrado si sia intervenuti nei bilanci
successivi, con delle leggi regionali, proprio perché si pensava
che fosse giusto che oltre allo Stato intervenisse anche la
Regione.
Con la legge n. 20 del '62 e con la n. 8 del '68 sono stati
concessi in Valle d'Aosta a 26 imprese industriali dei contributi
in conto capitale per circa 638 milioni di allora. Il che vuol dire
che erano stati fatti in relazione degli investimenti per oltre 8
miliardi solo con queste due leggi.
Poi con i fondi di rotazione, con la legge del '73 mi sembra, la
Regione ha erogato dei mutui per oltre 10 miliardi e mezzo a 36
imprese, per investimenti per superano i 45 miliardi.
Oltre a tutto questo, ancora negli ultimi 10 anni la Regione ha
costruito direttamente dei capannoni o acquistato degli
stabilimenti per altre 8 aziende spendendo altri 12 miliardi.
Il risultato è stato di nuovo che, malgrado questi interventi,
qualcosa non ha funzionato. La maggior parte delle imprese che
hanno ricevuto dei contributi, dei mutui o delle attrezzature in
uso quasi gratuito, non ha occupato il numero di addetti che si era
impegnata ad assumere.
Anzi, un buon numero di tali aziende ha chiuso i battenti o
minaccia in questo momento di farlo.
Dopodiché si è costituita la Finanziaria, con la quale sono
stati fatti i primi interventi per la Maxel e l'Alluver, destinati
al mantenimento dell'occupazione e per ciò che riguarda la gestione
straordinaria non sono previsti aumenti di occupazione.
Riteniamo che ancora una volta non c'è stato l'impegno di andare
a verificare a fondo se effettivamente ci sono dei controlli per
ciò che riguarda questi investimenti e una finalizzazione in base
ad un programma che dovrebbe essere fatto.
D'altra parte si obietta: ma come si può obbligare un
industriale a non chiudere? A nostro parere però c'è anche un altro
modo di andare ad impostare dei piani, di dare con una parte di
questi fondi degli aiuti, che abbiamo molte volte definito reali,
alle industrie.
Se poi andiamo a confrontare in questi anni quello che si è
verificato negli altri settori, possiamo dire di essere di fronte
ad una vera crisi delle aziende meno grandi della Valle, e nello
stesso tempo registriamo un incremento dello sviluppo del commercio
e del turismo, con apertura di negozi, bar, alberghi, che
occupavano già nel '61 addetti e ne hanno 7.991 nel '71 e 9.598
nell'81.
Se però andiamo a vedere meglio le cose, vediamo che soprattutto
un grosso rilievo è stato fatto nei servizi e soprattutto - lo
ricordava il Consigliere Carlassare - nei servizi che vengono
gestiti dagli Enti pubblici.
Quello che ci premeva dire, proprio in base a questa
osservazione che aveva fatto stamani l'Assessore Chabod, è che
bisogna riprendere il discorso della programmazione in un bilancio
che deve essere impostato seguendo le linee che la Regione si vuole
dare, soprattutto se non si vogliono assecondare i processi in
atto, che altri hanno già illustrato, cioè una decadenza
dell'agricoltura, che produce ormai solo più il 3% del valore
aggiunto regionale, anche se occupa il 10% della forza lavoro; un
progressivo declino dell'industria con una accentuata forza lavoro
in particolar modo la forza femminile; uno sviluppo caotico del
terziario e il gonfiamento della pubblica amministrazione.
Dobbiamo invece pensare ad uno sviluppo più equilibrato ed anche
più robusto dell'industria valdostana, che consenta la creazione di
nuovi posti di lavoro soprattutto per le donne, ed il mantenimento
di un equilibrio, che ci deve essere, tra i principali settori
economici - agricoltura, industria e terziario - proprio perché -
come diceva il Consigliere Tamone in un altro suo intervento - non
siamo per una monocoltura, ma per uno sviluppo ben articolato di
questi tre settori principali.
Ho voluto fare questo intervento perché mi era parso che, dopo
tutto quello che aveva detto stamani l'Assessore Chabod, si
passasse al di sopra di quello che deve essere invece un indirizzo
della Regione, con scelte che devono essere programmate.
Solo dopo che la Regione si è data un'impostazione, si dovrebbe
predisporre il bilancio. Mi è parso invece di avere capito dalla
relazione dell'Assessore Chabod che queste scelte sono state fatte
non si sa come e che comunque vanno bene.
Questa è l'opinione dell'Assessore Chabod: noi pensiamo invece
che queste scelte vadano impostate in modo diverso e che ci debba
essere una partecipazione diversa.
PRESIDENTE
: E' iscritto a parlare il Consigliere Minuzzo,
ne ha facoltà.
MINUZZO - (P.S.D.I.):
Il Consigliere Berti ha ragione
quando dice che 445 miliardi e 890 milioni sono da spendere, per
cui in qualche modo si devono impiegare, ma non si sa bene come,
sia dalle stesse forze di opposizione che da molte forze che fanno
parte di questa maggioranza.
Nell'affrontare l'esame di questo bilancio regionale, che in
qualche modo dovrebbe rispecchiare gli indirizzi in materia di
politica socio-economica del Governo regionale, che è appoggiato
dall'esterno da non pochi Consiglieri, rappresentanti e portatori
di esigenze e di istanze, di ideologie e culture, tenuto conto
quindi di questo quadro politico e di quelle che sono le forze che
sostengono questo Governo, si devono tenere presenti, o perlomeno
dovrebbero essere fissati degli obiettivi ben precisi e più ancora
fra questi obiettivi dovrebbero essere individuati quelli
prioritari per una seria politica regionale in un momento di grave
crisi, di grave difficoltà per l'inflazione galoppante.
Per noi Socialdemocratici è necessario che venga adottata una
politica direi straordinaria, in un momento straordinario, che vede
fra l'altro da parte del Governo di Roma un'inversione di tendenza
su quella che è la politica del decentramento. Vediamo di fatto che
da parte del Governo centrale c'è la tendenza a togliere alle
Regioni quel decentramento che aveva loro concesso, a quelle
ordinarie 10 anni fa, alla nostra Regione 35 anni fa.
E' necessario che in questo momento si metta in atto una
politica - e molti colleghi l'hanno richiamato - di programmazione
che però sia il frutto di un serrato confronto fra le forze
sociali, gli operatori economici, le forze sindacali, le forze
politiche e aggiungerei anche le forze intellettuali.
Partendo da queste considerazioni riteniamo che sia necessario
conoscere quali contenuti questo Governo Andrione voglia porsi a
medio termine, a meno che non voglia indicare questi indirizzi,
vista l'imminente scadenza elettorale, per cui non abbia ritenuto
necessario uno sforzo di fantasia per andare a presentare un
bilancio che sia più adeguato alla nostra realtà attuale.
Riteniamo che in questo momento, in cui l'economia industriale
sta ristagnando, o meglio sta ancora attraversando una lunga fase
di recessione che ha portato ad un livello occupazionale mai
verificatosi prima, occorra prendere dei provvedimenti che ci
facciano uscire da questa situazione.
Per fare ciò ci deve essere una capacità di programmazione che
riteniamo questa Giunta non abbia, sebbene ci sia stato l'ingresso
ufficiale in maggioranza - permettetemi questo termine - del
P.R.I., che è il partito che aveva o ha ancora il Presidente della
Commissione regionale per la Programmazione.
Fatto sta che assolutamente non si è tenuto conto perlomeno in
questo bilancio, dei primi indirizzi del piano di sviluppo
presentato nel 1979, se non sbaglio, e nulla è stato fatto in
materia di programmazione.
Detto questo, potremmo intervenire a lungo su come è stato fatto
questo bilancio, ma diventerebbe un'inutile perdita di tempo,
perché non vi è la possibilità - e questo lo ha detto il Ragioniere
Capo - di modificare niente per la sua struttura; quindi anche
presentare degli emendamenti probabilmente non sortirebbe nessun
effetto, se non quello di dilungare il dibattito consiliare.
Forse c'è stato troppo poco tempo per esaminare il bilancio
regionale; abbiamo votato a favore dell'iscrizione in via d'urgenza
perché riteniamo che si debba avere il coraggio delle proprie
azioni e penso che quando si trovano certi accordi, questi debbano
essere portati fino al termine.
Non ritengo sia giusto, corretto e serio chiedere delle deroghe
fino ad un certo punto per la questione dell'esame di un iter della
legge, e poi, da un certo punto in avanti, queste deroghe non
ritenerle più valide.
Ci ha preoccupato e stupito non poco quello che ha detto il
Consigliere Tamone su come è gestita l'agricoltura in Valle
d'Aosta, perché l'Assessore Marcoz ricopre da ben 10 anni la carica
di Assessore all'Agricoltura; sentirsi dire dopo un decennio che si
poteva fare molto di più in materia di agricoltura, vuol dire che
grosse responsabilità, se sono dell'Assessore Marcoz, che ritengo
abbia fatto quanto era nelle sue capacità e quanto poteva fare,
sono da attribuire anche alla maggioranza che esprime questo
Assessore come pure al movimento che lo appoggia.
Ci siamo davvero stupiti che dall'interno di una maggioranza
così ampia ci sia stata una presa di posizione abbastanza pesante
ed inaspettata.
Passando poi a quelli che sono stati i vari interventi e a quel
poco che abbiamo potuto seguire nella discussione del bilancio in
Commissione, diciamo che il punto fondamentale e basilare di tutta
la questione è la programmazione.
Come ho già detto nella passata adunanza del Consiglio
regionale, il nostro Assessore Pollicini gira mezzo mondo, potremmo
chiamarlo il "Marco Polo" valdostano per tutti i chilometri che ha
fatto per andare a vendere un'immagine della Valle d'Aosta, per
andare ad acquisire turismo e poi vediamo che da un'altra parte
poco si fa per soddisfare questi turisti che l'Assessore, con
grosso dispendio finanziario e di energie, cerca di andare a
recuperare.
A tutto questo è legato il discorso della programmazione: nel
settore dell'artigianato lo ha detto il Consigliere Berti; a parte
il fatto che lui prima vota il bilancio, poi andrà a mettersi
d'accordo con l'Assessore, mi sembra una posizione corretta questa
e veramente ineccepibile.
Non mi soffermo esclusivamente sull'artigianato, ma nel settore
del terziario si fa non molto, e quel "non molto" con grossi
ritardi.
Da una parte abbiamo una grossa crisi industriale, non c'è la
capacità di intervenire tempestivamente per cercare di risolvere i
problemi occupazionali; a questo punto sarebbe necessaria una
Commissione per la pianificazione occupazionale, visto che ci
troviamo di fronte ad un momento di crisi veramente grosso e che ci
vorrebbe qualcuno che si occupasse specificatamente di quel
settore.
La Giunta corre dietro a tappare delle falle, qualora si aprano,
da nord ad est, da ovest a sud, nella nostra Regione; è chiaro che
come si tappa una falla ne scoppia un'altra, ed allora si corre a
tappare quell'altra falla con un grosso sperpero di denaro
pubblico, al quale la Giunta non può sottrarsi in quanto tutti i
problemi diventano di primaria necessità per la risoluzione.
Abbiamo dovuto correre a Cogne per tappare la falla apertasi con
la chiusura delle miniere; abbiamo dovuto intervenire all'Alluver
per il fallimento dell'azienda precedente; abbiamo già corso
diverse volte per la Fortuna West, e avanti di questo passo.
Ritengo che in questo bilancio non ci siano assolutamente degli
elementi che possano far intravedere la volontà di questo Governo
di affrontare i problemi per quelli che sono, cercando di
anticipare i problemi che già sappiamo verranno ad emergere, per
cui dobbiamo dare un parere abbastanza negativo a questo bilancio;
così com'è formulato e strutturato non c'è niente di nuovo.
Forse l'unica innovazione di questo bilancio è che ad
illustrarlo questa volta c'è stato il Ragioniere Capo a differenza
degli altri anni che era l'Assessore alle Finanze, perché ritengo
che la relazione a questo bilancio sia stata fatta in Commissione e
non in questo Consiglio, per cui ci riserviamo d'intervenire
capitolo per capitolo quando si discuterà il bilancio nei suoi
particolari.
PRESIDENTE
: La seduta è tolta.
La seduta termina alle ore 19,21.
