Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1042 del 14 gennaio 1985 - Resoconto
OGGETTO N. 1042/VIII - GESTIONE DEI GIOCHI AMERICANI AL
CASINO' DI SAINT-VINCENT. (Interpellanza e dibattito
generale).
PRESIDENTE
: Con telegramma del Presidente del Consiglio è
stato inserito, dopo l'oggetto precedente, l'oggetto 25/bis, al
quale è stata abbinata la discussione dell'interpellanza iscritta
all'oggetto n. 22 presentata dai Consiglieri Torrione, Pascale e
Breuvé, di cui do lettura:
INTERPELLANZA
Le vicende della SAISET, la Società che gestisce i giochi
americani al Casinò di Saint-Vincent, hanno ormai chiaramente
evidenziato la necessità di una ponderata riflessione sulla
opportunità di operare, in tempi più o meno brevi, un radicale
mutamento di indirizzo proprio nella gestione di tali
giochi.
E' altrettanto evidente che per conseguire un risultato del
genere bisogna compiere un'operazione preliminare consistente nella
revoca della vigente convenzione con la SAISET, società che allo
stato attuale non sembra più offrire, sia sul piano
dell'azionariato che sotto l'aspetto dell'affidabilità, tutte le
garanzie necessarie.
D'altronde le recenti prese di posizione di numerose forze
politiche in sede consiliare hanno chiaramente evidenziato la
necessità di riconsiderare tale problema con la massima urgenza
anche per evitare che un atteggiamento dilatorio possa, con
l'incancrenirsi della situazione, rafforzare la tesi di coloro che
caldeggiano la chiusura della Casa da Gioco.
E' invece indispensabile un'inversione di tendenza che serva
da un lato a sconfiggere una simile eventualità e dall'altro a
reimpostare una gestione dell'intero Casinò improntata alla massima
trasparenza sia per ciò che attiene l'azionariato societario sia
per quanto si riferisce alle capacità manageriali, imprenditoriali
e finanziarie degli azionisti dei componenti le società
concessionarie, il tutto inserito ovviamente nel quadro di un
rapporto con la Regione il più possibile aderente alla volontà del
Consiglio regionale anche nella fase della quotidiana gestione del
Casinò.
Tutto ciò premesso i sottoscritti Consiglieri regionali del
Gruppo socialista
INTERPELLANO
il Presidente della Giunta e l'Assessore competente per
conoscere:
a) il giudizio della Giunta regionale sulla SAISET che ha
gestito sinora i cosiddetti giochi americani presso la Casa da
Gioco di Saint-Vincent nonché sulle recenti vicende che hanno
chiamato in causa la società stessa alla luce anche di quanto
dichiarato in merito dall'ex Commissario Sanchioli in sede di
Commissione di indagine;
b)
se gli elementi in possesso della Giunta possano
essere sufficienti a giustificare l'eventuale revoca della
concessione alla SAISET e se in un'ipotesi del genere sia
ipotizzabile anche un possibile coinvolgimento dell'altra società e
cioè della SITAV, viste e considerate le interconnessioni di
rapporti esistenti fra le due società nella gestione dei giochi
americani e più complessivamente dell'intera Casa da Gioco;
c)
se non è praticabile, sempre a parere della Giunta,
l'ipotesi di cui al punto b) e stante l'attuale situazione,
attraverso quali canali e quali interlocutori societari la Regione
ritiene possibile mantenere o riattivare un rapporto di
collaborazione con la SAISET al fine di conseguire l'obiettivo di
una gestione la più possibile trasparente dei cosiddetti giochi
americani.
PRESIDENTE
: Do inizio alla discussione di questo oggetto
25/bis dando la parola al Consigliere Beneforti nella sua qualità
di Presidente dell'apposita Commissione.
BENEFORTI - (D.C.):
Signor Presidente, Colleghi, Su
incarico del Consiglio regionale la Commissione Affari Generali
allargata ai Capigruppo, si è riunita per i dovuti accertamenti nei
confronti della società
SAISET che gestisce i giochi americani presso la Casa da Gioco
di Saint-Vincent, a seguito degli interventi della Magistratura di
Torino.
Già nella relazione presentata al Consiglio regionale del 14-15
maggio scorso, la Commissione aveva incluso la parte relativa alla
SAISET, con particolare riferimento alla Costituzione della Società
stessa, alla Convenzione in atto, al suo assetto e alla gestione
dei giochi americani.
E' noto infatti:
- che l'accordo SITAV-SAISET per la gestione dei giochi
americani è stato approvato con deliberazione del Consiglio
regionale n. 341 del 29 giugno 1981;
- che la convenzione stipulata in data 4 agosto 1981 - rep. n.
5917 - prevede le condizioni per la gestione dei giochi da parte
della SAISET;
- che la società SAISET era stata costituita a Roma nel giugno
1980 e trasferita ad Aosta nel giugno 1981;
- che l'assetto societario della SAISET è il seguente:
40% delle azioni alla società SOFILO - Società finanziaria
lombarda con sede in Crema - del Prof. Bruno Masi e della di lui
moglie Signora Diana Cima;
30% delle azioni a Franco Chamonal e Paolo Giovannini suddivise
in parti uguali fra i due (15% ciascuno);
30% delle azioni alla società SISAT s.r.l. con sede a Saronno,
così suddivise:
- 8% alla PANAM s.r.l. con sede ad Aosta di Chamonal. e
Giovannini;
- 8% all'agente di Borsa Sig. Mascarzini Rag. Claudio;
- 14% al Sig. Luigi Vegezzi e alla di lui moglie Signora Ceriani
Silvana;
- che dal suddetto assetto societario è risultato evidente che
la società SAISET è controllata per il 78% dal Prof. Masi,
Giovannini e Chamonal;
- che le altre due aziende che operano nel settore dei giochi
americani sono: la GE.CA. s.r.l. costituita per la gestione dei
gettoni delle slots machines (i soci sono il Sig. Mario Vassoney e
la moglie Maria Pia Chamonal);
- la CAMES S.p.A. costituita in un primo tempo per
l'importazione delle slots machines e che detiene il monopolio
delle macchine automatiche per la conta dei gettoni (di proprietà
di Chamonal e Giovannini).
CONTROLLO GETTONI "SLOTS"
In merito al controllo dei gettoni delle slots, la Commissione,
in base alla documentazione acquisita, ha rilevato quanto
segue:
- in data 6 luglio 1984 con lettera prot. n. 236, il Commissario
regionale comunicava alla Presidenza della Giunta che, previo
accordo e assenso dello stesso, la società SAISET aveva affidato, a
decorrere dal 10 luglio, la completa gestione dei gettoni relativi
alle slots alla società GE.CA..
Con tale affidamento la GE.CA. avrebbe provveduto, come
provvede, nei termini e con le modalità previste nel sistema del
servizio di controllo regionale, alla raccolta, impacchettamento,
vendita ed acquisto dei gettoni senza più alcuna interferenza della
SAISET.
Il Commissario comunicava altresì che riteneva "assolutamente
valida a nuova globale procedura affidata esclusivamente alla
GE.CA. sia per ragioni di praticità operativa, sia per l'attuazione
dell'azione di controllo che si potrà focalizzare soltanto e
responsabilmente su di un unico gestore".
- In data 6 novembre 1984 con lettera prot. n. 464, il
Commissario faceva presente alla Presidenza della Giunta regionale
che non riteneva più soddisfacente, a garanzia degli interessi
tutelati, l'espressione segnalata dai contatori posti all'interno
di ciascuna slot, tramite i quali quindicinalmente veniva
effettuato il rilevamento degli introiti di gioco.
Infatti aveva constatato ed "accertato che i contatori non
davano al momento del rilevamento l'esatta situazione di ogni
singola slot, dato che all'interno di ognuna di esse rimaneva un
quantitativo di gettoni - già costituenti "introiti di gioco" - che
per fattori meccanici non erano mai stati rilevati.
Per facilitare la comprensione di quanto avveniva il Commissario
univa alla lettera un "disegno" esplicativo che si trova allegato
alla presente relazione.
Con tale disegno e con l'esempio riportato, il Commissario
faceva rilevare che i gettoni cominciano a costituire la "cagnotte"
e di conseguenza a far scattare il contatore soltanto quando veniva
superata la prevista "taratura" e che prelevando dalla vaschetta un
certo quantitativo di gettoni si ritardava il raggiungimento della
"taratura" stessa sottraendo il pari importo agli introiti di
gioco.
Inoltre, con la lettera citata, il Commissario faceva presente
che l'apparato meccanico delle slots era chiuso da una sola chiave
in possesso della SAISET e rappresentava di aver deciso quanto
segue:
"- dal giorno 29 ottobre 1984 ho disposto che durante l'apertura
dei giochi i controllori regionali presenzino a qualsiasi tipo di
operazione interessante le slots. Mi permetto evidenziare in
proposito che trattasi di un control lo molto oneroso (decine e
decine di interventi giornalieri) e soprattutto, di un controllo
che distoglie il personale della vigilanza ai tavoli da gioco;
- per il problema delle ore di chiusura dei giochi e della
manutenzione delle macchine nelle ore antimeridiane proporrei di
sensibilizzare immediatamente la società SAISET affinché proceda
con assoluta urgenza a porre in essere un accorgimento tecnico tale
da garantire l'entità precisa degli introiti di gioco senza
lasciare connessioni promiscue (vedi vaschetta) ed
incontrollabili".
- In data 9 novembre 1984, con lettera prot. n. 468, il
Commissario, facendo seguito alla lettera del 6 novembre,
comunicava alla Presidenza della Giunta che unitamente ai dirigenti
della società SITAV e SAISET ed al tecnico delle macchine slots
avevano affrontato il problema e di aver trovato una soluzione
soddisfacente.
Tale soluzione consisteva, come affermato dal Commissario, in
quanto segue:
"Le "vaschette" delle slots verranno chiuse con una lamiera a
lucchetto (impedendo quindi l'agibilità delle stesse) le cui chiavi
saranno in possesso del controllo regionale e del controllo di
amministrazione SITAV e potranno essere aperte soltanto durante
l'orario dei giochi - per eventuali integrazioni o interventi
tecnici. A titolo sperimentale - affermava il Commissario - in
breve tempo sarà apportata la predetta modifica ai quattro tipo di
slots esistenti, modifica che se risulterà valida, sarà estesa a
tutte le macchine".
- In data 16 novembre 1984, con lettera prot. n. 480, il
Commissario, facendo seguito alla comunicazione del 9 novembre,
comunicava al Presidente della Giunta che i "prototipi delle
"vaschette" modificate con l'applicazione di una "lamiera a
lucchetto" non offrivano una totale garanzia a tutela del noto
fenomeno".
"Infatti - affermava il Commissario - nel mentre durante
l'apertura dei giochi la lamiera è sufficiente ad evitare eventuali
manomissioni, dalla chiusura delle sale e in occasione delle
manutenzioni delle macchine nell'arco antimeridiano, dovendo essere
le ripetute "vaschette" necessariamente estraibili per motivi
tecnici, il problema si ripropone nelle sue originarie
dimensioni".
Con la suddetta lettera il Commissario inoltre faceva presente
che "a parziale modifica di quanto comunicato nella precedente
relazione (del 6 novembre 1984), all'interno delle vaschette
giacevano quotidianamente gettoni per un valore complessivo di
oltre 100 milioni di lire".
- In data 26 novembre 1984, con lettera prot. n. 4351/GAB.,
inviata ai Presidenti delle società SITAV e SAISET e per conoscenza
al Commissario regionale, il Presidente della Giunta scriveva
quanto segue:
"Si trasmette copia delle note del Signor Commissario regionale
presso la Casa da Gioco di Saint-Vincent in data 9 novembre 1984,
n. 468, e 16 novembre 1984, n. 480, relative al problema in
oggetto, con preghiera di voler formulare un parere in merito e di
prospettare le proposte tecniche che si ritengono più idonee.
In attesa delle soluzioni che verranno adottate, il Commissario
regionale vorrà, a titolo cautelativo, predisporre un adeguato
servizio di controllo e vigilanza secondo i criteri ritenuti più
opportuni, concordandoli con le società e rendendone edotta questa
Presidenza".
INTERVENTO DELLA MAGISTRATURA
Nella notte fra il 5 e il 6 dicembre, su ordine dei Magistrati
che seguono l'inchiesta sul Casinò, la polizia tributaria di Torino
procedeva al sequestro delle slots machines e di tutti i tavoli
relativi ai giochi americani. Custode giudiziario di quanto
sequestrato veniva nominato il Commissario regionale, Alessandro
Sanchioli.
Nello stesso tempo veniva effettuata una ispezione tecnica sulle
slots dall'Ing. Maurizio Coronato, quale perito nominato dal
Tribunale di Torino.
Il dissequestro da parte della Magistratura avveniva la sera del
7 dicembre 1984.
A seguito dell'intervento della Magistratura, la Commissione
Affari Generali si riuniva nei giorni 17 e 19 dicembre 1984 per
prendere visione della documentazione, a cui è stato fatto
riferimento nella prima parte di questa relazione e per ascoltare
il Commissario regionale.
A seguito della documentazione in suo possesso e di quanto
riferito dal Commissario regionale, Alessandro Sanchioli, la
Commissione ha rilevato:
- che i giudici, che conducono l'inchiesta sulla Casa da Gioco,
dopo aver compiuto alcune verifiche sulla Casa stessa, hanno tratto
in arresto e trasferito presso alcune carceri piemontesi, con
l'accusa di furto pluriaggravato connesso al fenomeno delle slots,
le seguenti persone:
Mario Vassoney - Amministratore delegato della società
GE.CA.
Serge Saiter - Direttore dei giochi americani
Alessandro Unterthiner - Vice Direttore dei giochi americani
Nino Bee - Tecnico delle slots machines Italo Vauthier -
Cassiere SAISET
Inoltre hanno ottenuto la libertà provvisoria:
Carlo Cardinali - Ispettore Capo SAISET Riccardo Caldara - Ex
capo cassiere Luigi Viglione - Ispettore SAISET Italo Bordon -
Cassiere
Gilberto Casetta - Ispettore SAISET
- che per le imputazioni che sono state attribuite alle suddette
singole persone, la società SAISET ha provveduto ad inviare agli
interessati l'avviso di sospensione dal servizio;
- che, per quanto concerne il fenomeno delle slots, oltre agli
accertamenti relativi ai prelievi di gettoni che avvenivano durante
la manutenzione, i giudici istruttori hanno rilevato elementi che
lasciano presupporre l'esistenza di altre manomissioni, consistenti
nel blocco dei numeratori, tale da far confluire i gettoni giocati,
senza alcun rilevamento, direttamente nella "cagnotte";
- che i giudici hanno eseguito una verifica sugli introiti di
gioco relativi alle slots dell'anno 1983 e che nell'agosto 1984 a
seguito dell'attuazione di un servizio di vigilanza, detti incassi
ammontavano a circa 800 milioni di lire, con un incremento
variabile dai 200 ai 250 milioni di lire mensili rispetto ai
periodi precedenti;
- che i giudici hanno rinvenuto presso la Casa da Gioco quattro
casseforti di cui tre collocate nella parete in sala angusta,
attigua agli uffici della cassa SAISET della sala da gioco comune e
una celata dietro la specchiera di un bagno ubicato nel piano
uffici SITAV;
- che i giudici stanno esaminando possibili ipotesi di reato per
quanto riguarda i giochi relativi al black-jack e punto-banco,
avendo per il "black-jack" accennato all'esistenza di doppi fondi
nelle cassette contenenti, durante il gioco, i gettoni;
- che la sottrazione più massiccia degli introiti si sia
verificata al gioco del punto-banco, del quale la Regione non era
interessata, dato che percepiva, com'è noto, una quota
forfettaria;
- che nonostante la mancanza di sufficienti elementi,
l'ammontare globale del danno causato da prelievi possa essere
valutato intorno ai 700-800 milioni mensili;
- che per la loro ingente quantità i gettoni illecitamente
prelevati venivano trasformati in denaro come sembra sia stato
accertato dalla Magistratura inquirente, con l'intervento della
società GE.CA., società alla quale era stata affidata la gestione
dei giochi americani;
- che i fenomeni rilevati e sui quali la Magistratura sta
indagando, probabilmente furono studiati e posti in essere secondo
un piano prestabilito, mentre le somme sottratte al bilancio
societario venivano probabilmente introitate dai tre maggiori
azionisti della società SAISET;
- che il Commissario venuto a conoscenza che l'installazione
delle slots fu eseguita personalmente da Chamonal che vestiva una
tuta da lavoro con l'ausilio di personale specializzato
esterno;
- che alla manutenzione delle slots durante l'apertura dei
giochi erano addetti nove operai elettricisti, mentre nelle ore
antimeridiane gli operai erano due, oltre al tecnico
responsabile;
- che, data la forfetizzazione dei proventi, non sono mai stati
effettuati controlli sui giochi relativi al punto-banco, tout-va e
simili. I controllori regionali e i vice Commissari erano
estraniati anche dal controllo quindicinale delle slots, in quanto,
come riferito dagli stessi al Colonnello Sanchioli, il compito se
lo assumeva il Commissario;
- che per quanto riguarda il black-jack i controllori avevano
disposizioni specifiche di verificare il fondo delle cassette e che
dal 6 dicembre 1984 era stato disposto che le cassette fossero
estratte e rovesciate sul tavolo;
- che il Commissario regionale Sanchioli ebbe i primi sospetti
di possibili irregolarità nella gestione delle slots soltanto nel
mese di ottobre, a seguito della richiesta rivoltagli dal Vice
Direttore dei giochi americani della presenza di "Controlli Valle"
durante i lavori di revisione delle slots stesse;
- che, a richiesta di un componente della Commissione, il
Colonnello Sanchioli ritiene che per la gestione della Casa da
Gioco non è importante il numero delle società quanto la loro
corretta amministrazione.
POSIZIONE DELLA REGIONE
A seguito della riunione della Commissione in data 8 gennaio
1985, alla quale è intervenuto il Presidente della Giunta regionale
per comunicazioni relative alle determinazioni che la Giunta
regionale intende adottare, è stato appurato che:
- sono state notificate in data 18 dicembre 1984 alla Presidenza
della Giunta regionale due comunicazioni dell'autorità giudiziaria
di inizio di azione penale:
1) nei confronti di Masi, Chamonal e Giovannini, per reato di
appropriazione indebita pluriaggravata, commessa in Saint-Vincent
fino all'11.11.1983; in tale comunicazione la Regione è ritenuta
parte offesa, trattandosi di ipotesi di sottrazioni di proventi da
gioco spettanti "pro quota" alla Regione stessa, ed è data facoltà
alla Regione di costituirsi in giudizio a tutela dei propri
interessi patrimoniali;
2) nei confronti di Chamonal, Giovanni, Unterthiner, Saiter,
Vassoney, Bee, Cardinali, Caldara, Casetta, Stella, Viglione,
Bordon e Vauthier per il reato di furto pluriaggravato commesso in
Saint-Vincent sino all'11.11.1983 e per quanto attiene alle "slots
machines", sino ad epoca recente, consistito nella sottrazione di
proventi da gioco dai tavoli di "punto e banco", "black-jack" e
dalle "slots machines"; anche per tale reato la Regione è
considerata parte offesa ed è in facoltà di costituirsi in
giudizio;
- che con deliberazioni della Giunta regionale n. 8401 e n. 8402
in data 31 dicembre 1984, la Regione si è costituita parte civile
nei procedimenti penali suddetti, affidando la propria
rappresentanza e difesa all'Avv. Prof. Gilberto Lozzi, ordinario di
procedura penale presso la Facoltà di Giurisprudenza
dell'Università degli Studi di Torino;
- che la Presidenza della Giunta regionale ha richiesto il
parere del proprio consulente legale, Avv. Franzo Grande Stevens,
il quale ha esposto l'avviso che la Regione "non può in questo
momento chiedere che operi la decadenza o la revoca della
concessione alla SITAV giusta l'art. 15 del contratto del 16
febbraio 1978, per sottrazione o occultamento di introiti, perché
vi è soltanto una indagine in corso ma non un accertamento
definitivo. Tuttavia è opportuno che la Regione, che si è
costituita parte civile, si riservi ogni azione in proposito nei
confronti sia della SITAV che della SAISET con lettera di cui Vi
rimetto qui accluso schema".
- che sulla base del suddetto parere il Presidente della Giunta
regionale con lettera Racc. in data 9 gennaio 1985, prot. n.
86/GAB., indirizzata al Direttore Generale della SITAV e
all'Amministratore Delegato della SAISET, con riferimento al
procedimento giudiziario in corso, ha formulato espressa riserva di
avvalersi dell'articolo 15 del contratto di concessione del 16
febbraio 1978 per la revoca e/o decadenza della concessione stessa,
qualora risultassero accertati i presupposti dell'articolo
stesso;
- che l'Avv. Prof. Claudio Dal Piaz, consulente legale della
Commissione, interpellato sulle possibili ripercussioni degli
illeciti, in corso di accertamento, sui rapporti esistenti per la
gestione della Casa da Gioco, ha comunicato con parere in data 11
gennaio 1985, di ritenere indubbio che fatti di alterazione dei
meccanismi delle macchine da gioco, tendenti all'occultamento degli
incassi, integrino gli estremi per la revoca della concessione ed
ha precisato one, pur non potendosi in assoluto ricondurre tali
fatti direttamente alla società astrattamente intesa, bensì
all'opera dei soci, possa agevolmente rilevarsi un difetto di
vigilanza e controllo da parte della società, il che implicherebbe
la configurabilità di un "fatto" della società nel senso previsto
dall'art. 15 del contratto.
Il legale ha però ritenuto indispensabile che le ipotesi di
sottrazione o di occultamento siano accertate in concreto, perché,
in mancanza di accertamenti e di elementi documentali, sarebbe
necessario differire ogni determinazione in attesa del
perfezionamento degli accertamenti da parte dell'autorità
giudiziaria nel corso del procedimento penale ancora pendente.
Oltre all'eventualità di attendere l'esito giudiziario con gli
intuibili tempi tecnici che questo comporta, il legale ha
prospettato l'opportunità di una azione di accertamento in via
amministrativa, ritenendo che solo l'esito di simile iniziativa
potrebbe indurre l'Amministrazione a differire ogni definitiva
determinazione fino a quando gli accertamenti non abbiano a
risultare obiettivamente possibili attraverso la concreta
conoscenza degli atti processuali penali o, al limite, al passaggio
ingiudicato della sentenza penale.
In ogni caso, sarebbe opportuno, secondo il legale, provvedere
in via cautelare, con immediatezza, alla notifica alla società
concessionaria prevista dall'ultima parte del terzo comma dell'art.
15 della convenzione. A questo proposito ha rimesso alla
Commissione lo schema di una lettera che a suo avviso dovrebbe
essere inviata dopo la discussione del problema in sede
consiliare:
"Il Consiglio regionale avuta notizia che nel procedimento
penale attualmente in corso sarebbero emersi dei recenti fatti di
alterazione delle macchine da gioco gestite da codesta società,
alterazione preordinata alla sottrazione di una parte degli incassi
e quindi al loro occultamento ai fini della contabilità e della
conseguente definizione economica del rapporto Regione-SAISET;
ritenuto che tale notizia imponga un più preciso accertamento
non soltanto circa l'"an" ma anche il "quantum", che peraltro il
fatto si riveli fin d'ora sufficientemente attendibile nella sua
concreta verificazione e che possano di conseguenza ipotizzarsi
come sussistenti gli estremi di cui all'art. 15, 3° comma, della
convenzione intercorrente fra la Regione e la SAISET
CONTESTA
con il presente atto alla società SAISET S.p.A. i fatti come
sopra descritti e propone formale diffida, con le riserve tutte del
caso, ai fini della procedura di revoca della concessione prevista
dal citato 3° comma dell'art. 15".
CONCLUSIONI
Con questa relazione vengono messi in evidenza i fatti e gli
avvenimenti che sono successi alla SAISET, da quando ha iniziato la
sua attività ad oggi.
Si ritiene che il lavoro svolto, su mandato del Consiglio
regionale, sia stato utile e che permetta di assumere i
provvedimenti che si renderanno necessari.
Uno dei provvedimenti che potrebbe essere adottato, come del
resto qualcuno sostiene, è quello di procedere subito alla revoca
della convenzione Regione SAISET.
Tuttavia non si può non tener presente il parere dell'avvocato a
cui si è rivolta la Giunta, e di quello a cui si è rivolta la
Commissione Affari Generali. Entrambi gli avvocati infatti hanno
consigliato, come riportato nella relazione, di formulare alla
SAISET espressa riserva di avvalersi dell'art. 15 del contratto per
la revoca e/o decadenza della concessione in atto, qualora
risultassero accertati i presupposti dell'articolo stesso.
Il Prof. Dal Piaz interpellato dalla Commissione, ha anche
suggerito, in attesa del perfezionamento degli accertamenti da
parte dell'autorità giudiziaria, il che può portare a tempi tecnici
piuttosto lunghi, di procedere ad una azione di accertamento in via
amministrativa.
Nel prendere in considerazione la proposta di avviare un
accertamento amministrativo da parte del Consiglio regionale,
sarebbe bene conoscere se la Giunta, in virtù della costituzione di
parte civile, ha dato incarico al suo legale, Avv. Lozzi, di
acquisire gli atti relativi alla perizia e agli interrogatori
effettuati dalla Magistratura.
Tuttavia la Commissione Affari Generali allargata ai Capigruppo,
all'unanimità ha ritenuto che la Commissione stessa debba
continuare i suoi avori e procedere all'accertamento
amministrativo, di comune accordo con il Presidente della
Giunta.
In tal senso è stato predisposto il seguente ordine del giorno
unitario, che la Commissione propone all'approvazione del Consiglio
regionale.
ORDINE DEL GIORNO
Il Consiglio regionale della
Valle d'Aosta
PRESO ATTO della relazione sui lavori della Commissione
consiliare Affari Generali allargata ai Capigruppo, incaricata di
effettuare accertamenti e verifiche sulla gestione dei giochi
americani da parte della SAISET;
CONSIDERATE le proposte dei consulenti legali;
DELIBERA
-
di dare mandato alla Commissione Affari Generali, allargata
ai Capigruppo, di continuare nei suoi lavori e procedere, in
collaborazione con la Giunta regionale ed esperti, ad una azione di
accertamento in via amministrativa;
-
di riferire al Consiglio stesso entro novanta
giorni;
-
di formulare proposte, qualora si verificassero le
condizioni per la revoca della convenzione in atto, per la gestione
dei giochi americani.
PRESIDENTE:
Grazie al Presidente della Commissione e
sempre sull'oggetto 25/bis, come completamento della parte
introduttiva, prende la parola il Presidente della Giunta e
successivamente il Consigliere Torrione per quanto concerne
l'interpellanza iscritta al n. 22 abbinata con questo oggetto.
Ha chiesto di parlare il Presidente della Giunta, ne ha
facoltà.
ROLLANDIN - (U.V.):
Le Président de la Commission a déjà
rappelé les différentes lettres qui sont liées à ce nouveau
chapitre des rapports entre la Région et les sociétés SAISET et
SITAV.
En effet, pendant les derniers six mois il
y
a eu presque
chaque semaine un rapport avec le Commissaire afin de savoir de
quelle façon se passaient les jeux à l'intérieur de la maison même.
A ce point, après le rapport que vient de lire M. Beneforti, je
voudrais seulement faire un commentaire à propos de ce qui s'est
passé jusqu'à présent et dire qu'on partage l'avis qu'il a exprimé
à propos des prises de position et de ce qu'on se propose de faire
vis-à-vis de la SAISET.
Avant tout je veux rappeler que le Conseil d'Administration de
la SAISET a été nommé en accord avec les juges, et cela veut dire
que, même si au mois de décembre s'est produit un nouveau fait,
dont nous connaissons les détails à travers le rapport du
Commissaire Sanchioli, les administrateurs à présent ont la
confiance des juges; par conséquent, si d'un côté il faut relire
l'art. 15, de l'autre on doit voir pourquoi cet article avait été
écrit de cette façon.
La Région visait à être garantie qu'à niveau de gestion, et donc
à niveau des partenaires pour la gestion du Casino, il y ait des
garanties sur les revenus. A présent les représentants sont des
personnes de confiance absolue et ce fait nous tranquillise.
Je n'entre pas dans le mérite en ce qui concerne les
responsabilités personnelles des propriétaires de a SAISET, parce
que là la question est encore ouverte; d'après ce qu'a dit M.
Sanchioli, sans doute la Junte partage les réflexions que tous les
Commissaires ont faites, se sont passés des faits que nous doivent
faire réfléchir et qui nous porterons pour l'avenir à des choix
différents.
A présent, vu que l'enquête n'est pas encore terminée, il faut
prendre en considération les faits que nous connaissons, et pour
faire cela il y a deux voies à suivre: la première c'est d'entendre
le Commissaire Sanchioli qui a relaté à la Commission, et je crois
que la relation même reprend les interventions du Commissaire; la
deuxième c'est d'interroger le Prof. Lozzi, pour savoir s'il y
avait des raisons en plus pour arriver tout de suite à une prise de
position radicale de la part de l'Administration régionale. Nous
avons suivi la deuxième voie et ensuite on a fait une requête à
notre avocat, M. Stevens, pour savoir comment utiliser les faits,
dont le défenseur de la Région, M. Lozzi, pourrait nous renseigner.
La réponse est la suivante:
"Vi confermo qui di seguito brevemente il parere che vi ho già
esposto a voce. E' principio generale del nostro ordinamento che
qualunque procedimento civile, amministrativo, disciplinare, etc.,
il cui esito sia influenzato da quello di un giudizio penale, va
sospeso fino a quando il giudizio penale non sia concluso. Nel
nostro caso la revoca della concessione alla SITAV e/o alla SAISET
per sottrazione ed occultamento di introiti dipende anzi è
determinata dall'esito del giudizio penale, volto ad accertare
proprio tale eventuale sottrazione od occultamento. Elementi
istruttori anche apparentemente sicuri come la confessione degli
imputati non sono decisivi nel giudizio penale, data la natura di
quest'ultimo, e pertanto bisogna attendere la sentenza passata in
giudicato. La confessione può costituire infatti essa stessa un
reato di autocalunnia o, come mi ha ribadito il Prof. Lozzi, vostro
valoroso patrono in sede penale, può essere ritrattata in ogni
momento, ad esempio giustificandola con il desiderio di ottenere
una libertà provvisoria o gli arresti domi-ciliari o l'eliminazione
di un trattamento di segregazione.
Nell'attuale situazione pertanto non mi pare che si possano
ritenere accertati i presupposti della revoca, e quindi vi
suggerirei di inviare la lettera diffida di cui ho mandato bozza,
riservando un riesame della situazione man mano che essa avesse
diversi sviluppi".
Je répète encore une fois qu'à niveau d'Administration régionale
il n'y a personne qui veut soutenir n'importe quelle hypothèse en
faveur des sociétés, on est disponible à examiner la situation qui
se viendra à déterminer, et cette disponibilité il
y
a
également de la part des avocats, pour nous informer de l'évolution
des événements, de façon qu'on puisse changer d'avis envers la
société SAISET. Je crois qu'après avoir examiné les faits qui se
sont passés, il ne reste à faire qu'envoyer cette lettre à la
société et en même temps continuer le travail en Commission.
Je veux encore souligner un fait: si par hasard il n'y avait pas
à présent des administrateurs qui ont la confiance de
l'Administration régionale, même la position de l'Administration
régionale pourrait être différente, peut-être plus pressée, car au
moment actuel nous savons finalement de quelle façon peuvent rendre
les jeux américains, et cela nous permet d'évaluer l'augmentation à
soumettre à a société.
Enfin je dois renseigner le Conseil que depuis la première
décade de janvier les différents Conseils d'administration ont
accepté l'augmentation qui avait été délibérée de la part du
Conseil régional, et ils ont déjà augmenté le pourcentage de
5%.
Pour conclure, je ne veux pas tirer des conclusions différentes
que celles du Commissaire et du Président de la Commission; je
crois tout de même que de la part de l'Administration régionale
pendant ces six mois il y a eu la plus étroite collaboration avec
le Commissaire et la même chose continue à présent avec le nouveau
Commissaire, pour éviter qu'il
y
ait encore des vols au
Casino.
Nous sommes à disposition de la Commission pour donner toutes
les possibles informations et surtout pour prendre position
vis-à-vis de la société au moment où nous aurons des faits sûrs à
propos des rapports entre Région et SAISET.
PRESIDENTE:
Ha chiesto la parola il Consigliere Torrione
per illustrare l'interpellanza iscritta all'oggetto n. 22, ne na
facoltà.
TORRIONE - (P.S.I.):
Devo constatare come la nostra
interpellanza era stata fatta prima che accadessero alcuni
avvenimenti, pertanto in alcune sue parti può anche essere
considerata un po' superata. C'era però un punto inserito nella
nostra interpellanza, che ha formato anche oggetto di particolare
attenzione nell'illustrazione del Presidente della Giunta, ed è il
punto n. 3. La nostra interpellanza infatti si articolava in tre
punti: nel primo chiedevamo un giudizio della Giunta regionale
sulla SAISET, nel secondo se gli elementi in possesso della Giunta
possono essere sufficienti per un'eventuale revoca, nel terzo si
chiede, nel caso non sia praticabile, sempre a parere della Giunta,
l'ipotesi di cui al punto b) e stante l'attuale situazione,
attraverso quali canali e quali interlocutori societari la Regione
ritiene possibile mantenere o riattivare un rapporto di
collaborazione con la SAISET.
Il Presidente della Giunta è stato molto chiaro ed ha detto che
in effetti gli attuali amministratori della SAISET sono stati
nominati dai giudici, pertanto non possono che non godere della
"confiance" sia degli stessi giudici che li hanno nominati, sia
dell'Amministrazione regionale.
Questo è un dato di fatto che corrisponde a verità, sul quale ci
sarebbe poco da aggiungere, se non fare una considerazione di
carattere generale che riguarda l'atipicità e la stranezza di
questa situazione, cioè di una società che ormai è talmente
sfilacciata sul piano dell'azionariato per le note vicende che dei
soci iniziali parte sono impediti, parte sono nelle patrie galere,
per cui attualmente chi amministra la SAISET sono i giudici che
conducono l'inchiesta. Dell'armata gloriosa che costituiva
l'azionariato SAISET non sono rimasti che dei brandelli, e questi
stanno a significare che è giunto il momento di operare anche su
questo argomento specifico una riflessione più meditata.
Infatti anche da quanto è stato accertato in sede di Commissione
non si può non ricavare la sensazione che ci fosse un preciso
disegno messo in atto dagli Amministratori attualmente impediti per
far sì che si attuassero tutti quegli elementi che hanno portato
alla sottrazione di quelle somme piuttosto ingenti a danno
dell'Amministrazione regionale, dai particolari un po' farseschi di
uno dei soci che con tuta e cacciavite in mano sorveglia
l'installazione dello slots machines al fatto che ogni tanto i
gettoni si perdessero in un percorso che andava ad incrementare gli
introiti della SAISET da una parte, e dall'altra a detrimento
totale della percentuale dovuta alla Regione.
Tutta la vicenda SAISET sta per giungere ormai alla sua
conclusione, una conclusione però che ritengo non debba essere né
affrettata né frutto di un giudizio sommario. E qui dico con molta
chiarezza qual é stato il nostro atteggiamento in sede di
Commissione. Noi abbiamo avuto la netta sensazione che ormai
qualcosa fosse necessario ed indispensabile fare, perché il non far
nulla avrebbe portato senz'altro acqua al mulino di coloro che
vedono come soluzione la chiusura della Casa da Gioco di
Saint-Vincent. E siccome noi siamo contro un disegno di questo
tipo, abbiamo ritenuto opportuno attuare una politica cautelativa
perché questo disegno non si potesse realizzare ed abbiamo
richiesto in sede di Commissione che, di fronte a quello che
avevamo sentito attraverso una audizione del Commissario Sanchioli
ed anche dalle impressioni che si erano ricavate non solo dal
Commissario ma anche dall'atmosfera che si respirava nella stessa
Commissione, fosse possibile arrivare alla conclusione di una
revoca della concessione nei confronti della SAISET, senza
dimenticare però l'interconnessione esistente fra SAISET e SITAV
per un fatto che è inutile ripetere perché è a conoscenza di
tutti.
Questo serviva ad evitare che, facendo di ogni erba un fascio,
si arrivasse alla fine alla conclusione che andava revocata non
solo la concessione SAISET, ma anche quella SITAV con tutte le
conseguenze che ognuno di noi può immaginare, anche perché non
abbiamo al momento una soluzione alternativa per la gestione della
Casa da Gioco, a meno che non la si voglia chiudere. Proprio per
questo tipo di cautela abbiamo fatto delle precise richieste al
Presidente della Commissione, perché, visto che la capacità
giuridica, almeno del sottoscritto, è molto limitata, chiedesse, là
dove era possibile, un parere legale.
Il parere è arrivato e fra l'altro va un po' al di là di quello
più sommario dell'altro legale, e ritengo opportuno sottolinearlo,
però oltre la diffida i due legali interpellati hanno detto che non
si poteva andare. Non sono un legale, faccio l'Amministratore e
come tale ho il dovere morale di tutelare anche gli interessi della
Regione, e per fare questo bisogna appellarsi a chi ne sa più di
noi, perché i giudizi sommari rischiano a volte di essere dei
giudizi che si ritorcono contro chi li emette.
Se la diffida è uno degli elementi, l'altro elemento importante
è quello che la Commissione continui il suo lavoro; è una richiesta
specifica che abbiamo fatto in sede di Commissione, perchè
riteniamo che l'accertamento vada fatto in sede amministrativa.
Voglio ripetere qui una considerazione che ho già fatto, e cioè che
non è pensabile che la Regione aspetti la conclusione di una
eventuale istruttoria penale, anche per i motivi legittimi a cui ha
fatto cenno prima il Presidente della Giunta: una cosa è una
istruttoria di tipo penale dove giocano norme di procedura penale,
un'altra è un rapporto di tipo civilista quale quello che lega la
Regione, per effetto della convenzione, agli attuali gestori della
Casa da Gioco. Quindi è in questo secondo ambito che dobbiamo
rimanere ed è nostro dovere instaurare in questo senso un primato
della Regione in questa difficile e delicata vicenda, primato che
si può estrinsecare solo attraverso una indagine di tipo
amministrativo. Al termine poi di questa indagine, che è nostra e
non è influenzata da vicende di tipo giudiziario, dovremo trarre le
opportune conclusioni.
Mi permetto qui di dire l'impressione del nostro Gruppo, secondo
cui fra tre mesi forse non andremo al di là di quelle che sono
state le conclusioni già acquisite attraverso l'audizione del
Commissario Sanchioli, però è necessario perseguire anche altre
strade per fare luce totale su questa vicenda che coinvolge i
rapporti della Regione autonoma della Valle d'Aosta con la società
SAISET e con tutto quello che è successo.
Se questo accertamento amministrativo farà intravedere, come io
credo faccia intravedere fin da adesso, l'opportunità di revocare
la concessione, ebbene neanche un giorno in più sarà dato alla
società perché faccia le valigie e se ne vada.
Insieme a questa abbiamo fatto anche un'altra richiesta,
chiedendo di pensare fin da adesso al domani e quindi di inserire
fra i compiti della Commissione la ricerca di una soluzione
alternativa all'attuale gestione della Casa da Gioco. Se ci
presenteremo a questo appuntamento della revoca avremo anche la
possibilità di esplicitare in questo Consiglio una soluzione
alternativa, perché ritengo estremamente dannosa l'eventuale
possibilità di arrivare alla revoca della convenzione con la SAISET
senza avere a disposizione una soluzione idonea per far sì che i
giochi possano proseguire.
Credo che il tutto serva anche per una riflessione di un certo
tipo. E' vero quanto ha detto il Presidente della Giunta, che
abbiamo una fotografia di quanto rendono i giochi americani;
abbiamo anche però una diapositiva, visto che le cose sono al
negativo, di quanti erano i furti a danno della Regione. Questi due
elementi devono portarci ad un'altra riflessione, che abbiamo fatto
forse più di un anno fa quando è scoppiato lo scandalo del Casinò,
in modo da poter giudicare se questo tipo di Casinò si adatta alla
struttura ed al modo di essere della nostra Regione o non sarà
opportuno fare in modo che questo Casinò torni ad essere quello che
era una volta, più modesto, meno appariscente, ma con un altro
taglio rispetto a quella che era l'immagine esterna. Inoltre
dobbiamo decidere se è opportuno che questa gestione si espliciti
in tutte queste forme societarie dove si intersecano gli azionisti
e non si capisce bene qual é la società principale e tutto
l'arcipelago delle società accessorie, o non invece in altre forme
dove la trasparenza della proprietà sia finalmente una cosa
acclarata, dove si mettono in atto tutti quei meccanismi per far sì
che elementi degenerativi non possano portare in futuro a
situazioni simili all'attuale.
La nostra posizione è questa, era un motivo di preoccupazione
quello che ci aveva fatto presentare l'interpellanza, è un motivo
di preoccupazione l'attuale situazione esistente all'interno della
SAISET. Mettiamoci al lavoro in fretta, riappropriamoci delle
nostre competenze nei confronti del Casinò, esercitiamole in
maniera chiara, ferma e decisa, e se la conclusione della
Commissione sarà quella di non affidare più a questa società la
responsabilità della gestione dei giochi americani, facciamo in
fretta a tagliare.
Non abbiamo altro da aggiungere, la nostra posizione ci porterà
ad esprimere voto favorevole nei confronti dell'ordine del giorno
ed a mantenere un atteggiamento più cauto nei confronti di coloro
che chiederanno la revoca per i motivi che ho cercato di spiegare,
per cui credo di poter esprimere la soddisfazione del nostro Gruppo
per aver visto accogliere da parte delle altre forze politiche le
proposizioni che avevamo manifestato in sede di riunione di
Capigruppo e che adesso attraverso questo ordine del giorno, se
approvato, diverranno impegni da parte dell'intero Consiglio.
PRESIDENTE
: E' aperta la discussione generale. Ha chiesto
di parlare il Consigliere Mafrica, ne ha facoltà.
MAFRICA - (P.C.I.):
Il problema del Casinò continua ad
essere una ferita aperta nella vita politica valdostana. E' ormai
un anno e mezzo che parliamo più di Casinò che di altri problemi,
nonostante ci siano problemi drammatici, quali quelli
dell'industria valdostana. Credo che questo dipenda dal fatto che
in questo anno e mezzo non si sia voluto fare una scelta precisa,
anzi ci sembra che l'atteggiamento della Giunta continui ad essere
molto incerto.
Prima dei fatti del novembre 1983, la Giunta regionale ha
mantenuto per un lungo tempo un atteggiamento particolare, evitando
di avere qualunque dubbio
I sulla perfetta gestione della Casa da Gioco, nonostante alcune
forze politiche avessero presentato interrogazioni, interpellanze,
mozioni. Da quel momento invece l'atteggiamento della Giunta è
diventato incerto e credo che si continui a cercare di sfuggire ad
una decisione che prima o poi diventerà inevitabile, e cioè quella
di revocare la concessione sia alla SITAV che alla SAISET.
Credo che, come abbiamo già sostenuto in altre occasioni, le
condizioni ci siano oggi come c'erano alcuni mesi fa, perché -
voglio solo ricordare brevemente - quando si è accertato che alla
SITAV andava una parte delle somme prelevate dai tavoli da gioco
per darne una parte come indennità aggiuntiva ai controllori,
un'altra parte a personale SITAV, c'era già in questo caso per la
SITAV un fatto di revoca della
concessione. Quando si è accertato che la SITAV aveva trattenuto
indebitamente 11 miliardi senza autorizzazione formale da parte
della Regione, anche qui c'erano le condizioni per la revoca, e non
è stata fatta.
Oggi, a nostro giudizio, siamo in una situazione analoga; siamo
in una terza vicenda in cui ci sono dei fatti accertati e noi
continuiamo ad avere dei dubbi, chiediamo pareri, però non
arriviamo mai a prendere quella decisione che è comunque
inevitabile.
Ho detto che i fatti di oggi portano ad una richiesta di revoca
delle concessioni alla SITAV e alla SAISET, e mi spiego meglio. Da
quello che abbiamo potuto capire, le sottrazioni di denaro sono
fatti dovuti alla società in modo inequivocabile; possono esserci
stati anche interventi di dipendenti, magari con un ruolo
esecutivo, però le responsabilità sono da addebitare principalmente
agli amministratori di quelle società.
Vediamo in dettaglio i fatti a cui mi riferisco. Quando il
Commissario con una lettera al Presidente della Giunta regionale in
data 6 novembre scrive "accertavo", dice una parola ben precisa, e
continua: "accertavo che i ripetuti contatori non mi davano al
momento del rilevamento l'esatta situazione di ogni singola slot,
bensì nell'interno di essa rimaneva un quantitativo di gettoni, già
costituenti introiti di gioco, che per fattori meccanici non erano
stati rilevati". Quindi il Commissario prima ancora che ci fosse
l'intervento della Magistratura, aveva accertato che i contatori
delle slots segnalavano delle cifre inferiori al reale; di chi è la
responsabilità di quanto è stato organizzato, al di là di tutto
quello che può essere emerso dopo, se non della società? Il
Commissario ci ha detto che c'erano in pratica dotazioni sui 500
gettoni, mentre la macchinetta era tarata intorno agli 800, cioè in
ogni macchinetta c'erano 300 gettoni non conteggiati, per cui si
verificava una sottrazione continua per ogni macchinetta, ogni
giorno. Tant'è vero che da quando sono stati presi dei
provvedimenti di vigilanza straordinari, il reddito di queste
macchinette è passato dai 300-500 mensili agli 800 milioni mensili.
Il Commissario ha detto che a suo giudizio i milioni sottratti alle
macchinette erano circa 250, ma se facciamo la differenza vediamo
che tra i 300-500 di prima e gli 800 attuali la cifra oscilla dai
300 ai 500 milioni al mese, solo per le macchinette. Per cui,
quando abbiamo una lettera firmata dal Commissario ed indirizzata
al Presidente della Giunta, in cui il Commissario dice "accertavo",
l'accertamento amministrativo è stato.
Credo che la Giunta abbia scelto di fare una lettera di diffida
prendendo per buono il consiglio dell'Avv. Stevens. Non mi sembra,
come ha detto qualcuno in precedenza, che i due avvocati - Stevens
e Dal Piaz - abbiano detto le stesse cose. Questo Avvocato Grande
Stevens, che è il consulente della Regione, ha sostenuto sia nel
suo primo parere sia nella lettera che è stata letta dal Presidente
della Giunta, che bisogna aspettare l'accertamento giudiziario
perché prima di allora tutti i fatti in discussione potrebbero
dimostrarsi falsi; da qui deriva il suggerimento di fare una
diffida.
L'Avv. Dal Piaz ha fatto un ragionamento completamente diverso;
egli comincia a dire che per conto suo la sottrazione, dal punto di
vista del fatto dell'esistenza, è stata accertata ed esiste. Anche
se non si riuscisse a collegare questo direttamente con la società,
la responsabilità di quest'ultima ci sarebbe lo stesso perché ci
sarebbe la mancata vigilanza sulle attrezzature. Quello che manca -
dice l'Avv. Dal Piaz riferendosi all'art. 15 - è l'accertamento
amministrativo da parte della Regione.
L'Avv. Dal Piaz non crede che si debba aspettare che vada in
porto tutto il procedimento giudiziario e propone un accertamento
amministrativo. Solo se questo accertamento non desse risultati,
allora bisognerebbe aspettare non una sentenza definitiva ma il
rinvio a giudizio per i fatti in questione.
Di conseguenza concordiamo sul fatto che la Commissione continui
i suoi lavori e vada a mettere questo timbro, perché l'accertamento
amministrativo proposto dall'Avo. Dal Piaz, se i fatti esistono, è
solo un fatto formale, è il fatto di avere un documento ufficiale
della Regione che attesti quello che è stato accertato. A giudizio
nostro, già la lettera del Commissario in cui dichiara come
accertata la manomissione delle macchinette è quell'accertamento
amministrativo che può portare alla revoca della concessione.
Non credo che dobbiamo essere più tranquilli oggi perché ci sono
degli amministratori proposti dai giudici ad amministrare la
società; è vero che gli amministratori attuali sono stati nominati
dietro indicazione dei giudici,
ma gli utili della società continuano ad andare agli azionisti.
E gli azionisti sono quelle stesse persone, Masi, Chamonal,
Giovannini, contro cui la Regione si è costituita in procedimento
giudiziario. Gli amministratori sono quelle persone che ormai
abbiamo accertato trovarsi in un intreccio di società, nella SAISET
ma anche nella SITAV, per quello che dico che le due cose vanno
sempre legate, perchè se scopriamo che l'Amministratore in carica
della SITAV, Sig. Chamonal, attraverso la SAISET aveva preordinato
un meccanismo per sottrarre denaro alla Regione, non credo che la
sua responsabilità di amministratore della SITAV in quel momento
possa essere negata e quindi la SITAV possa starsene tranquilla.
Trovo che sia un po' particolare quel discorso che fa qualcuno di
prendersela solo con a SAISET, perchè questa ormai non è più
difendibile, e di tenersi la SITAV altrimenti il Casinò chiude. Il
Casinò qui lo vuole chiudere solo il Consigliere Riccarand e nessun
altro.
Crediamo che si possano revocare le concessioni trovando delle
soluzioni opportune, perchè tenerci delle società non affidabili
perché sono le uniche che possono trovarsi sul mercato, non ci
sembra sia fare l'interesse dell'Amministrazione. Può esserci un
periodo di amministrazione diretta del personale da parte della
Regione, può esserci a costituzione di quella società mista che
abbiamo proposto e che il Consiglio ha respinto, comunque la nostra
posizione è quella di procedere oggi alla revoca della concessione
alla SAISET e alla SITAV, perché quelle dichiarazioni fatte dal
Commissario nella lettera indirizzata al Presidente della Giunta
sono dei procedimenti amministrativi di accertamento di disfunzioni
ed irregolarità.
In questo senso assieme ai Consiglieri Riccarand e Baldassarre
presentiamo un ordine del giorno che rimanga almeno, se non verrà
approvato, come testimonianza delle posizioni, che incarica la
Commissione di continuare i suoi lavori per arrivare a questo
accertamento formale, con l'impegno di riferire al Consiglio entro
90 giorni, delibera di avviare la procedura di revoca di entrambe
le convenzioni, fra Regione e SITAV e fra Regione, SITAV e SAISET,
dà mandato al Presidente della Giunta regionale di notificare tale
decisione con lettera raccomandata agli Amministratori della SITAV
e della SAISET S.p.A..
Si dà atto che dalle ore 18,15 riassume la Presidenza il
Presidente Giovanni Bondaz.
PRESIDENTE
: Ha chiesto di parlare il Consigliere
Riccarand, ne ha facoltà.
RICCARAND - (N.S.):
Credo che con la comunicazione
giudiziaria che il giudice istruttore G. Sandrelli ha consegnato
nelle mani del Capo Gabinetto, G. Bortoli, ci troviamo di fronte ad
un documento di estrema importanza. Con questo documento il Capo
Gabinetto della Regione Valle d'Aosta prende atto che, nell'ambito
del procedimento 279/1982, è iniziata azione penale nei confronti
di Masi, Chamonal e Giovannini, per reato di appropriazione
indebita, pluriaggravata commessa in Saint-Vincent sino
all'11.11.1983.
Credo che, pur nella loro stringatezza, queste affermazioni, che
poi sono specificate ulteriormente nella comunicazione giudiziaria
a carico di Chamonal, Giovannini e dipendenti della SAI-SET,
mettano un punto fermo di estrema importanza e smentiscano tutte
quelle affermazioni fatte più volte in questo Consiglio, sulla
stampa e anche in un comunicato che mi pare fosse della Guardia di
Finanza, in cui si diceva che i furti presso la SAISET erano
avvenuti ad opera di dipendenti infedeli. Non si tratta di
dipendenti infedeli, ma di dipendenti che agivano sotto la
direzione dei massimi vertici della società. Questo è il punto
fermo a cui il Consiglio regionale non può più sfuggire e che,
secondo me, permette una serie di considerazioni ben precise.
Il secondo elemento che emerge è che non credo che possa essere
fatta quella distinzione che ancora si tenta di mantenere in piedi
fra SAISET e SITAV. Masi, Chamonal e Giovannini avevano, al momento
dell'arresto, e probabilmente lo hanno ancora, il 78% delle azioni
della SAISET ed il 21,21% delle azioni SITAV; inoltre Chamonal era
al momento dell'arresto Amministratore Delegato della SITAV ed uno
dei tre membri del Consiglio di Amministrazione della SITAV.
Giovannini era Amministratore Delegato della SAAV controllata dalla
SITAV, e Masi era stato pochi mesi prima dell'arresto Presidente
del Consiglio di Amministrazione della SITAV e Amministratore unico
del Centro Culturale Congressi S.p.A.. Non c'è quindi alcun dubbio
che nel corso del 19821983, ed è interessante notare che
l'inchiesta della Magistratura è iniziata nel 1982 anche se poi è
sfociata nei tre arresti nel 1983, comunque negli anni 1982-1983 il
gruppo Masi, Chamonal e Giovannini assume il controllo totale della
SAISET e prende decisamente in mano le redini della SITAV,
realizzando una compenetrazione fra le due società. Quindi non
capisco, se non come questioni di tempi, ma nella sostanza non ci
sono motivi per avviare procedure diverse riguardo queste due
società. Sono due società con due azionisti comuni, i cui massimi
amministratori erano coinvolti in un processo di danneggiamento nei
confronti della Regione.
Oltretutto credo che, nei riguardi della SITAV, sia necessario
quanto nei confronti della SAISET porre dei punti fermi; la SITAV è
una società che ha avuto il monopolio presso la Casa da Gioco di
Saint-Vincent dal 1946, ha sempre avuto la concessione rinnovata a
trattativa privata senza mai una gara d'appalto. Si tratta di
eliminare il monopolio di questa società che si è tradotto poi in
un disastro per la nostra Regione.
La seconda considerazione riguarda il fatto se ci sono o meno
gli elementi per applicare l'art. 15 che prevede la revoca della
concessione. Credo che alcune cose molto precise le abbia già dette
il Consigliere Mafrica in precedenza; c'erano già in passato e non
c'era bisogno di aspettare sino ad oggi per avere gli elementi con
i quali procedere alla revoca in base all'art. 15. Oggi abbiamo
delle testimonianze del Commissario regionale in cui ci si
riferisce di probabili manomissioni di contatori, di doppi fondi
nei tavoli di black-jack, di casseforti segrete trovate all'interno
dell'edificio di proprietà della Regione, di cui la Regione non
sapeva niente. Si tratta di accertare questi ulteriori elementi, ma
senza dimenticare quelli preesistenti, per cui personalmente, ma
penso che lo faranno anche altri gruppi, chiederò che
nell'accertamento che verrà fatto dalla Commissione di indagine si
tengano presenti questi elementi, ma anche tutti quelli che erano
emersi prima; e siccome l'art. 15 parla di sottrazione ed
occultazione degli incassi, come ha già detto il Consigliere
Mafrica, la sottrazione di incassi è già stata accertata dal
Consiglio regionale nel momento in cui dal 1° maggio 1982 alla fine
novembre 1983 la SITAV su ogni decade ha trattenuto il 25% senza
autorizzazione. Così come giustamente ha detto il Consigliere
Mafrica, si è trattato di occultazione e sottrazione, quindi di
entrambi gli elementi citati all'art. 15, nel caso dei fuori busta
ai controllori. Qui si trattava di somme che, alcune da anni mentre
altre a partire dal 1982, venivano occultate dagli introiti e
venivano distribuite fra controllori regionali e dipendenti della
SITAV.
Si dice, per la questione del punto e banco, che la Regione ha
già un forfait, anche se stabilito irregolarmente, ma il fatto che
venissero dichiarati degli introiti minori del reale al punto
-banco costituisce occultamento di introiti, per cui anche qui ci
troviamo di fronte ad una irregolarità. Quindi questi sono tutti
elementi che la Commissione dovrà tenere presenti perchè si tratta
di fatti molto eloquenti sulla cui base si può applicare l'art. 15
del regolamento.
Sono d'accordo con l'ordine del giorno che ho firmato con i
Consiglieri Mafrica e Baldassarre perché si avvii una procedura di
revoca delle concessioni date alla SITAV e alla SAISET, e perché si
proceda ad un formale accertamento da parte della Commissione di
indagine entro tre mesi su tutte quelle che sono state le
occultazioni e sottrazioni di incassi.
Ritengo però che vadano fatte oggi altre considerazioni a cui il
Consiglio regionale non può sfuggire; le irregolarità che si sono
verificate ai giochi americani, alle slots, di cui abbiamo finora
parlato, sono tutti capitoli interessanti, ma costituiscono a mio
avviso un tassello in un disegno che era molto più ampio e che va
tenuto presente nel suo insieme. Si tratta oggi di chiedersi come
mai si è giunti a questa situazione di irregolarità e di verificare
di chi sono le responsabilità. Credo che bisogna tornare indietro
nel tempo fino al giugno 1981, quando il Consiglio regionale diede
la sua approvazione alla SAISET di Chamonal, Masi e Giovannini, con
il solo voto contrario di Nuova Sinistra. Sono andato a rileggermi
gli articoli dei giornali di quel periodo, a ricostruire un po' le
vicende di quei mesi; ebbene credo che i segnali che qualcosa non
andava erano stati molti ed eloquenti, e chi aveva orecchie per
intendere e occhi per vedere avrebbe dovuto farlo in quel momento.
Voglio portare solo alcuni esempi che dimostrano come era sporca
fin da allora questa vicenda.
Si disse che la SAISET era un oggetto misterioso, e come tale
venne autorizzata a gestire i giochi americani presso il Casinò di
Saint-Vincent, ed il Consiglio regionale non fu mai messo in grado
di avere degli elementi certi di conoscenza su cos'era questa
società. Addirittura la deliberazione del Consiglio regionale creò
delle perplessità da parte del Presidente della Commissione di
Coordinamento, Pastorella, il quale mandò una lettera chiedendo chi
fosse questa società, e chi fossero i suoi azionisti. Il Presidente
della Giunta, Mario Andrione, rispose con una lettera che a
rileggerla adesso risulta quanto mai amena, in cui dice che c'era
da avere piena fiducia nella SAISET perché il suo Amministratore
unico, Luigi Vegezzi, era uomo di assoluta probità e moralità -
abbiamo verificato nel corso di alcuni mesi fa in cosa consisteva
la probità e moralità di Vegezzi - ed aggiungeva anche che un
prozio di Vegezzi era stato ministro nel Gabinetto Cavour, e quindi
in quanto tale era totalmente affidabile.
Il Comune di Saint-Vincent protestò vivacemente perché fu tenuto
all'oscuro da tutte le decisioni che vennero prese in Consiglio e
non venne neanche informato del fatto che una nuova società stava
per entrare al Casinò.
Il bando di concorso per assumere personale della SAISET fu reso
noto tre giorni prima della scadenza dei termini e fu diffuso e
pubblicato prima ancora che venisse vistata dalla Commissione di
Coordinamento la deliberazione di Consiglio che autorizzava i
giochi: questo per capire il clima in cui venne ad installarsi
questa società a Saint-Vincent.
Non solo, ma sappiamo che il Pretore Selis intervenne
ripetutamente, impedendo di utilizzare determinate sale del Billia
per i giochi, sequestrando le slots machines, cercando di bloccare
quello che chiamava la diffusione della bisca in tutti i sottoscala
che si stava verificando in quel periodo.
E' tutto un insieme di elementi che fa capire come la manovra
fosse veramente sporca e come chi aveva il dovere di rendersene
conto, aveva anche gli elementi per poterlo fare. Quindi credo che
le responsabilità che si assunsero in quel momento il Presidente
della Giunta regionale, l'Assessore alle Finanze e l'Assessore al
Turismo, che fecero le relazioni in questo Consiglio per convincere
il Consiglio a votare l'autorizzazione alla SAISET a gestire i
giochi americani, furono gravi e restano gravi ancora oggi, alla
luce degli avvenimenti che stanno emergendo poco per volta.
Alla luce di queste vicende che i giudici contestano con questa
ultima comunicazione giudiziaria, acquistano anche un diverso
significato tutta una serie di grossolane irregolarità che già la
Commissione di indagine aveva appurato e aveva illustrato in
Consiglio nel mese di maggio 1983. Tutta una serie di irregolarità
che erano state attuate appositamente per favorire la scalata al
potere del gruppo Masi, Chamonal e Giovannini all'interno della
SAISET e della SITAV, permettendogli infine di prendere in mano il
Casinò di Saint-Vincent.
Ed allora si capisce come mai vennero autorizzati
irregolarmente, a dispetto di quelli che erano i rapporti
contrattuali fra Regione e Casinò, dei lavori di ampliamento, come
mai un salone che avrebbe dovuto essere un salone delle feste venne
trasformato, sempre a spese della Regione, dopo pochi mesi
dall'inaugurazione, in salone dei giochi americani senza
autorizzazione del Consiglio. Si capisce come mai venne operata una
trattenuta del 25% sulle decadi a danno della Regione, senza che
gli Amministratori della Regione, nella loro grande maggioranza, ed
il Consiglio regionale, ne sapessero niente, in quanto l'hanno
potuto scoprire dopo l'intervento dei giudici.
Si capisce come mai per il punto-banco ed il tout-va,
contrariamente a quello che prevedeva il visto della Commissione di
Coordinamento, e cioè che la quota di introito forfetario della
Regione doveva essere stabilita con deliberazione del Consiglio,
non venne mai fatta una deliberazione di Giunta nè di Consiglio per
questi giochi controllati direttamente da Chamonal e Giovannini;
vennero invece adottate delle prese d'atto, segno anche questo che
si aveva coscienza che la cosa era sporca.
Si capisce come mai il 50% di introiti sui biglietti di ingresso
andava alla SITAV e non alla Regione, cosa che poi è stata corretta
recentemente. Si capiscono anche certe manovre sul nuovo fuori
busta che venne introdotto in favore dei controllori e di
dipendenti della SITAV a partire dal 1982 in base ad un accordo -
almeno così è stato affermato - fra Masi ed Andrione.
Credo che per nostra fortuna i giudici stanno lavorando su
questa grande inchiesta, su tutto questo insieme di elementi che si
ricollegano fra di loro, sulle responsabilità penali e su dei
risvolti di collegamento mafioso di cui noi non siamo a conoscenza,
ma che stanno alla base dell'inchiesta sin dall'inizio.
Non è questa la parte di cui dobbiamo occuparci, essendo il
nostro compito quello di occuparci delle responsabilità politiche,
correggere gli errori amministrativi ed individuare e colpire le
responsabilità politiche, altrimenti continuiamo a mettere delle
pezze su dei buchi che sono sempre più grandi. Allora, nel momento
in cui questo Consiglio avvia una procedura di revoca
dell'autorizzazione concessa ala SAISET, a questa società
sciagurata, non possiamo non sottrarci ad un giudizio su chi ha
voluto questa società e mi riferisco al grande assente da un anno a
questa parte in Consiglio regionale, all'ex Presidente della
Giunta, Mario Andrione. Credo che anche se sul piano umano possiamo
capire le difficoltà e le sofferenze di quest'uomo, sul piano
politico dobbiamo esprimere delle valutazioni estremamente nette,
perciò chiedo che tutto il Consiglio regionale si esprima rispetto
al ruolo che ha avuto in questa vicenda, rispetto al fatto che
continui ad occupare un posto all'interno di questo Consiglio, per
cui presento il seguente ordine del giorno:
"Il Consiglio regionale della Valle d'Aosta, nel momento in cui
avvia un procedimento per la revoca dei vigenti contratti fra la
Regione e le società che gestiscono il Casinò di Saint-Vincent, non
può non sottolineare le gravi responsabilità dell'ex Presidente
della Giunta regionale, Mario Andrione, nel
l'aver permesso e favorito la formazione, presso la Casa da
Gioco di Saint-Vincent, di un gruppo di persone che, calpestando
spregiudicatamente ogni regola di correttezza amministrativa e
violando la legge, ha concentrato nelle sue mani un enorme potere,
ha costretto la Magistratura ad intervenire ed ha provocato gravi
danni (finanziari e di immagine) alla Regione Valle d'Aosta.
Il gruppo di Masi, Chamonal e Giovannini ha potuto condurre in
porto le sue trame grazie al sostegno di una Giunta regionale cieca
o connivente. L'ex Presidente della Giunta regionale ha abusato del
suo potere per autorizzare la SITAV a realizzare opere non previste
dai contratti; per autorizzare la SAISET all'apertura dei tavoli da
gioco (punto e banco; tout-va) senza che ci fosse nè una
deliberazione di Consiglio nè una deliberazione di Giunta; per
consentire alla SITAV di trattenere cospicue somme che avrebbero
dovuto essere versate alla Regione; per consentire alla SITAV di
trattenere indebitamente il 50% dei biglietti di ingresso alla Casa
da Gioco.
Di fronte a questi fatti, già accertati dalla Commissione di
indagine, e di fronte ai nuovi gravi elementi che emergono
dall'ulteriore azione penale avviata recentemente dai giudici nei
confronti di Masi, Chamonal e Giovannini, il Consiglio regionale
non può non rivolgere un appello all'ex Presidente della Giunta
regionale perchè rassegni le proprie dimissioni da Consigliere
regionale, riconoscendo i propri errori politici ed amministrativi,
avviando una doverosa collaborazione con la Magistratura e
permettendo al massimo organo di autogoverno della nostra Valle di
recuperare la propria completezza numerica.
Il Consiglio regionale della Valle d'Aosta nella speranza
che, al di là delle ormai evidenti responsabilità politico
amministrative, non vengano confermate a carico dell'ex Presidente
della Giunta, le imputazioni di rilevanza penale e nell'augurare a
Mario Andrione un rapido ritorno alla sua Valle, ai suoi amici ed
ai suoi affetti, rivolge quindi all'ex Presidente della Giunta,
ovunque esso sia,
UN SENTITO INVITO
a rassegnare le proprie dimissioni dal Consiglio regionale
della Valle d'Aosta.
Si dà atto che dalle ore 18,33 alle ore 18,56 assume la
Presidenza il Vice Presidente Franco De Grandis.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Vorrei iniziare con la
relazione del Presidente Bene-forti. Debbo dare atto che ha fatto
degli sforzi, più che una relazione si tratta di un resoconto delle
dichiarazioni del Commissario Sanchioli e degli elementi di cui la
Commissione è venuta a conoscenza, trascritti integralmente dai
verbali delle Commissioni. Quindi dare un senso a questi fogli
dattiloscritti che compongono la relazione mi sembra eccessivamente
azzardato, oltretutto devo dire al Presidente Beneforti che noi
Consiglieri siamo venuti a conoscenza del contenuto globale della
relazione solo un'ora fa, e dalla viva voce del Consigliere
Beneforti abbiamo ascoltato il consiglio dell'Avv. Dal Piaz su come
formulare una richiesta o, meglio ancora, su come inviare una
lettera alla SAISET.
Fatto questo piccolo appunto che non vuole essere polemico,
perchè vorrà dire che il Presidente Beneforti in futuro si
comporterà in modo da permettere ai Consiglieri di esaminare la
relazione almeno ventiquattro ore prima di discuterla, devo dire
che nella stessa relazione ci sono elementi importantissimi,
elementi che non hanno bisogno di riscontro, ed è proprio al punto
4 della relazione quando si riferisce a quanto Sanchioli dice, e
cioè che è stato "accertato che i contatori non davano al momento
del rilevamento l'esatta situazione di ogni singola slot, etc.".
Quindi è stato accertato un dato di fatto e l'Avv. Dal Piaz, nella
prima parte della lettera, conferma questo accertamento che è stato
eseguito dalla Commissione, usando il termine "è stato accertato".
Egli dice: "non mi sembra dubbio che il fatto di alterazione di
meccanismi delle macchine da gioco tendenti all'occultamento di una
parte degli incassi etc." e parla a questo punto dell'applicazione
del 3° comma dell'art. 15 della convenzione.
Ritengo che non sia necessario arrampicarsi sugli specchi nel
tentativo di cercare degli appigli giuridici per dare un giudizio
negativo sulla SAISET, perchè allora avrei dovuto iniziare il
discorso sostenendo per i pochi o per i tanti appassionati di
teatro, che qui ci troviamo di fronte ad una commedia che dura da
un anno e mezzo, che potrebbe benissimo intitolarsi: "La Farsa -
Atto II^ - 1985", sottinteso con la super regia dell'Union
Valdôtaine, aiutanti registi gli uomini della Democrazia Cristiana
coadiuvati dagli Autonomisti Democratici Progressisti, dal Partito
Liberale Italiano e dal Partito Repubblicano Italiano.
Questa è veramente una farsa perchè, moralmente e politicamente,
esistevano già un anno e mezzo fa gli elementi per provocare la
revoca della convenzione.
Vorrei entrare brevemente nel merito, con degli elementi
numerici sui danni che la Regione Valle d'Aosta ha subito grazie
agli uomini posti al vertice della SAISET e della SITAV.
E' questo che deve preoccupare la gente; la gente non può
preoccuparsi che il Casinò rimanga o meno aperto, anche se sono fra
quelli che sostengono che il Casinò debba restare in Valle d'Aosta,
però ci vuole chiarezza. Quanto ai numeri che sto per citare, sono
convinto che sono delle cifre approssimate per difetto; anzitutto,
gli appalti che non sono mai stati autorizzati dalla Regione ma
solo dall'allora Presidente della Giunta Andrione, ammonterebbero
all'incirca a 3,5 miliardi; gli interessi dell'1% sulle trattenute
illegali delle decadi, mai autorizzate dal Consiglio ma solo
dall'ex Presidente della Giunta Andrione, ammonterebbero a circa 35
miliardi; se poi a questo aggiungiamo, e non lo dico io ma lo
afferma la relazione presentata dal Consigliere Beneforti, i danni
subiti dalla Regione nella misura di 700-800 milioni al mese
occultati all'Amministrazione regionale, moltiplicati per il
periodo che intercorre fra il momento in cui è entrata in vigore la
convenzione con la SAISET agosto 1981 - e quello in cui è
intervenuta la Magistratura, danno la cifra di 18 miliardi. Se
sommiamo solo questi tre elementi, per non parlare degli altri
citati dai Consiglieri Mafrica e Riccarand, arriviamo ad un totale
di oltre 60 miliardi a danno della Regione, e se questo non è un
elemento valido perchè la Regione provveda alla revoca della
convenzione, allora bisogna capire cosa ci sta a fare l'art. 15
della convenzione. Era meglio non sottoscriverlo e lasciare così
maggior spazio a questa attività criminosa.
Ricordiamo che Masi, Chamonal e Giovannini sono azionisti della
SITAV per oltre 3,5 miliardi, all'incirca il 21-22%, e addirittura
posseggono il 78% delle azioni della SAISET, quindi ne sono i
massimi azionisti.
Bisogna fare chiarezza, ma qui manca la volontà politica di
farlo, soprattutto da parte di forze politiche della maggioranza ed
in modo particolare della D.C. e dell'U.V.. Nasce un dubbio: non
vorrei e non vorremmo dedurre che esistono interessi particolari di
queste forze che noi dell'opposizione non riusciamo ad individuare.
Il comportamento della maggioranza è grave e dimostra che non sono
preoccupati di fare chiarezza, ma solo di mantenere traballante una
situazione come l'attuale, e lo dimostra la lettera che il
Presidente della Giunta Rollandin ha inviato il
9 gennaio 1985. Dovendo esprimere un parere, e mi sia permesso
perchè ognuno in democrazia può esprimere la propria opinione,
questa è una lettera di auguri, di buon proseguimento alla SAISET.
Ed in effetti questa lettera è in contrasto con le premesse fatte
nel suggerimento dell'Avv. Dal Piaz.
Non voglio fare anche io l'errore di alcuni esponenti della
maggioranza che si arrampicano sui vetri ed ad appigli giuridici,
perché qui è questione di un giudizio politico e morale su questa
società e su questa maggioranza che non sa fare altro se non
restare impassibile di fronte ad uno scandalo di così elevate
proporzioni. Si cerca di gettare fumo negli occhi dell'opinione
pubblica che attende chiarezza, che vuole che il marcio sia
estirpato, che vuole vedere la Valle d'Aosta com'era molti anni fa,
quando era un esempio di buon governo. Ormai anche le pietre sanno
che la SAISET è stata introdotta con uno scopo finanziario
criminoso e con la complicità forse di personaggi che per il
momento rimangono nascosti e che noi cerchiamo di individuare,
perchè la pubblica opinione vuole che questo scandalo cessi.
Sarebbe veramente ora di voltare pagina, non solo a parole, ma
prendendo dei provvedimenti contro una società che dopo i recenti
fatti non è più degna di gestire una casa da gioco. Occorre dunque
ricominciare daccapo, occorre passare alla revoca della gestione
per dare una garanzia alla Regione e a tutti i cittadini valdostani
che non aspettano che questo. Non voglio fare della propaganda
elettorale, ma l'uomo della strada che da un anno e mezzo sente
solo ed esclusivamente parlare dello scandalo del Casinò e assiste
all'immobilismo di questa maggioranza, pretende una risposta. Per
questo no sottoscritto l'ordine del giorno insieme al P.C.I. e a
N.S., perché sono convinto che esistono gli elementi idonei a
chiedere la revoca della convenzione, pur sostenendo anche noi che
la Commissione debba continuare i suoi lavori per un accertamento
amministrativo. Però condizioniamo questa Commissione ad un atto
principale che è quello della revoca, l'unico atto che porterebbe
chiarezza dove questa non c'è.
Dichiaro fin d'ora che non voterò l'ordine del giorno presentato
dal Consigliere Beneforti perché ritengo che quanto proposto in
questo ordine del giorno sia già inserito in quello presentato da
P.C.I., N.S. e P.S.D.I.; infatti per poter votare un ordine del
giorno come quello presentato dal Consigliere Beneforti, il primo
atto essenziale è la revoca della concessione
SITAV/SAISET/Regione.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Colleghi Consiglieri, stasera ci
troviamo a discutere su un argomento molto delicato che dovrebbe
essere preso con la dovuta cautela, ma ciò non mi sembra che stia
avvenendo. Anzitutto ognuno dovrebbe scrollarsi di dosso i propri
panni di opposizione o di maggioranza per analizzare il problema
esclusivamente dal punto di vista giuridico, tecnico e per quello
che è nella sua realtà, senza mai dimenticare un fatto molto
importante, e cioè il problema occupazionale che investe la
questione Casinò, specialmente per quanto riguarda la SAISET, che
occupa circa 250 persone.
Allora, se dobbiamo esaminare il problema nella sua realtà,
prendiamo in considerazione il parere di due civilisti, perché noi
non siamo degli avvocati e quindi dobbiamo sopperire a questa
nostra mancanza con delle richieste di aiuto agli esperti. Quello
che dicono i due civilisti non è quello che diceva prima ad esempio
il Consigliere Mafrica, il quale citava l'Avv. Dal Piaz, il quale,
se lo si legge attentamente, dice che "potrebbe agevolmente
ritenersi... si avrebbe pur sempre...", ossia usa sempre il
condizionale e non dà mai delle certezze. Per questo sono convinto
che, al momento, non vi siano ancora elementi certi per chiedere la
revoca della convenzione Regione/SITAV/ SAISET, e non ve ne sono
perché è ancora in corso una indagine della Magistratura e quindi
non vi è stato un accertamento definitivo dei fatti.
Abbiamo detto che vogliamo fare chiarezza, allora che differenza
c'è tra il chiedere oggi la revoca immediata ai sensi dell'art. 15
della Convenzione, od aspettare un mese quando ci sarà il rinvio a
giudizio, e quindi avere la certezza dell'applicazione dell'art.
15? Non c'è alcuna differenza, anzi nel secondo caso noi
scenderemmo su un terreno sicuro perché saremmo certi della
colpevolezza. Allora, pur facendo parte di un partito di
opposizione, fatto questo che nessuno all'interno del Consiglio può
negare, questa volta debbo riconoscere che all'interno di alcune
forze dell'opposizione si fa della strumentalizzazione su questo
fatto, e siccome ragiono con la mia testa, e voglio ragionare in
modo corretto e serio, mi voglio dissociare da questo comportamento
e voglio analizzare il fatto per quello che é. Sono anch'io
d'accordo di chiedere la revoca della convenzione con questa
società, ma di fronte a fatti certi, che oggi sul piano giuridico
non sussistono ancora.
E' doveroso tuttavia da parte dell'intero Consiglio addivenire
ad un accertamento in via amministrativa, d'altronde questa tesi è
suffragata anche dal parere favorevole dei civilisti che avevo
citato prima. Il M.S.I. quindi é favorevole alla costituzione della
Commissione di inchiesta, anche se rimango scettico sulla
possibilità di riuscire ad ottenere dei risultati
soddisfacenti.
Un giudizio incoraggiante ce lo dà l'Avv. Dal Piaz, quando dice
che, pur mancando un diretto coinvolgimento della società
nell'illecito penale, essendo la responsabilità sempre di carattere
personale, si avrebbe pur sempre un difetto colpevole o doloso di
vigilanza e controllo da parte della società sul corretto
adempimento degli impegni assunti con la convenzione. Al termine di
questa indagine comunque il Consiglio regionale dovrà prendere una
decisione in un senso o nell'altro.
Sul problema del Commissario Sanchioli, siccome qui qualcuno ha
detto che lui ha dichiarato con certezza, su questo punto andrei
cauto perché il Colonnello Sanchioli, siccome era il rappresentante
ufficiale della Regione all'interno del Casinò, di fronte alla
Commissione era suo dovere riferire le proprie impressioni, e
queste non sono certezze, il suo giudizio va suffragato da fatti
concreti.
Per concludere, sono d'accordo con l'azione che ha intrapreso il
Presidente della Giunta di inviare una lettera di diffida per la
revoca o la decadenza della convenzione stessa, qualora
risultassero accertati i presupposti dell'art. 15 della
convenzione, pertanto dichiaro che voterò a favore dell'ordine del
giorno presentato dal Consigliere Beneforti.
PRESIDENTE
: Ha chiesto di parlare il Consigliere
Maquignaz, ne ha facoltà.
MAQUIGNAZ - (A.D.P.):
Condividiamo nella sostanza quanto
è stato detto dal Presidente Beneforti, anche se non abbiamo avuto
il tempo di fare una attenta riflessione, comunque da quanto
abbiamo ascoltato ci sentiamo di condividere questa reazione che è
stata non soltanto ampia ma anche articolata, e qui bisogna
congratularsi con il Consigliere Beneforti perché ha fatto un buon
lavoro.
Aggiungo anche che, come A.D.P., non condividiamo quanto hanno
detto le forze dell'opposizione che propongono sic et simpliciter
la revoca della concessione, non tanto perché non siamo favorevoli
a questa tesi, anzi ribadiamo
quanto abbiamo avuto occasione più volte di dire, che non appena
saranno accertati i presupposti segnalati dai nostri consulenti
decideremo per la revoca. E' evidente che sul piano istintivo ed
emozionale, le forze del Consiglio che si trovano di fronte a
questi fatti vogliono colpire le persone che hanno sconvolto la
Valle d'Aosta con gli ultimi avvenimenti; però dobbiamo anche
ricordarci che la revoca è un atto squisitamente giuridico e che
quindi dobbiamo tener conto anche delle questioni giuridiche,
altrimenti rischiamo di fare della demagogia.
Il Consigliere Mafrica ci ha fatto notare giustamente che
esistono delle sfumature fra quanto detto dall'Avv. Stevens e
dall'Avv. Dal Piaz, però nella sostanza, per quanto ho potuto
capire, ci sconsigliano di iniziare l'azione di revoca, perché se
così facessimo rischieremmo di avere delle difficoltà sul piano
giuridico. Quindi in questo senso il nostro Gruppo è sfavorevole ad
iniziare questa azione di revoca.
Vogliamo altresì cogliere l'occasione per esprimere in modo
chiaro il nostro pensiero e cioè che stiamo per arrivare
gradualmente ad una unica società di gestione, siamo convinti che
la SAISET abbia fatto il suo tempo, siamo disponibili ad agevolare
un'azione che porti alla revoca della concessione, però riteniamo
che questo debba essere fatto solo nel momento in cui esisteranno i
presupposti di fatto e di diritto che possano giustificare tale
azione.
Non ho altro da aggiungere se non che siamo d'accordo
sull'ordine del giorno presentato dal Consigliere Bene-forti,
purtroppo no avuto solo adesso la possibilità di leggere l'ordine
del giorno proposto dall'Avv. Dal Piaz che il Consigliere Beneforti
ci ha consegnato mezz'ora fa, e credo che questo ordine del giorno
debba essere votato dal Consiglio regionale perché è rafforzativo
di quello che è stato fatto dal Presidente della Giunta.
Anche il Presidente della Giunta, su consiglio dell'Avv.
Stevens, ha inviato la diffida alla SAISET, però ritengo che questo
ordine del giorno, in quanto non fa altro che confermare quanto
detto da Stevens, ed in più viene preso dall'intero Consiglio
regionale, lo si possa serenamente approvare.
PRESIDENTE
: Prima di dare a parola al Consigliere Tamone
do lettura dell'ordine del giorno n. 4, suggerito dall'Avv. Dal
Piaz testé presentato dal Consigliere Maquignaz:
ORDINE DEL GIORNO
Il Consiglio regionale avuta notizia che nel procedimento
penale attualmente in corso sarebbero emersi dei recenti fatti di
alterazione delle macchine da gioco gestite da codesta società,
alterazione preordinata alla sottrazione di una parte degli incassi
e quindi al loro occultamento ai fini della contabilità e della
conseguente definizione economica del rapporto
Regione-SAISET;
ritenuto che tale notizia imponga un più preciso accertamento
non soltanto circa "l'an" ma anche il "quantum", che peraltro il
fatto si rilevi fin d'ora sufficientemente attendibile nella sua
concreta verificazione e che possano di conseguenza ipotizzarsi
come sussistenti gli estremi di cui all'art. 15, 3° comma della
convenzione intercorrente fra la Regione e la SAISET
CONTESTA
con il presente atto alla società SAISET S.p.A. i fatti come
sopra descritti e propone formale diffida, con le riserve tutte del
caso, ai fini della procedura di revoca della concessione dal
citato 3° comma dell'art. 15.
Ha chiesto di parlare il Consigliere Tamone, ne ha facoltà.
TAMONE - (U.V.):
Qualcuno stamattina osava ancora dire
che non eravamo in clima pre-elettorale; giuro che per almeno una
buona parte dei Consiglieri che sono intervenuti non solo eravamo
in clima, ma eravamo già in piena campagna. Partiti più coscienti
hanno cercato di riflettere su cosa è in discussione oggi, altri
invece hanno, come capita sovente a loro, fatto la pipì fuori dal
vaso. Lo dico con la massima franchezza e mi stupisce che si sia
voluto approfittare di questa occasione per riprendere un discorso
sul quale anche noi vorremmo che si facesse chiarezza, non in
questa sala ma in altro luogo perché è da lì che deve venire la
chiarezza, è da lì che è stato sollevato il problema e da lì devono
arrivare le risposte. Se si guarda questo problema in tutti i suoi
aspetti, indubbiamente si possono dare risposte estremamente
variegate fin quando non avremo altre certezze.
Troppe cose non sono chiare in tutta la vicenda, troppe cose
aspettano ormai, e lo aveva detto bene prima il Consigliere
Riccarand, dal lontano 1982 un chiarimento. Siamo arrivati al 1985
e queste indagini non sono ancora finite; solo qualcuno in questa
sala si sente di dare dei giudizi, altra gente che è ben più capace
di noi in questo settore non si sente ancora di esprimere giudizi,
non si sente di concludere una inchiesta. Anche noi chiediamo che
questa sia chiusa ed al più presto, che ci si possa dare delle
certezze, invece qui certezze non ne abbiamo.
E vorremmo noi ergerci a giudici? Non ci permetteremmo mai di
farlo, checché ne dica chiunque sieda in questo Consiglio, quindi
la nostra risposta a certe richieste è un no categorico.
Ci vogliamo attenere al tema e cercheremo di parlare di quello
di cui si deve parlare oggi, e cioè del problema inerente i fatti
che sono stati contestati all'inizio di dicembre per quel che
riguarda i giochi americani al Casinò di Saint-Vincent. Credo che
in questo ambito sia stato detto moltissimo da chi mi ha preceduto,
dal Consigliere Beneforti con la sua relazione, che ci trovava
tutti consenzienti, compreso l'ordine del giorno.
Credevo che l'ordine del giorno che è stato redatto dal
Presidente della Commissione Beneforti dovesse essere firmato da
tutti i componenti della Commissione, mentre invece qui mi trovo
stupefatto di fronte a qualcuno che dichiara che non voterà per
questo ordine del giorno. Avevo premesso che la posizione dell'U.V.
era favorevole a questo ordine del giorno se tutte le forze
l'avessero votata, adesso cominciamo a sentire che alcune forze
stanno sfuggendo a questo ordine del giorno e non si capisce bene
il motivo, anche perché in una lettura preliminare di questo ordine
del giorno tutti si erano dichiarati d'accordo su quanto era
contenuto in esso.
Vorrei dire al Consigliere Mafrica che non è vero che stiamo
pedissequamente seguendo quanto ci era stato detto dal nostro
legale, ma stiamo andando ben più in là; pensiamo che approvando
questo ordine del giorno stiamo facendo un passo molto coraggioso
perché si faccia chiarezza sull'intera vicenda. Siamo convinti che
la chiarezza vada fatta, ma con le dovute cautele perché qui non
stiamo solo discutendo di questioni teoriche, ed una volta tanto mi
ha anticipato in maniera egregia il Consigliere Aloisi, ma stiamo
discutendo di fatti concreti, nei confronti dei quali come
Amministratori dobbiamo porci con la massima attenzione. Qualunque
cosa si possa dire, la Casa da Gioco rappresenta per la Valle
d'Aosta una fonte di lavoro per innumerevoli persone, solo la
SAISET ne coinvolge più di duecento quindi, come ha detto
giustamente il Consigliere Aloisi, non c'è mica da scherzare su
queste cose.
Quindi siamo d'accordo che si debba fare chiarezza, ma che si
debba andare piano per non commettere degli errori che potrebbero
rivelarsi irreparabili.
D'altronde qui occorre guardare anche alle cifre e l'ultima
parte della reazione riporta gli introiti che la Casa da Gioco dà
alla Regione; mi pare che siano cifre notevoli sulle quali
meditare. Non credo che perdere questi cinquanta miliardi, che sono
una delle poche certezze che abbiamo, sia un discorso da affrontare
così a ruota libera come spesso si usa fare in questo Consiglio,
ragione per cui noi ci prepariamo a votare l'ordine del giorno
preparato dal Consigliere Beneforti, sperando che quella forza che
si é dichiarata scettica su questo argomento ritorni sul suo
pensiero, perché in Commissione aveva garantito che avrebbe votato
questo ordine del giorno e tutti i Commissari che erano presenti lo
possono confermare; il Consigliere Baldassarre aveva detto che
avrebbe votato questo ordine del giorno, anzi all'unanimità avevamo
delegato il Consigliere Beneforti arredarlo.
Con questo ordine del giorno crediamo che si vada verso la
chiarezza, d'altronde i tempi che ci siamo posti per dare delle
risposte sono dei tempi molto precisi ed anche sufficientemente
corti per poter assicurare tutti che agiremo nel migliore dei modi.
Penso che questa fosse l'unica strada che si potesse seguire se non
si voleva andare alla ventura, rischiando così grandemente, anche
perché credo che le società, se ci mettessimo subito sulla strada
che é stata indicata da alcuni, non starebbero a guardare, ma ci
troveremmo probabilmente coinvolti in una vicenda, per citare le
parole del Prof. Dal Piaz, che farebbe la fortuna di generazioni di
avvocati.
Concludo dicendo ancora a quei gruppi che probabilmente hanno
mal riflettuto in quel momento, di ripensare la loro posizione.
PRESIDENTE
: Ha chiesto di parlare il Consigliere
Beneforti, ne ha facoltà.
BENEFORTI - (D.C.):
Non mi stupisce la posizione del
Consigliere Baldassarre, il quale non perde occasione per cercare
di far parlare di sé, e non è la prima volta che si comporta così.
Già dopo la relazione presentata al Consiglio del 14 e 15 maggio
1984, quando in Commissione non aveva mai sollevato problemi sulla
relazione, appena arrivato in Consiglio ha fatto l'exploit che ha
fatto. Devo dire però al Consigliere Baldassarre che ci vuole anche
un po' di correttezza; posso capire che lui ha bisogno di
pubblicità, essendo piccolo, solo, male accompagnato magari, ma
nella Commissione ed anche in Consiglio dovrebbe mostrare almeno un
minimo di correttezza.
Il Consigliere Baldassarre sa benissimo che se la relazione è
arrivata oggi in Consiglio è perché si è potuto definirla proprio
in queste ultime ore, tant'é vero che era incompleta e l'ultimo
parere del Prof. Dal Piaz è stato distribuito fuori relazione
perché c'era l'impegno di tutti noi di venire in Consiglio a
discutere del problema. Allora i tempi sono stati quelli che sono
stati, la disponibilità dell'Avv. Dal Piaz è stata quella che é
potuta essere, e l'ho rincorso da Ivrea a Torino per poter avere i
Pareri legali che sono necessari, in quanto come ha detto qualcun
altro, io faccio il Consigliere regionale e non sono un giurista.
Però la relazione, anche se é stata distribuita stasera, il
Consigliere Baldassarre l'aveva sentita rileggere due volte in
Commissione ed era stato letto anche il verbale fatto dopo
l'audizione di Sanchioli. Quindi non si può venire qua a dire che
il Consigliere Beneforti non ha portato in tempo utile la
relazione.
Per quanto riguarda la D.C., Consigliere Baldassarre, il mio
movimento non ha interessi da difendere, e lo dico con tutta
sincerità; credo di aver dimostrato in questa Commissione che non
ho interessi da difendere né da tutelare, inoltre la D.C. è
favorevole alla revoca, però ci vogliono i presupposti giuridici
per arrivarci. La D.C. non é come il P.S.D.I., l'armata Brancaleone
che si butta su tutto su scala nazionale, sulle pensioni, sui
commercianti, su tutte le questioni che al momento fanno spicco nel
paese per poter raccogliere qualche voto.
Il Consigliere Baldassarre ha detto che non avrebbe votato
l'ordine del giorno, ebbene a me non interessa se non lo vota, però
bisogna essere corretti perché in Commissione l'ordine del giorno
era stato approvato all'unanimità, i presupposti sui quali si
basava l'unanimità della Commissione erano quelli della relazione e
quelli che fedelmente ho riportato nell'ordine del giorno e che
nessun altro Consigliere qui correttamente ha contestato.
Credo di aver fatto quello che potevo fare e continuerò a farlo,
anche alla faccia del Consigliere Baldassarre.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE -
(P.S.D.I.): Non era previsto questo secondo
intervento, devo confessare che mi è piaciuto il Consigliere Tamone
per il modo delicato con cui mi ha invitato a riflettere su ciò che
stavo facendo.
Il Presidente della Commissione Beneforti si è offeso perché gli
ho fatto un appunto sul ritardo con cui é arrivata la relazione, ma
lo stesso appunto lo ha fatto un Consigliere della maggioranza, il
Consigliere Maquignaz. E poi il mio voleva essere un invito per la
prossima volta, e allo stesso tempo ho dato atto al Consigliere
Beneforti di aver fatto dei grossi sacrifici per preparare questa
relazione. Allora non mi si può accusare di comportarmi come
l'armata Brancaleone, di scorrettezza, dicendo che noi
socialdemocratici approfittiamo di certe situazioni per far parlare
di noi; se in democrazia per esprimere un parere bisogna poi essere
mortificati ed attaccati da un esponente della D.C., che è quella
che è, vuole che io sia male accompagnato e non so se si intende
male accompagnato perché ho firmato un ordine del giorno con il
P.C.I. e N.S.. Comunque non voglio continuare la polemica, è bene
che il Consigliere Beneforti guardi nel suo partito e cerchi di
rispondere a quanto l'opinione pubblica chiede alla D.C.. Fate
politica, gli elettori vi hanno votato per questo e non per correre
dietro al carrozzone dell'U.V. per conservare due poltrone. Fate
della politica portando dei problemi sociali, anziché fare come
fate in questo Consiglio, alzando la mano e basta. Questo è il
vostro compito: come nel caso del Consigliere Beneforti, se non
fosse stato per il Casinò, sarebbe stato un Consigliere
disoccupato.
PRESIDENTE:
E' chiusa la discussione generale. Ha chiesto
di parlare il Presidente della Giunta, ne ha facoltà.
ROLLANDIN - (U.V.):
Avant tout, en ce qui concerne les
questions posées de la part de M. Torrione, on a déjà répondu au
moment même de la discussion. Là, l'intérêt était de voir quelle
était l'indication que la Junte présentait a propos de faits qu'on
connaissait a niveau de la SAISET.
Quant aux différentes interventions que j'ai entendu au sujet
des suggestions qu'il y a eu de la part des forces de la majorité
et de la Junte, je dois dire que plusieurs parmi ceux qui ont parlé
font encore de la confusion entre ce qui se passe à niveau de
propriétaires des actions de la société et à niveau de dépendants,
car jusqu'à la fin de l'enquête personne est à même d'affirmer ce
qu'a dit M. Riccarand en parlant de "dipendenti che agivano per
conto". On a dit clairement - au contraire de ce que quelqu'un a
voulu faire entendre - que personne est favorable à maintenir les
deux sociétés ou bien de changer d'avis, on avait déjà voté un
ordre du jour à l'unanimité à ce sujet.
Ici il s'agissait de voir si, à présent, il y avait déjà des
faits suffisamment sûrs pour arriver à révoquer la convention. Tous
ceux qui sont intervenus ont dit leur avis sur la gestion, et je
crois que la plupart de ce qu'ils ont dit sur la façon de conduire
le Casino même les forces de la majorité l'avaient souligné. Sans
doute il y a eu des vols à l'intérieur de la conduction, pour ce
que nous connaissons il paraît de la part des dépendants, mais rien
est encore sûr, et alors encore une fois nous disons que seulement
à la fin de l'enquête nous pourrons dire clairement ce qui s'était
passé.
Je dois dire à M. Riccarand qu'il a lu une partie des
contestations qui sont venues de la part des juges, parce que s'il
lisait jusqu'au fond, il aurait dû s'arrêter à l'année 1983 pour
les responsables des actions, parce que pour les dépendants il
changeait et disait jusqu'à quelque temps. Cette distinction c'est
indispensable à faire et c'est justement le fait que nous
soutenons, qu'à présent nous ne sommes pas à même de le dire avec
sûreté.
Pour les suggestions à propos de l'ordre du jour qui a été
proposé, je crois qu'il n'y a pas besoin de commentaires. Chacun
peut faire les considérations qu'il veut, et en même temps chacun
est responsable du comportement qu'on tient. Je veux seulement dire
que c'est absurde qu'il
y
ait certaines affirmations de la
part de quelqu'un qui voudrait être le défenseur des droits de
l'homme. Dans d'autres occasions on a souligné l'importance de
l'homme avant tout, qu'après il y ait quelqu'un qui est engagé dans
l'Administration publique, je crois que chaque jour nous pouvons
tromper, n'importe dans quelle occasion et il n'y a pas besoin
d'ajouter d'autres mots.
En ce qui concerne l'ordre du jour de M. Beneforti, dont j'avais
entendu qu'il était partagé par tous les Commissaires, il pourra
être voté parce qu'il résume très bien l'engagement de
l'Administration régionale, c'est-à-dire de faire clarté le plus
tôt possible. J'avais dit qu'on avait pris des contacts avec notre
défenseur pour savoir s'il
y
avait déjà des faits sûrs qui
puissent être utilisés vis-à-vis des rapports entre Région et
SAISET.
Donc il n'y a pas de difficultés de la part des forces de la
majorité; quelqu'un a dit que dans ces derniers temps on parle de
plus du Casino que de l'industrie, mais je dois rappeler qu'à
présent une de nos plus grandes industries c'est le Casino.
Un autre point assez important du Casino, qu'on a très souvent
oublié, c'est le fait que le Casino devait donner aussi la
possibilité de porter à l'extérieur l'image de la Vallée d'Aoste;
c'est un point qu'on partageait et à ce sujet on a dit qu'il
fallait reprendre à l'intérieur du Casino le discours de faire une
distinction assez claire entre ce qui est le jeu et le fait
d'offrir une image de notre Région qui soit différente.
Il faut reprendre l'engagement qu'il
y
avait auparavant
pour développer le discours de la promotion de notre image à
l'extérieur, en prévoyant des initiatives nouvelles qu'on portera à
niveau de Conseil.
