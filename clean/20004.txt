Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 3185 del 15 aprile 2003 - Resoconto
OGGETTO N. 3185/XI Discussione congiunta del rendiconto 2002 e
dell'assestamento del bilancio 2003.
Président
Je propose, si le Conseil est d'accord,
une discussion conjointe des deux projets de loi.
La parole au rapporteur, le Conseiller Praduroux.
Praduroux (UV)
Illustro il disegno di legge n. 191. Ci
avviamo verso la conclusione di questa legislatura e anche i tempi
per l'esame e l'approvazione del consuntivo vengono anticipati
rispetto al periodo normale.
Dall'analisi dell'ultimo documento contabile non emerge
certamente l'attitudine al disimpegno. Al momento di tirare le
somme per quanto è stato fatto emerge invece la consapevolezza di
una maggioranza di Governo che ha operato con la volontà di gettare
lo sguardo in avanti, per consolidare i buoni risultati conseguiti
in questi anni e metterli a frutto per garantire solide occasioni
di sviluppo sociale ed economico a favore dell'intera comunità
regionale. Va sottolineato questo atteggiamento serio, responsabile
e maturo dimostrato dalla maggioranza e dall'Esecutivo che in
questi anni ha saputo, anche di fronte a difficoltà come quelle
create dall'alluvione, improvvise ed imprevedibili, superare onde e
acque tempestose per tenere ben saldo il timone e proseguire con
una navigazione sicura.
Passando all'esame delle cifre contenute nel documento contabile
di cui ci stiamo occupando, l'esercizio finanziario 2002 chiude con
un avanzo di amministrazione di 127 milioni circa di euro,
comprensivo dei fondi statali e comunitari accertati e non
impegnati per un ammontare di 21 milioni circa. Questa quota di
fondi statali e comunitari, in base all'articolo 11 del medesimo
disegno di legge, è da attribuire all'esercizio 2003 con apposita
legge di assestamento del bilancio. Nel corso della gestione il
bilancio di previsione 2002 ha subito variazioni previste dalle
leggi regionali 16 luglio 2002, n. 14 e 14 novembre 2002, n. 22. La
gestione di competenza relativa alle entrate e alle spese iscritte
in bilancio 2002 presenta un disavanzo pari a 37 milioni circa di
euro. Disavanzo che diviene un avanzo pari a 40 milioni di euro
circa, in seguito all'applicazione dell'avanzo di amministrazione
dell'esercizio finanziario 2001 che era di 77 milioni di euro. Si
tratta di un risultato che segnala una corretta gestione delle
risorse affidate dal Consiglio regionale all'Esecutivo al momento
dell'approvazione della legge di bilancio n. 39 dell'11 dicembre
2001. In particolare vi sono alcuni indici che segnalano il buon
andamento dell'economia regionale. Si registrano infatti alcuni
scostamenti tra le entrate previste e quelle accertate. Quelli più
significativi riguardano l'Irap con 15 milioni di euro in più a
testimonianza di una crescita di gettito con una tendenza superiore
rispetto a quella degli anni precedenti. Scostamenti che riguardano
in particolare anche l'Iva, l'Irpeg e l'imposta sull'energia. Gli
esiti positivi legati all'acquisizione da parte della Regione delle
attività legate alla produzione e distribuzione di energia
elettrica stanno confermando dunque un evidente e rilevante
incremento di gettito.
Dall'analisi comparata anche degli ultimi tre consuntivi emerge,
proprio negli indicatori maggiormente collegati all'andamento dei
settori economici e produttivi, una tendenza costante e
significativa di incremento anche notevole: siamo di fronte quindi
alla conferma sulla validità delle scelte operate dalla maggioranza
di governo che in questi cinque anni di legislatura ha saputo
individuare e rendere operativi gli strumenti più validi per
garantire lo sviluppo economico e sociale della Regione.
Sul versante delle spese si evidenzia la capacità
dell'Amministrazione di obbligarsi verso l'esterno con una
percentuale di impegni pari al 92 percento delle somme iscritte
come previsioni.
Venendo alla gestione dei residui, il 46 percento tra quelli
attivi è stato riscosso nel corso del 2002, mentre nel 2001 si era
al 33 percento. L'ammontare complessivo risulta fortemente
condizionato dal titolo I, ma anche del titolo II e III, situazione
dovuta al maggiore gettito di tributi erariali nel 2002 e da
contributi e finanziamenti statali e comunitari dovuti alla
Regione, ma non ancora introitati dalle casse regionali. Resta
comunque il dato positivo dell'incremento del volume di riscossione
in corso d'anno rispetto al 2001, che ha contribuito alla riduzione
del volume in carico ad inizio anno. Risulta invece costante, sul
versante dei residui passivi, la percentuale di pagamento che anche
per il 2002 si attesta sul 42 percento, con un volume di debiti
trasferito all'esercizio 2003 pari al 45 percento.
In conclusione volgiamo lo sguardo alla situazione di cassa che,
in seguito ai pagamenti effettuati nel corso del 2002, registra un
fondo cassa al termine dell'esercizio che ammonta a 64.300.000
euro.
La situazione patrimoniale in chiusura di esercizio presenta un
risultato positivo valutato complessivamente in 737.207 euro con un
miglioramento patrimoniale rispetto all'anno precedente di 49.070
euro.
Président
Je remercie pour le rapport.
La parole toujours au Conseiller Praduroux, pour son deuxième
rapport.
Praduroux (UV)
Illustro il disegno di legge n. 196.
Sono due i capi in cui si articola questo disegno di legge
regionale: il capo I disciplina l'assestamento di bilancio di
previsione per l'anno finanziario 2003. Sempre al capo I sono
stabilite le modifiche e le integrazioni da apportare ad alcune
norme collegate al bilancio. Il capo II invece si occupa della
determinazione della variazione al bilancio di previsione 2003 e
per il triennio 2003/2005, ai fini dell'applicazione dell'avanzo di
amministrazione.
Il disegno di legge regionale n. 196 fa seguito all'approvazione
del rendiconto generale dell'esercizio finanziario 2002.
L'obiettivo degli interventi adottati è quello di favorire un
adeguato utilizzo delle risorse rideterminando alcuni stanziamenti
alle effettive esigenze di spesa, così come risulta dal periodo di
gestione.
Nel capo I viene rettificata la consistenza dei residui attivi
iscritti a bilancio in via presuntiva: il conto dei residui attivi
viene così rideterminato in circa euro 969 milioni. Per quanto
riguarda invece la consistenza dei residui passivi, a seguito delle
opportune variazioni, il conto risulta rideterminato in circa euro
906 milioni.
All'articolo 3, a seguito delle risultanze derivanti dal conto
reso dal tesoriere alla chiusura dell'anno finanziario 2002, si
procede all'aggiornamento del Fondo iniziale di cassa che risulta
definito in circa euro 64 milioni.
Le modifiche alle leggi che prevedono voci di spesa, così come
sono proposte dal presente disegno di legge, consentono di operare
gli adeguamenti utili per garantire risposte più incisive alle
esigenze rilevate nei diversi settori e a rendere nel contempo più
razionale ed efficace l'azione amministrativa.
Vi è da segnalare tra gli interventi adottati all'interno del
capo I, la rideterminazione dell'ammontare delle risorse destinate
al settore della finanza locale. Il razionale utilizzo delle
risorse perseguito da questo disegno di legge è sostenuto
dall'utilizzo della quota dell'avanzo di amministrazione che deriva
dalle economie realizzate nell'esercizio 2002 nel settore della
finanza locale con vincolo di destinazione. Tale quota ammonta ad
euro 5.703.554. Si interviene a sostegno degli investimenti
destinando a questo scopo 1.792.637 euro per il finanziamento dei
programmi Fospi. La restante parte della quota è destinata per euro
3.910.917 ai trasferimenti finanziari con vincolo settoriale di
destinazione. Da segnalare ancora nel capo I, l'articolo 9
attraverso il quale si provvede ad iscrivere in bilancio lo
stanziamento corrispondente alla quota di capitale iniziale della
Società "Casinò de la Vallée S.p.A." che la Regione intende
sottoscrivere alla costituzione, pari a euro 500.000. Per gli
interventi relativi alla valorizzazione del Forte e del Borgo di
Bard, è disposto dall'articolo 11 l'aumento di circa euro 3 milioni
della quota a carico dell'esercizio finanziario 2003. Sempre al
capo I, con l'articolo 12 si autorizza la Giunta regionale a
trasferire all'Università della Valle d'Aosta la somma di euro
68.411 che deriva dal saldo netto della liquidazione della Consulta
regionale dell'economia e del lavoro. L'attività di ricerca in
campo economico potrà così contare su questo apporto
finanziario.
Con il capo II si procede alle variazioni ritenute necessarie
sia per il bilancio di previsione 2003, sia per quello triennale
2003/2005.
L'utilizzo dell'avanzo di amministrazione si rivela elemento
centrale che consente di destinare circa 21 milioni di euro
all'iscrizione di fondi statali e comunitari e 23 milioni di euro
sono destinati al trasferimento alla gestione speciale presso la
Finaosta. Da segnalare ancora tra gli stanziamenti: a favore
dell'obiettivo programmatico relativo alle calamità e protezione
civile vanno 17 milioni circa di euro, 5 milioni di euro per il
ripristino delle infrastrutture rurali danneggiate a seguito di
eventi alluvionali, 4 milioni di euro per interventi migliorativi
sui fabbricati aziendali e d'alpe.
Président
La discussion générale est ouverte.
La parole à l'Assesseur au budget, aux finances et à la
programmation, Agnesod.
Agnesod (UV)
Non aggiungo altro alle due relazioni del
relatore che ringrazio congiuntamente alle commissioni che hanno
esaminato questi due disegni di legge. Il tempo è stato breve, ma
lo è stato per tutti quest'anno in quanto, con la scadenza
elettorale, siamo stati obbligati a fare un lavoro in uno spazio
temporale minore.
Volevo annunciare la presentazione di alcuni emendamenti, che vi
saranno distribuiti. Se ci saranno dei
chiarimenti… saranno gli amministratori
competenti che hanno poi la motivazione degli emendamenti
stessi…
Il primo emendamento riguarda una norma transitoria per quanto
riguarda il personale volontario dei vigili del fuoco che può
essere chiamato in servizio temporaneo. Il limite massimo di 160
giorni, previsto dall'articolo 37, comma 1, della legge regionale
n. 20/2002 è elevato, esclusivamente per il 2003, a 320 giorni;
questo per sopperire la carenza di organico e il fatto che non
siano stati ancora avviati i bandi per le assunzioni.
Secondo emendamento. L'assestamento prevede disposizioni per
l'utilizzo di immobili regionali destinati ad attività produttive.
Il canone di locazione applicabile alle imprese industriali, alle
cooperative di produzione e lavoro operanti alla data di entrata in
vigore della legge n. 14/2001 - quella che aveva spostato di un
anno, a causa dell'alluvione, gli obblighi di pagamento dei canoni
di affitto degli immobili industriali - assume come riferimento il
conto di patrimonio della Regione alla data del 31 dicembre 2000
per applicare l'aliquota del 2%. Le indennità dovute dai soggetti
per l'occupazione di immobili di proprietà per i periodi
antecedenti sono determinate secondo quanto previsto dall'articolo
4 della legge n. 1/98, vale a dire il canone al 31 dicembre 1997,
quindi il rendiconto 1997 contiene i valori di riferimento.
Il terzo emendamento concerne il trasporto dei disabili. In
questo caso si aggiunge un punto, in cui viene prevista la
possibilità di procedere il sostegno sugli spostamenti per i casi
di particolare gravità, relativi ad una temporanea condizione di
disabilità.
Il quarto emendamento si riferisce all'autorizzazione alla legge
n. 16, che è la legge sulla gestione straordinaria della Finaosta,
di acquisizione di immobili. In questo caso precisiamo che si
tratta di immobili di interesse regionale per l'attività della Casa
da gioco di Saint-Vincent, che potranno essere concessi in uso al
gestore della casa da gioco stessa alle condizioni stabilite per i
beni immobili di proprietà regionale.
L'emendamento successivo si riferisce alla modifica della legge
regionale n. 26/1996 e concerne in particolare i procedimenti di
responsabilità amministrativa dei membri del Consiglio e della
Giunta. Le spese per l'applicazione gravano sui corrispondenti
capitoli del bilancio di quest'anno.
L'ultimo emendamento è riferito ad un articolo della sanità.
L'inserimento del comma 7 prevede la rilevazione del fabbisogno di
personale laureato non medico ai fini della ripartizione annuale
delle borse di studio per la frequenza delle scuole di
specializzazione. Non essendo ad oggi applicata, non consente la
stipula di convenzioni per l'attivazione di posti riservati di
formazione in aggiunta a quelli ordinari stabiliti dalla
programmazione nazionale ai sensi della legge regionale. Con questo
emendamento pertanto si prevede la corresponsione delle borse di
studio regionali direttamente ai laureati non medici in possesso
dei requisiti previsti dalla legge regionale in argomento.
Mi riservo di fare la replica a conclusione della discussione
generale.
Président
Nous sommes en discussion générale.
La parole au Conseiller Beneforti.
Beneforti (PVA-cU)
Siamo chiamati, a chiusura della
legislatura, ad approvare il bilancio consuntivo del 2002 e un
assestamento del bilancio di previsione per il 2003 che, per quanto
prevede, è praticamente una nuova finanziaria. Si tratta di un
assestamento e di una nuova finanziaria che risentono del clima
elettorale in cui ormai ci troviamo.
È vero che nell'esercizio 2002 si è registrato un avanzo di
amministrazione di 106 milioni di euro circa - e questo è
indubbiamente positivo -, avanzo che deriva da maggiori entrate e
una parte dall'aver saputo recuperare dei crediti, come ha
affermato l'Assessore Agnesod. Mi auguro che tale azione di
recupero dei crediti continui e non si fermi solo a questo
esercizio, perché nel passato poco è stato fatto in tal senso, ma
ciò che lascia perplessi è come è stato stravolto il bilancio di
previsione per il 2003 e gli anni seguenti. Alla vigilia delle
elezioni ci viene presentata una nuova finanziaria che toglie e
mette a seconda del capitolo di spesa, si salta da una parte
all'altra… si coprono i buchi che si
erano fatti, cercando di accontentare un po' tutti. Questo
rappresenta un piano elettorale indubbiamente a favore del
movimento di maggioranza relativa, del resto non c'è da
meravigliarsi: il bilancio è sempre stato lo strumento con il quale
si investe secondo il ritorno che si vuole avere sul piano politico
ed elettorale! Si è tenuto conto di questo obiettivo, anzi si è
guardato più a questo obiettivo che a quell'etica politica e
morale, che dovrebbe essere al centro di una gestione pubblica e,
in particolare, di una gestione di una Regione a statuto speciale!
Per questo nel vostro operato si riscontrano molte ombre, anche se
c'è qualche luce! La vostra è stata ed è un'amministrazione
ordinaria, alla giornata, dove sono assenti punti qualificanti,
perché mi si deve dire quali sono i punti qualificanti sia di
questo bilancio consuntivo - non c'erano neanche in quello di
previsione per il 2002 -, sia della finanziaria. Distribuite, come
dicevo, la disponibilità finanziaria a vostro uso e consumo,
facendo con leggi e leggine quella politica assistenziale che non
crea sviluppo, né tanto meno ricchezza; accontentando qualcuno,
indubbiamente, ma non creando i presupposti che ci dovrebbero
essere per una politica delle risorse, che è quella dello sviluppo
e della ricchezza. La nostra economia regge fino a quando abbiamo
risorse da distribuire perché, nonostante le possibilità esistenti,
non si sono create le condizioni, le basi per un'economia diversa,
un'economia capace di garantire lo sviluppo; di salvaguardare i
diritti, gli usi e i costumi dell'autonomia regionale; di operare
in difesa dei più deboli, al di fuori di ogni clientelismo ed
assistenzialismo; di fare dell'autonomia lo strumento per rendere
la Valle d'Aosta sempre più moderna e creativa; di farsi carico
della qualità della vita dei suoi cittadini; di affrontare problemi
come quello ecologico, educativo, della sanità, della tutela della
vita in ogni suo momento; di riuscire a liberarsi dai protagonismi
individuali dei potenti e favorire la partecipazione, il confronto;
di riappropriarsi della propria storia civile, della propria
cultura e della propria etica morale, che non c'è più anche in
questa Regione; di raccogliere le attese e le sfide che provengono
dall'attuale realtà e di recuperare quanto è stato perduto per il
modo in cui avete gestito la vita amministrativa della nostra
Regione.
Noi abbiamo perso tanti "punti" e potevamo essere molto più
all'avanguardia se avessimo adottato diverse politiche economiche
tali da rafforzare la nostra autonomia, e anche per mettersi al
riparo dagli attacchi continui del Governo
centrale… attacchi che provengono fra
l'altro dal nostro interno da quegli enti a cui voi avete affidato
lo sviluppo economico, sociale, finanziario della Regione. Oggi,
nonostante le risorse che vengono garantite, anche se in forma
assistenziale, e gli sforzi che la Giunta fa nell'assestamento di
bilancio, nonostante le trovate per rendere i bilanci più
"digeribili" ed approvabili, occorre fare una riflessione a tutto
tondo sul vostro modo di governare. Occorre una riqualificazione
della spesa, per far capire a chi non lo ha ancora capito che non
tutto è dovuto in questa Regione. Occorre un progetto nuovo, una
legislazione non assistenziale e una programmazione adeguata alle
esigenze della nostra comunità. Non si può andare avanti alla
giornata, ma occorre stabilire cosa si intende fare per venire
incontro alle esigenze della nostra comunità.
Dovete smettere di prendere come punto di riferimento il vostro
programma di legislatura, bene o male la legislatura è finita,
perché il vostro programma è di parte, è per il vostro tornaconto e
non per l'intera Valle d'Aosta! È il vostro punto di vista, che non
tiene conto dell'altra Valle d'Aosta, di coloro che non sono con
voi, che non sono contro di voi, ma che non sono con voi, e che
hanno una visione diversa della vita amministrativa della
Regione.
Oggi, con il vostro modo di fare politica, di usare l'autonomia
come mezzo per raggiungere i vostri obiettivi di parte, si assiste
ad una situazione in cui l'imprenditoria locale langue, nonostante
tutti gli investimenti che voi reclamizzate aver fatto, e
l'occupazione nell'industria diminuisce. Il Patto per lo sviluppo è
rimasto sulla carta. Sono venute a mancare le linee guida e gli
obiettivi da raggiungere, ed è mancata la coerenza e
l'affidabilità. Si è pensato anche in questo caso, dopo
l'eliminazione del CREL, che con la Camera di commercio si
potessero risolvere tutti i mali della nostra Regione!
Il Casinò, con la vostra Gestione straordinaria, è fra gli
ultimi a livello nazionale ed europeo! La politica del credito
valdostano è quella che è: la Banca regionale non ha decollato,
nonostante gli sforzi fatti, e non potete dire che non è vero!
L'industria lattiero-casearia ha fallito! Il turismo lascia a
desiderare! Gli agricoltori sono scontenti e delusi per le promesse
non mantenute! L'occupazione nell'industria, come dicevo prima,
diminuisce, mentre aumenta quella precaria, quella a tempo, quella
degli intermediari e delle agenzie e poi ci si vanta che in Valle
d'Aosta l'occupazione è cresciuta! Ma quale occupazione è
cresciuta? Quella dell'industria, quella dell'artigianato, quella a
tempo indeterminato? O è cresciuta quella precaria, a termine, dove
i lavoratori sono costretti a reclamare l'articolo 18 per essere
tutelati? Perché questa è la realtà: oggi l'articolo 18 si cerca di
estenderlo a certe imprese, per tutelare queste categorie di
lavoratori rimasti in balia di sé stessi, che non possono essere
tutelati neppure dalle organizzazioni sindacali, perché i datori di
lavoro, quando intuiscono la presenza del sindacato, li cacciano
via!
È vero che è un problema generale, nazionale, tutto quello che
volete, ma noi vogliamo guardare alla nostra realtà. È questa
l'occupazione che vogliamo dare ai giovani valdostani?
Nell'immediato non è che non ci sia anche questa possibilità di
lavoro… ma, alla lunga, quali altre
prospettive ci sono, se non si porta avanti il discorso dello
sviluppo come doveva essere portato, se non si procede ad una
revisione dei compiti e della struttura dell'Agenzia Regionale del
Lavoro? La situazione occupazionale anche nella nostra Regione è
tale che per un posto di lavoro in Regione sono state presentate
700 domande e non siamo a Potenza, siamo in Valle d'Aosta! Questo è
lo sviluppo che, nonostante le risorse che abbiamo, avete dato alla
Valle d'Aosta con il vostro cosiddetto "programma di
legislatura"!
Non entro nel merito del settore sanitario, perché nel corso
della legislatura abbiamo denunciato a sufficienza le inefficienze,
nonostante la spesa destinata alla sanità, e anche i disservizi,
gli sprechi, le nomine e le promozioni avvenute senza i titoli
necessari, la privatizzazione di diversi servizi interni per
l'incapacità organizzativa della dirigenza attuale, le mancate
indizioni di concorsi per ricoprire i posti vacanti,
l'insufficienza dei servizi per gli ammalati di mente, per gli
anziani non autosufficienti, la mancanza di RSA. In questi ultimi
mesi, sotto elezioni, si incentivano convegni, simposi, riunioni a
cui l'Assessore è sempre presente, si prendono impegni senza
guardare a spese: tutto si può fare e tutto è possibile, ma non si
affrontano i problemi più importanti, come quello dei tempi delle
liste di attesa che rappresentano una situazione incresciosa per
coloro che non possono curarsi a pagamento!
Oggi, nonostante la spesa sanitaria sostenuta dalla Regione, si
tende giorno per giorno a passare da un'assistenza pubblica a
quella privata, da un'assistenza gratuita ad una a pagamento e non
mi si venga a dire che non è vero, perché vi posso portare casi che
lo dimostrano! Ve li abbiamo portati proprio in questa sede, con
tutte le interpellanze, mozioni e interrogazioni che abbiamo
presentato! È chiaro che poi non siete andati a fondo della
questione perché, quando le risposte ve le fate fare da chi ha
commesso certi atti, non si può pensare che si risolva il problema!
Resta la denuncia che noi facciamo e che abbiamo fatto!
Anche per quanto riguarda la politica dei trasporti su gomma,
delle linee ferroviarie, degli impianti funiviari di risalita, del
turismo, dello sviluppo della Regione, occorre un profondo
cambiamento ridando alla Regione stessa ampie possibilità di
indirizzo.
Cari colleghi, pertanto, questo bilancio consuntivo e la nuova
finanziaria, sul piano politico, sono da bocciare. Il nostro gruppo
non li voterà per le ragioni che sinteticamente ho richiamato, ma
ciò che ci rende perplessi è come i Consiglieri di maggioranza non
si rendano conto di come, non affrontando i problemi, restando in
silenzio circa le situazioni denunciate, approvando tutto ciò che
viene loro sottoposto, avallino a cuor leggero un uso della nostra
autonomia che avviene in modo del tutto strumentale!
L'autonomia non può essere il mezzo per raggiungere gli
obiettivi di parte, non era questo l'obiettivo che si erano posti i
padri dell'autonomia valdostana quando rivendicavano la specialità
di cui oggi godiamo i benefici! L'ho detto e lo ripeto: questo
bilancio, come tanti altri in questi ultimi anni, è stato ed è
diseducativo nei confronti della nostra comunità, tant'è vero che
ne paghiamo le conseguenze dal momento che assistiamo ad un declino
dell'attaccamento alle ragioni della nostra specificità. Guardate
che, per una Regione a Statuto speciale, per degli amministratori
quali noi siamo, dover constatare che la gente crede sempre meno a
tali ragioni costituisce un problema molto serio! Ci crede perché
gli diamo i buoni di benzina tutti gli anni: questa è l'autonomia
per tanta gente! Non si è fatto niente per fare capire cos'era
effettivamente la nostra autonomia! Mi auguro solo che gli sforzi
che facciamo per far comprendere che la strada seguita non può
durare vengano compresi nel futuro dalle nuove Giunte. Ritengo che
con l'attuale gestione sia tempo perso, perché "non c'è più sordo
di chi non vuole sentire", tant'è vero che, per non sentire, è
stato svilito il ruolo stesso di questo Consiglio, dell'unica sede
dove l'opposizione si può esprimere e far sentire la propria voce!
Chi le persegue, comunque, deve comprendere che le egemonie non
durano a lungo, che non è pensabile sostituirsi a tutto e a tutti e
che occorre favorire la concertazione e la partecipazione.
Il comportamento di una maggioranza di governo deve essere
diverso, se vuole evitare fatti e avvenimenti che hanno colpito la
Valle in questi ultimi anni! Ad ognuno deve essere assegnato il suo
ruolo, occorre democrazia e trasparenza e ricordarsi che
l'autonomia va difesa sempre e comunque! Per cui mi auguro che
tutte le forze politiche presenti in Consiglio, che hanno a cuore
le sorti della Valle d'Aosta, sappiano unirsi per poter respingere
gli attacchi all'autonomia valdostana di stampo fascista a cui
abbiamo assistito di recente dall'esterno.
Non si può accettare di essere sottomessi, come è accaduto per
la vicenda del Traforo del Monte Bianco dove, nonostante le
risoluzioni approvate da questo Consiglio in questi ultimi tempi, i
Valdostani non hanno contato niente! È tempo di rivalutare la
nostra autonomia, è tempo di farsi rispettare! Il bilancio sarebbe
l'occasione per dimostrare come una Regione a Statuto speciale sa
amministrarsi e sa operare con quell'etica politica, che richiede
rispetto e credibilità, ma le nostre prerogative non vengono difese
se continuiamo ad operare come abbiamo fatto finora! E non siamo
neppure credibili! Mi auguro che si comprenda qual è la strada da
seguire, anche con i bilanci e le risorse che abbiamo, per essere
sempre più credibili e fare gli interessi della nostra comunità e
difendere la nostra autonomia. Confermo pertanto che voteremo
contro questi due provvedimenti.
Président
La parole au Conseiller Lattanzi.
Lattanzi (LCdL)
Il mio sarà un intervento molto breve,
Assessore, perché credo che le cose che dovevamo dirci ce le siamo
dette in questi cinque anni, ancor di più nelle commissioni nelle
quali abbiamo avuto modo di approfondire le cifre, i dati, le
scelte politiche che stanno alla base di questa chiusura 2002 e di
questa variazione sostanziale - potremmo chiamarla una "finanziaria
bis" - per il 2003.
Non voglio fare polemica, tenterò di non fare demagogia, mi
limiterò a dare un giudizio politico di quello che sono il
consuntivo 2002 e le sostanziose variazioni di bilancio 2003. È
evidente che l'uno è la conseguenza dell'altro, le variazioni di
bilancio per il 2003 sono la conseguenza di un bilancio 2002 che si
chiude con un forte avanzo di amministrazione, positivo, e che, in
quanto positivo, induce a pensare che la Regione sia ricca, che la
Regione abbia risorse in abbondanza, talmente in abbondanza che può
permettersi di avere degli avanzi, decidendo di chiudere un
bilancio con circa 250 dei vecchi miliardi di lire di surplus.
Questo potrebbe voler dire che questa Regione non ha particolari
esigenze in questo periodo economico e politico, potrebbe
significare che il bilancio 2002 è stato in realtà una sottostima
di impegni o una sottostima di entrate, che hanno poi determinato
questo avanzo di amministrazione. Credo che le cose stiano così,
sappiamo perfettamente che non sono così: sappiamo che il
disavanzo, anzi l'avanzo di amministrazione 2002 è stato
determinato in gran parte da alcune voci che non ci si aspettava di
poter avere in termini di entrate e che hanno impegnato la
dirigenza dell'Assessorato, a cui va il merito di aver tenuto "la
barra dritta" su variazioni in continuazione di bilancio, per poter
chiudere con un bilancio sotto l'aspetto della contabilità
assolutamente corretto, così è grazie alla professionalità degli
uffici.
Le voci sostanziali, da quanto abbiamo capito in commissione,
fra le previsioni di entrata e le definitive cifre messe a bilancio
in termini di entrata portano un'unica straordinarietà: quella di
un Governo che paga con maggiore efficienza e con più tempismo
quelle che sono le partite dovute alla Regione! Questo mi sembra un
dato che va sottolineato, perché così non è stato nel passato!
Questo bilancio si caratterizza per una serie di partite
finanziarie su cui la Regione, l'Amministrazione regionale e il
Ministero delle finanze e dell'economia hanno trovato un dialogo,
il Presidente sorride, ma è così… fra
Interisti, Giuseppe Vegas e Gino Agnesod, evidentemente, nonostante
il nero-azzurro, si consolano a vicenda e, consolandosi, dialogano
meglio. Dobbiamo dire che l'Amministrazione regionale e il bilancio
delle casse dei Valdostani hanno beneficiato di questo dialogo, non
so se del tifo nero-azzurro, ma del dialogo senz'altro. Sono state
sorprendentemente riconosciute a questa Amministrazione alcune
partite, tant'è che, come giustamente citano i dati, le previsioni
iniziali del titolo II, le entrate derivanti da contributi e da
assegnazioni dello Stato, che vedevano una previsione iniziale di
circa 20 milioni di euro - ricordo che sono circa il doppio già di
quello di cui si discuteva nel 1999 e nel 2000 - e una previsione
definitiva intorno ai 68 milioni di euro, poste che hanno potuto
beneficiare di questi aggiustamenti a favore della Regione, hanno
poi chiuso con un accertamento finale di 67 milioni di euro, più
999.000, sostanzialmente il 99 percento di quelle che erano le
previsioni definitive, ma non di quelle che erano le previsioni
iniziali. Previsioni iniziali che non consideravano in maniera così
positiva la regolamentazione di quei rapporti finanziari, che da
tanto tempo erano in sospeso e da regolare. Mi ha fatto piacere
sentire l'Assessore che con onestà intellettuale ha dovuto
ammettere che, con un'Amministrazione centrale fatta da gente che
non fa sui bilanci la politica, come si è sentito dire in maniera
polemica in questi giorni, ma che fa della contabilità una cosa
seria, quello che è dovuto è dovuto e quello che è dato è dato.
Tutto questo insieme alla doverosa riduzione del ricorso al credito
e ai mutui, che in corso d'opera hanno dovuto essere
ridimensionati, altrimenti l'avanzo sarebbe stato non di 127
milioni di euro ma, probabilmente, di 300.
Possiamo però qui considerare alcuni aspetti meno favorevoli,
per quanto ci riguarda, sotto l'aspetto della contabilità, perché,
se è vero come è vero che ci si aspettava meno entrate dal Governo
e dallo Stato centrale - cosa che invece poi fortunatamente non si
è realizzata, anzi si sono realizzate definizioni positive -, si
era previsto invece un forte ricorso ai mutui e ai prestiti - circa
300 milioni di euro, 600 miliardi di vecchie lire -, in previsione
definitiva si andava ancora a riconfermare un forte bisogno di
credito, per poi invece accertare in termini finali una necessità
solo pari al 50 percento di quella previsione iniziale: 177 milioni
di euro. Una forte riduzione del credito, quindi, che se da una
parte è positiva, perché, avendo potuto incassare più danari di
quelli che ci si aspettava, si va a pagare meno interessi in
termini prospettici, anche se questo ha messo a dura prova gli
uffici, la professionalità degli uffici dall'altra, però, mette un
punto interrogativo su quelle che possono essere le capacità
previsionali in termini di bilancio. Meglio così, tuttavia sarebbe
stato peggio il contrario, se cioè si fossero previste partite di
entrata che poi non si realizzavano e magari ricorso al credito e
prestiti più bassi, che erano poi doverosamente più alti.
Per quanto riguarda un confronto fra il 2002, competenze
accertate, il 2001 e il 2000, c'è da segnalare una costante
crescita importante dei trasferimenti dallo Stato a questa
Amministrazione. È una voce che continua ad esserci, in questi due
ultimi anni le partite finanziarie tra la Regione e il Governo sono
andate via via aumentando; se poi si paragona solo a tre anni fa,
si parla di aumenti addirittura del 50-60 percento in termini di
ritorni a carico di questa Amministrazione. C'è quindi un trend
positivo, quello dei trasferimenti dallo Stato alla nostra
Amministrazione, di cui si può poi dare dei giudizi politici
positivi o negativi, ma in questo momento faccio un commento di
tipo esclusivamente contabile per poi dare un giudizio
politico.
Una parola va detta sulle spese. Le spese sono strettamente
legate agli aumenti delle entrate. Noi continuiamo a vedere - l'ho
denunciato, continuo a dirlo e lo dirà chi mi succederà, avendo una
visione politica simile alla mia, evidentemente - un bilancio
regionale che da una parte, progressivamente, in questi ultimi
tre-quattro anni ha beneficiato di entrate sempre più importanti e
copiose - passando dai 2.000 miliardi ai 3.000 miliardi delle
vecchie lire, aumentando in soli quattro anni di 1.000 miliardi le
entrate - e, dall'altra, aumentare costantemente la spesa. È
significativo come non si riesca, per un motivo o per un altro -
ogni anno c'è una giustificazione: un rinnovo dei contratti,
piuttosto che un'alluvione -, a tenere sotto controllo
"un'esplosione" delle spese. Spese di funzionamento che aumentano
del 5,45 percento; spese a favore della finanza locale che
aumentano di circa il 20 percento; patrimonio e partecipazioni che
"esplodono", perché c'è questa volontà politica di partecipare, di
entrare con patrimoni e con partecipazioni nell'economia
valdostana, che passano da 20 a 44 milioni di euro, raddoppiando
del 100 percento. Sono forti ancora gli investimenti, che
"esplodono" da un anno all'altro e addirittura fra le previsioni e
le definizioni si registra un aumento del 50 percento: erano
previste spese iniziali per circa 14 milioni di euro, se ne sono
poi spesi 21 milioni.
Per correttezza, sto dicendo le differenze percentuali fra le
previsioni iniziali e quelle definitive accertate. Così come è
aumentata di circa un 20 percento quella che era una previsione di
spesa iniziale per l'assetto del territorio. Ricordo che ci era
stato detto che la parte straordinaria era sostanzialmente
conclusa, si erano previsti forti investimenti sul territorio per
circa 300 milioni di euro, una cifra importante, che abbiamo avuto
modo di commentare nell'altro Consiglio, sottolineando come questa
Amministrazione investa molto per quanto riguarda la messa in
sicurezza del territorio. In effetti, dall'alluvione in poi,
l'attenzione in questo settore è stata veramente elevata ma,
nonostante "un'attenzione" iniziale di circa 600 miliardi di
vecchie lire, non si è riusciti a stare in questa previsione, si è
sforato di un ulteriore 20 percento e alla fine dell'anno si è
dovuto chiudere con una differenza fra previsioni iniziali e
previsioni definitive di circa il 19,62 percento. Così come lo
sviluppo economico: più 17 percento fra previsioni iniziali e
definitive; così come la sicurezza sociale, che aumenta di poco e
forse è l'unica che beneficia di una previsione già alta di per sé,
che rimane alta, ma che aumenta ancora di un 8 percento; così come
la promozione sociale, dove si prevedeva di spendere 54 milioni di
euro, se ne sono spesi poi 61. La formazione professionale poi
raddoppia di circa un 58 percento, si tratta sempre della
differenza fra previsioni di spesa iniziali e quelle
definitive.
La capacità di questa Amministrazione di obbligarsi verso
l'esterno, così come ci dice a pagina 8 della relazione, peggiora
di circa un 3 percento: peggiora di un 2 percento rispetto al 2000
e di un 3 percento addirittura rispetto al 2001. In alcuni settori
peggiora in maniera anche sostanziale: l'assetto del territorio
peggiora addirittura di un altro 2 percento andando al 90 percento
fra capacità di obbligarsi verso
l'esterno… lo sviluppo economico va al
92 percento e via di questo passo. C'è un peggioramento di circa il
3 percento sotto questo aspetto.
A pagina 9 si dice che per la capacità di pagare, cioè di
concludere i procedimenti delle spese, si registra un peggioramento
di quasi l'11 percento. Non voglio fare tutte le cifre, tanto i
colleghi a pagina 9 hanno lo schema. La capacità di pagare perde
l'11 percento rispetto alle previsioni iniziali, alle somme
impegnate e ai pagamenti poi realmente effettuati.
Una voce importante sono i residui attivi. Non voglio entrare
nel merito di queste partite che quest'anno hanno contraddistinto
una rideterminazione dei residui attivi e passivi, voglio solo
ribadire un dato che ho sempre detto in questi quattro anni. Noi
abbiamo partite di residui attivi, che sono quelle voci che
mettiamo a bilancio come possibili incassi e che dobbiamo ancora
incassare, che assommano a qualcosa come 984 milioni di euro, quasi
2.000 miliardi di partite attive non ancora incassate e in alcuni
casi addirittura inesigibili! Anche qui l'esigibile è circa un 3
percento e sono mi pare 13-14 milioni di euro, che abbiamo già
messo a perdita nel bilancio. Così come è importantissima la voce
del residuo passivo, cioè quelle partite che ancora dobbiamo
pagare, ma che sono in fase di definizione: anche qui circa 2.000
miliardi di partite, cioè noi su un bilancio di circa 3.000
miliardi di vecchie lire abbiamo 2.000 miliardi di partite di
residui attivi e 2.000 miliardi di partite di residui passivi.
Credo che un commento qui vada fatto, del resto l'ho sempre
sottolineato: credo che un'amministrazione sana non possa tenere
partite aperte per migliaia di miliardi in una Regione piccola come
la nostra, su un bilancio come quello che abbiamo noi, che, per
quanto ricco, rispetto alle partite attive e passive, presenta un
dato assolutamente fuori controllo. Sono troppe, l'ho detto, lo
ribadisco, non sta a me - non sono io l'Assessore alle finanze e,
purtroppo, non sta più neppure a lei, perché i prossimi cinque anni
ci sarà qualcun altro -, ma chi si assumerà la responsabilità e la
prossima Giunta dovranno porre come obiettivo specifico la
riduzione nei prossimi cinque anni delle partite attive e passive
in termini di residui. Non è accettabile un bilancio che si
trascina 2.000 miliardi di residui attivi e 2.000 miliardi di
residui passivi su un bilancio di 3.000, lo trovo spropositato!
Possiamo discuterlo, però la matematica non è un'opinione, credo
che possiate condividere con me che, se ci sarà per il prossimo
Assessore alle finanze un impegno specifico su questa partita, non
potrà che fare del bene al bilancio delle casse regionali e alla
capacità di questa Amministrazione, rispetto all'esterno, di pagare
residui passivi. Non sarà male che il prossimo Assessore alle
finanze si impegni su questa voce.
Spese correnti e d'investimento: in questi anni l'Assessore si è
sperticato le mani ad applaudire la capacità di ridurre la
percentuale sul bilancio di queste cifre. Ho sempre ribadito che in
questi cinque anni è stato facile abbassare la percentuale delle
spese correnti sul bilancio in presenza di quasi un raddoppio del
bilancio stesso in entrata. Mi consenta, Assessore, non ci vuole un
mago della finanza e un guru dei mercati finanziari in presenza di
un raddoppio delle entrate per mantenere, ridurre percentualmente
l'impatto delle spese correnti, che lei è riuscito a raddoppiare in
questi cinque anni, perché le spese correnti in valori assoluti
sono aumentate in maniera esponenziale, strettamente legate alla
manna che arrivava!
Lei poi ci presenta un bilancio percentuale ed è evidente che,
in presenza di un raddoppio delle entrate, vi sia una percentuale
in diminuzione delle spese correnti, ma se andiamo a vedere i
valori assoluti, noi in cinque anni abbiamo avuti aumenti della
spesa corrente del 30-40 percento, 6-7-8 percento annui, e l'8
percento annuo in cinque anni fa delle cifre! Un'altra riflessione
è che, nonostante la presenza importante di aumenti in entrate,
questa volta non ce l'avete fatta neanche a ridurre il trend
percentuale delle spese correnti, perché, rispetto ai bilanci
precedenti 2000 e 2001, noi abbiamo un peggioramento dell'incidenza
percentuale delle spese correnti sulla partita 2002. Infatti, il 59
percento della copertura di spese correnti ammontanti a 861 milioni
di euro è superiore a quel 43 percento del 2001 e al 64 percento
del 2002, siamo tornati al 2000. Il trend di riduzione percentuale
delle spese correnti sul bilancio che aumenta è finito: aumenta il
bilancio, continuano ad aumentare le spese correnti! Spero che lei
possa dare una giustificazione, ma matematicamente è difficile,
Assessore, potrà darla a livello politico, ma non matematico.
Si torna invece alla normalità, dopo la straordinarietà degli
investimenti dell'alluvione - che purtroppo ha rappresentato una
disgrazia per tutto il territorio, ma sicuramente una partita
finanziaria importante in termini di investimenti -, per quanto
riguarda la copertura di spese per investimenti, che ammontano a
600 milioni di euro, che sono il 41 percento di questo bilancio
contro un 57 percento, quindi avevamo investito di più nel 2001,
superiore però al 2000. Finita la straordinarietà del 2001, quindi,
per quanto riguarda gli investimenti, che sono stati un fulcro
importante per l'economia valdostana, si torna alla normalità, cioè
ad un bilancio che vede pesare di più le spese correnti e pesare di
meno le spese per gli investimenti.
Possiamo dire che si torna alla normalità. La normalità di un
bilancio che consideriamo "ingessato" ormai da anni, non per
questioni tecniche-finanziarie, ma per questioni di scelte
politiche. Scelte politiche che solo nel 2001 un'alluvione vi ha
fatto modificare, perché, finita l'alluvione, siete tornati alla
normalità, cioè ad un bilancio che vede una lotta importante per
conquistare sempre più risorse in entrata, attraverso
riconoscimenti di partite rispetto allo Stato, piuttosto che a
finanziamenti e a possibilità di risorse di tipo europeo. Un
impegno forte quindi di questa Amministrazione a reperire risorse
da altri enti pubblici, ma con scarsissima propensione ad operare
su quelle leve economiche che potrebbero fare dello sviluppo e del
PIL una voce importante in aumento, perché oggi questa voce è
"drogata" per i 2/3 dagli interventi pubblici. Abbiamo già avuto
modo di dirlo, lo ripetiamo solo per onore di cronaca: questo è un
PIL fortemente "drogato" da scelte politiche che puntano sulla
ridistribuzione di una ricchezza pubblica e che fa del pubblico il
motore centrale dell'economia valdostana.
Abbiamo già fatto i commenti politici per cinque anni,
continuiamo ad esprimere preoccupazione, riconosciamo la capacità
tecnica di chi ha dovuto redigere in questi anni i bilanci e di chi
ha dovuto "fare" di queste scelte politiche un equilibrio, però
continuiamo a dire che questa Regione non ha chances di poter
consolidare il benessere e la ricchezza acquisita nei prossimi
dieci anni, questa Regione non ha un progetto - ne parlavamo ieri
per il Casinò - che punti in maniera definitiva allo sviluppo come
partita importante di entrata. È una Regione che punta invece alle
partite di entrata regolate fra Governo e Regione, Europa e
Regione, ma che non punta sulla crescita, non punta sulla ricchezza
reale, che continua a puntare su un'organizzazione burocratica che
distribuisce risorse percepite da altri enti pubblici e
ridistribuite su questo territorio. Qualcuno potrà obiettare: che
male c'è? Nessuno. Nessuno se uno ha la certezza, come avete voi,
che queste partite continueranno ad essere ricche ed abbondanti
anche nei prossimi dieci anni. Molte invece sono le preoccupazioni
di chi pensa, come noi, che questa Regione, pur continuando a
beneficiare di queste risorse importanti e ricche, che nessuno
credo ci metta in discussione, deve lavorare per rendersi autonoma
sotto l'aspetto del reperimento delle risorse: non assistita da
Bruxelles o da Roma, da chiunque governi a Roma, da chiunque
governi a Bruxelles, anche dagli amici, come in questo caso, della
Valle d'Aosta che hanno avuto sensibilità, perlomeno contabile, di
riconoscere quello che alla Valle d'Aosta era dovuto e doveroso.
Credo che questa sia la preoccupazione che anima chi vota contro
questo bilancio, che è un bilancio orientato a ridistribuire in
maniera burocratica risorse e partite che sono giocate su altri
tavoli. Un bilancio che non punta sulla ricchezza reale, sul PIL,
di cui l'Assessore si è "riempito la bocca" in questi anni,
dicendo: "un PIL del 3 percento, superiore a quello nazionale",
quando poi, se si va a vedere il PIL del 3 percento, lo produce per
il 2,5 la Regione stessa, grazie a risorse che ancora oggi vengono
riconosciute, ma che il futuro - in previsione di riforme federali
sia in Europa che in Italia, anche avendo degli amici a Bruxelles o
a Roma - ci impone di gestire in maniera oculata in termini di
investimenti, riducendo l'impatto della spesa corrente, aumentando,
come è stato fatto nel 2001, purtroppo per disgrazia, le partite di
investimento, creando quel circolo virtuoso e non virtuale di
economia sana e reale.
Président
La parole au Conseiller Piccolo.
Piccolo (SA)
Permettetemi, come ho già avuto modo di fare
gli anni precedenti, grazie al fatto di essere uno dei revisori del
conto consuntivo e quindi di aver avuto la possibilità di
approfondire con i funzionari competenti più da vicino il documento
contabile, di poter esprimere alcune considerazioni sul documento
anche a nome del gruppo, dal quale sono stato ampiamente delegato
(bontà loro, li ringrazio). Cercherò di non dilungarmi, premettendo
che dovrò in parte ripetere alcune affermazioni fatte in una
precedente adunanza consiliare in occasione della discussione del
bilancio di previsione 2002-2004. Vorrei quindi meglio evidenziare
- cercando di essere il più sintetico possibile e senza avere la
presunzione di insegnare nulla a nessuno - che cosa contengono ed
indicano le voci più rappresentative del conto, anche dopo
l'intervento dell'Assessore e la relazione del collega relatore,
senza avere la presunzione di fare una controrelazione e ripetere
alcune loro considerazioni. A proposito delle voci, delle cifre e
delle percentuali contenute nel documento, che sono il frutto del
lavoro serrato dei funzionari preposti, desidero a titolo personale
ringraziarli per la disponibilità che mi hanno riservato in questi
ultimi giorni, pur essendo oberati di lavoro. Mi preme però fare
preliminarmente, a nome del gruppo della "Stella Alpina", alcune
osservazioni più di carattere generale, cercando di dare un
contributo al dibattito, partendo da un dato che emerge da questo
conto consuntivo e sottolineando in particolare che si presenta con
un totale di avanzo di amministrazione di 127.125.551,37. Le altre
cifre le trovate indicate nella relazione dei revisori dei conti
che ho sottoscritto nel mio ruolo di revisore di opposizione
assieme ai due colleghi di maggioranza.
Partendo dalle cifre indicate nella relazione, si può
sottolineare che questo conto consuntivo non si discosta molto
dalle previsioni, a dimostrazione di una solidità finanziaria della
Regione. Questo non dovrà certo "farci cullare sugli allori", la
crisi economica finanziaria nazionale ed internazionale ha
interessato anche la nostra Regione, occorre quindi ricordare,
considerato il fatto che siamo alla fine della legislatura, che
alcune problematiche, rilevate più volte dal gruppo della "Stella
Alpina" in aula consiliare, devono ancora trovare una loro
definizione.
La problematica più importante è quella inerente il Casinò. Un
problema che ha impegnato anche i Consiglieri della precedente
legislatura - e chi vi parla anche più da vicino - è quello
relativo alla definizione dell'annoso problema che riguarda il
rilancio e lo sviluppo della Casa da gioco di Saint-Vincent,
argomento che abbiamo già discusso ieri in questa sede. Il Casinò
di Saint-Vincent rappresenta una delle più importanti fonti
economiche ed occupazionali della nostra Regione, occorre quindi
che il nuovo consiglio di amministrazione dia tempestività alle
decisioni ed alle azioni che portino ad un pronto rilancio, sempre
in tempi stretti, alla luce anche dell'ormai possibile apertura di
altri casinò in Italia.
Sanità. Altro problema a noi molto caro è il settore della
sanità e del sociale e che, per esperienza personale lavorativa,
conosco meglio. Occorre pertanto dare effettiva attuazione al nuovo
Piano socio-sanitario regionale, piano che nelle sue intenzioni si
prefigge anche alcuni obiettivi ambiziosi e che ci auguriamo venga
tradotto in termini pratici, dalle intenzioni ai fatti. Il nuovo
piano per il triennio 2003/2005 deve fare alcune scelte precise e
puntuali, l'auspicio è che quanto contenuto nel piano si possa
realizzare in tempi brevi. La salute di noi tutti non può certo
attendere! Voglio fare un riferimento specifico in merito alle
strutture previste per il potenziamento dei servizi sul territorio,
al funzionamento dei distretti ed alla nomina dei direttori per un
miglior servizio rivolto ai cittadini residenti. Alcuni distretti,
due per il momento, hanno avuto la nomina dei due direttori,
occorre completare gli altri due distretti restanti per permettere
una più razionale e oculata gestione dei servizi e del personale
preposto.
Altra puntualizzazione è che occorre prestare un'attenzione più
incisiva e più puntuale alla cooperazione sociale ed al privato
sociale, componenti che saranno sempre più necessarie sia per
ridurre la burocrazia dell'ente pubblico, sia per sfruttarne, a
vantaggio della collettività, le grandi risorse del volontariato da
cui questo settore è animato ed in gran parte promosso. Per non
vanificare l'impegno delle persone coinvolte, è necessario, da una
parte, dare indicazioni e regole precise riguardo alle attività
gestite e al controllo delle stesse e, dall'altra, decidere con
rapidità i finanziamenti necessari. Il privato sociale fornisce
rilevanti servizi alla collettività a costi inferiori rispetto a
quelli che sopporterebbe l'ente pubblico per i medesimi
servizi.
Altro settore delicato è quello dei malati di mente, persone che
versano in stato d'infermità mentale. I familiari e tutori hanno
manifestato, oltre che il proprio disagio per i loro cari, anche
quello di recarsi in istituti fuori Valle, nei quali da tempo i
malati sono ospitati, si vorrebbe il rientro nella nostra Regione.
Per la verità, in questo settore sono stati fatti passi in avanti,
infatti alcuni malati ultimamente hanno trovato collocazione in
strutture presenti in Valle; occorre, Assessore, individuarne
altre.
Un ultimo problema è quello dell'assistenza e dei servizi
rivolti agli anziani. Le microcomunità non sono più in grado di
soddisfare - tra l'altro non è il loro compito - particolari casi
di persone anziane che necessitano di continua assistenza, persone
non autosufficienti e non assistibili a domicilio. Le strutture
previste per questi casi sono le RSA, la Valle è purtroppo ancora
oggi carente. Occorre crearne altre e possibilmente in prossimità
di strutture ospedaliere e poliambulatoriali, in quanto sono
necessarie le presenze costanti di personale medico e paramedico,
personale che certamente non è così facile da reperire in
Valle.
A questo proposito occorrerà ragionare tutti insieme sulla
migliore applicazione del francese nei concorsi nell' ambito della
sanità, permettendo così di poter avere presenze mediche,
paramediche e tecnici con grande professionalità sia locali che
provenienti da altre regioni. Il francese non deve essere motivo di
difficoltà e di disagio, in particolare per un settore così
delicato quale quello della sanità, ma deve essere considerato
motivo di arricchimento culturale, considerazione quest'ultima più
volte sottolineata in quest'aula dal nostro gruppo.
Turismo. Qui molto è stato fatto, molto c'è ancora da fare,
occorre creare un miglior coordinamento tra i vari enti che si
occupano di turismo per una migliore offerta ai turisti. Ci
auguriamo che le ultime leggi sul turismo possano risolvere il
problema, i presupposti sono stati creati. Ci auguriamo che i
futuri amministratori possano trovare nuove idee e progetti che
aiutino a far decollare la nostra Regione in un contesto molto più
grande, quale quello europeo, e quindi al passo con i tempi, la
concorrenza nel settore del turismo è molto alta.
Occupazione. Occorre guardare con attenzione all'occupazione dei
lavoratori part-time, che ultimamente è in preoccupante aumento,
gli occupati a tempo indeterminato infatti diminuiscono, quindi
sono sempre più precarie le prospettive per i nostri giovani alla
ricerca del primo lavoro.
Politica della casa. Occorre prestare attenzione a questo
settore anche alla luce del sempre più crescente numero delle fasce
più deboli e degli extracomunitari.
Industria. Occorre pensare sempre più ad una diversificazione
produttiva, dare maggiore spazio all'imprenditoria privata,
evitando che la Regione svolga un ruolo centrale nell'economia
valdostana.
Agricoltura. Alla luce degli ultimi eventi che vedono sempre più
penalizzato il mondo rurale valdostano a causa delle regole imposte
a livello comunitario, occorre portare avanti un'accorta politica a
sostegno dell'agricoltura di montagna, cercando di rendere più
appetibile il lavoro in agricoltura, un lavoro che tutti sappiamo
faticoso e poco redditizio.
Queste erano alcune nostre considerazioni e suggerimenti in
merito ad alcune problematiche che abbiamo voluto evidenziare in
occasione di questo conto consuntivo e che auspichiamo possano
essere recepiti dai prossimi amministratori. Mi auguro pertanto che
questo documento sia un importante passo per cercare di dare
all'esterno di quest'aula la convinzione che si è cercato in questa
legislatura, che ormai volge al termine, di lavorare in un modo
nuovo e moderno e nell'interesse dei cittadini, sperando che essi
possano credere ancora nelle istituzioni, e nei loro
rappresentanti. Concludendo, pur tenendo in debito conto quanto
osservato nel mio intervento, e per le motivazioni addotte,
dichiaro il voto favorevole del gruppo della "Stella Alpina" al
conto consuntivo anno 2002.
Président
La parole à la Conseillère Squarzino
Secondina.
Squarzino (Arc-VA)
Il consuntivo 2002 è quasi un
consuntivo dell'operato della Giunta in questi cinque anni, una
Giunta che ha portato avanti il suo programma di lavoro, che noi
non abbiamo condiviso e le cui scelte contingenti, dalla scuola al
Casinò, dalla politica sanitaria a quella ambientale, per non
parlare dei trasporti, solo per ricordare alcuni settori, abbiamo
sempre contrastato, criticato, perché diverse sono le priorità e le
scelte che avremmo voluto fossero state fatte. Penso alla scuola,
che in questi anni, a parte la questione del francese all'esame di
Stato, è stata lasciata a sé e ha dovuto contare solo e soprattutto
sul lavoro quotidiano di dirigenti e di docenti, lasciati soli ad
affrontare il momento difficile del passaggio da una riforma
incompiuta ad un'altra, prima abbozzata e adesso in fieri. Penso
alla politica sanitaria, per la quale, a fronte di ingenti
investimenti, si riscontrano disservizi e disagi per gli utenti che
intendono accedere ai servizi, penso ai tempi delle liste di
attesa, ancora troppo lunghi, sebbene qualcosa si sia cominciato a
fare, che costringono gli utenti a rivolgersi al servizio
privato.
Sempre nell'ambito della politica sanitaria, a fronte di
affermazioni conclamate della centralità del territorio, poco o
nulla è stato fatto per potenziare e attivare i servizi su tutto il
territorio regionale, servizi capaci di intercettare le prime
richieste dell'utente, di rispondere in concreto in termini di
assistenza domiciliare integrata. Troppe volte gli utenti sono
dimessi dall'Ospedale, che si vuole per acuti chiaramente, senza
che siano stati predisposti progetti individuali da parte dei
servizi territoriali, pronti per prendersi in carico l'utente. Ci
sono affermazioni, obiettivi condivisibili nel Piano
socio-sanitario, ma questi non decollano; penso, ad esempio, al
principio dell'integrazione fra servizi sanitari e sociali: si
continua ad operare in modo settoriale; penso al fatto che le
residenze sanitarie assistite, l'hospice sono tutti progetti
individuati, annunciati, conclamati, ma non realizzati, per cui non
c'è la risposta sul territorio.
Ancora mi piange il cuore nel vedere quanti soldi sono stati,
vengono e verranno spesi per l'infinita ristrutturazione
dell'Ospedale, mentre in altre regioni e città si è provveduto o si
sta provvedendo a dotare la comunità di ospedali pensati, costruiti
in modo tale da poter offrire risposte adeguate alle nuove
impostazioni e sfide della salute. Penso a città con Ospedali nuovi
come Asti, Catania, San Donato Milanese, Udine, Mestre e
all'Ospedale nuovo della Versilia. L'Ospedale nuovo della Versilia
è stato aperto a giugno ed è - leggo -:
"un complesso
all'avanguardia nei criteri progettuali ed architettonici,
funzionale ed accogliente come un hôtel, costato 181 miliardi di
vecchie lire"
. Ora, provate a vedere il costo rispetto alle
spese infinite della nostra sanità; fra l'altro, dappertutto ormai
è un criterio assodato che il costo di un nuovo ospedale assorbe
due o al massimo tre anni della gestione di una struttura
ospedaliera. Nel rendiconto vediamo che, per quanto riguarda la
gestione della sanità, spese di funzionamento, ci sono 231 milioni
di euro. Voi capite come, a fronte di cifre che potrebbero
consentirci in pochi anni di avere un ospedale nuovo, qui ancora
non si fa nulla… ospedali che sono
pensati in due anni e costruiti in tre - quattro anni. Mi chiedo in
nome di quali scelte si è deciso di non concedere alla popolazione
valdostana di avere un ospedale adeguato. Da noi si registrano
avanzi di amministrazione, ma non si trovano le risorse per dotare
la Valle di un nuovo ospedale.
Penso alla politica dei trasporti: basti pensare alla ferrovia,
pare impossibile che una Valle moderna ed efficiente, che si pensa
come carrefour d'Europa, che aspira a giocare un ruolo importante
in Europa, giustamente, non sia capace di garantire tempi certi per
raggiungere il fondo valle, per raggiungere all'imbocco della Valle
i nodi ferroviari da cui poter raggiungere tutte le altre
destinazioni. Dopo l'alluvione, se già prima era stato fatto poco o
niente, dopo nulla è stato fatto in questo settore. Ora, come
possiamo pensare anche di potenziare il settore economico quando i
trasporti non funzionano! Quando una delle strutture fondamentali
non funziona!
Penso alla politica ambientale: intanto è stato cancellato
l'Assessorato dell'ambiente e questa è proprio una delle perle di
questa Giunta di cui dovrete essere orgogliosi! Questo ha
significato che l'attenzione all'ambiente è stata data a chi ha
come compito quello di fare i lavori pubblici, che è tutta un'altra
logica. Questo si è visto molto bene nel momento in cui si è
passati a ricostruire, dopo l'alluvione, le strutture sul
territorio. Erano state indicate delle linee guida per la
ricostruzione, linee condivisibili, che dovevano andare verso la
sicurezza del territorio, non solo in termini immediati, ma anche
in termini di prevenzione da possibili eventi franosi, valanghivi.
L'intento pare essere stato quello di dare lavoro agli imprenditori
del settore edile, che non padroneggiano fra l'altro le nuove
tecniche di costruzione, non hanno questa attenzione all'ambiente
che oggi è necessaria, che la stessa Giunta aveva indicato come
necessaria nei lavori di ricostruzione. Chi è andato in giro in
questi mesi ha visto tranquillamente come sono stati rifatti gli
stessi errori, come gli stessi torrenti siano stati incanalati
sotto le strade. È così, Assessore, io ho portato l'esempio in
precedenti iniziative di questo corso d'acqua che scende nel
vallone di S. Colomba, che è un esempio tipico di come non
bisognerebbe cementificare i torrenti, e credo che tutti quelli che
hanno preso l'ovovia per andare a Pila siano rimasti inorriditi nel
vedere lo sfacelo che è stato fatto: un torrente trasportato in un
canale stretto. Devo poi anche sottolineare come questa
disattenzione rispetto al territorio ci sia anche nel seguire i
lavori che vengono fatti. Ci sono stati due o tre esempi, uno di
cui abbiamo parlato a lungo, Torgnon, ma un altro a La Thuile - di
cui qui si è parlato in seguito a nostre iniziative -, dove viene
data l'autorizzazione a fare lavori di costruzione di centraline,
ma poi i lavori fatti rovinano l'ambiente, anzi paiono essere fatti
apposta per aumentare la portata successiva di queste centraline,
quindi noi… o meglio voi come Regione
non avete la volontà politica di fermare questi disastri
ambientali!
Non porto altri esempi di mala politica, direi proprio che
l'intervento del collega Beneforti esprime molte delle nostre
osservazioni, non per niente abbiamo lavorato bene in tutti questi
anni, quindi è chiaro che le valutazioni sono le stesse. Vorrei
solo porre alcune domande su elementi concreti, innanzitutto
all'Assessore Agnesod. Nell'assestamento di bilancio, per quanto
riguarda le spese, si registra uno scostamento di circa il 12
percento fra le previsioni iniziali e quelle definitive. Sarebbe
interessante conoscere le motivazioni, dato che in alcuni casi si
tratta di settori regolati da legge, vedasi le spese relative alla
finanza locale, in cui si registra il più 19,40 percento, oppure
governati dalla programmazione, che sono i programmi di
informatizzazione, in cui si registra il 45 percento in più di
scostamento. Rispetto alla capacità di obbligarsi verso l'esterno,
gli impegni rappresentano quasi il 92 percento delle previsioni
definitive, però è un dato peggiorativo rispetto all'anno
precedente: come mai questo rispetto al 2000 e al 2001? La capacità
di pagare, cioè di concludere un procedimento di spesa, è il 63
percento, si ha un peggioramento anche qui dell'11 percento
rispetto al 2001: come mai? Anche qui ritornano quei settori come
l'informatizzazione; l'assetto del territorio è più comprensibile,
ma non capisco l'informatizzazione. Nella tabella 1 allegata alla
legge c'è l'elenco di fondi derivanti da trasferimenti dello Stato
e comunitari che non sono stati impegnati: come mai? Mi sembrano
opere fra l'altro importanti e che toccano settori a cui siamo
anche sensibili, vorremmo capire come mai finanziamenti dello Stato
non sono stati impegnati. Si tratta di opere contro gli incendi, di
interventi urgenti sui ponti dopo l'alluvione del 1994, di sostegni
a fonti rinnovabili di energia in edilizia, di fondi per il
finanziamento di edilizia residenziale pubblica, di fondi per piste
riciclabili, di fondi per migliorare l'offerta turistica. Non si
capisce perché questi fondi, che servono proprio per qualificare
l'ambiente e la vita dei cittadini, non siano stati utilizzati.
Le spese: si segnala che c'è un 59 percento per spese correnti e
il 41 percento per spese di investimento e, rispetto agli anni
2000-2001, si registra un'inversione di tendenza che pareva avviata
nel 2001: si tornano a privilegiare le spese correnti. Certo, che
sono quelle più rentables dal punto di vista elettorale a breve
termine, ma non credo che questo sia il modo di perseguire il bene
della Valle d'Aosta.
Per quanto riguarda invece la legge di assestamento 2003, anche
qui sorgono giustificati dubbi sul carattere clientelare degli
aggiustamenti. Ci pare che, per esempio dall'allegato C, emergano
gli intenti e anche il peso diverso che hanno i partiti in questa
maggioranza: registriamo 1.200.000 di aumento per i tetti in lose o
4.000.000 di aumento per il Piano di sviluppo rurale e alcune
centinaia di milioni (250-300) per quanto riguarda invece il
risparmio energetico, lo sviluppo di fonti rinnovabili,
l'abbattimento di dispersioni termiche. Si ha l'impressione che la
forza di maggioranza sia riuscita a collocare più denaro e gli
altri un po' meno. Noi siamo contrari a queste logiche, per cui
chiaramente non voteremo queste due leggi!
Président
La parole au Conseiller Curtaz.
Curtaz (Arc-VA)
Non intendo entrare nel dettaglio delle
leggi in discussione, ma voglio cogliere l'occasione dell'ultimo
rendiconto della legislatura per fare alcune brevissime
osservazioni su questo quinquennio.
Credo che se da qui a dieci, quindici anni ci fermassimo ad
analizzare questa legislatura, ricorderemmo poche cose.
Ricorderemmo, secondo me, soprattutto due cose. La prima
sicuramente è l'alluvione, un'alluvione che ha ferito profondamente
la Valle d'Aosta in ogni senso, ma un'alluvione che ha costituito -
e oggi stiamo parlando soprattutto di economia e di finanza - un
volano formidabile per recuperare del PIL e delle entrate
finanziarie, per dare anche dell'occupazione, magari precaria, nel
settore edile, un settore che era in qualche difficoltà e che si è
trovato l'opportunità di realizzare grandi utili. Se devo
immaginare un'altra cosa rilevante di questa legislatura,
politicamente forte, indicherei "l'operazione Enel". Onestamente
bisogna riconoscere che "l'operazione Enel" è stata, anche dal
punto di vista della fantasia progettuale, della lungimiranza,
dell'immaginazione politica che in questa Valle è rara,
un'operazione consistente, importante, che sta dando dal punto di
vista economico-finanziario dei buoni risultati, quanto meno nel
medio-breve periodo.
Non ricorderei altro di significativo. Il resto è piatta
amministrazione, normale amministrazione, spesa in mille rivoli di
risorse finanziarie enormi rispetto alle nostre dimensioni. Ogni
anno abbiamo avuto a disposizione 3.000 miliardi per circa 120 mila
persone, mettiamoci pure tutte le condizioni disagiate del mondo,
ma è una quantità di risorse finanziarie che non trova eguali da
nessuna parte del mondo, non c'è nessuno che abbia tante risorse
per così pochi abitanti. Dove sono andate a finire queste risorse?
La metà di queste risorse sono finite per pagare i dipendenti,
altro che la Valle d'Aosta che si mantiene con i 9/10! Con i 9/10
non ci paghiamo neanche i dipendenti, perché i 9/10 fanno un terzo
del bilancio regionale, i dipendenti costano la metà! Questa è la
Valle d'Aosta del 2000, che potremmo riassumere a mio giudizio con
uno slogan: "molti soldi e poca progettualità" o se vogliamo essere
più viscerali: "pancia piena, testa vuota"! Credo che questo sia
uno spunto di riflessione, perché questa Regione, con queste
risorse che ho definito enormi, non si distacca dalla normalità?
Non ci sono progetti che la fanno primeggiare da nessuna parte
dell'amministrazione? Vedremo fra breve, quando discuteremo del
Piano rifiuti, che abbiamo tutte le opportunità, per una serie di
ragioni, di essere all'avanguardia in Europa, invece arranchiamo
dietro delle percentuali poco significative per riuscire ad
arrivare a quelle previste dal "decreto Ronchi". È un esempio che
faccio.
Se andassimo a fare a ventaglio una panoramica su tutti i
settori - e l'hanno fatta prima di me bene alcuni colleghi -
vedremmo che i risultati non sono spesso dei risultati mediocri - e
ci mancherebbe! -, ma non sono risultati che vanno al di là di
quelli delle regioni che ci circondano, ma che operano con delle
risorse molto inferiori. La classe dirigente di questa Regione
quindi, secondo me, si deve interrogare su questo punto, si deve
chiedere perché questi "anni di vacche grasse" non sono riusciti a
configurare una Regione, la nostra, di eccellenza rispetto al
circondario. Noi non siamo una Regione di eccellenza, siamo una
Regione che si barcamena, siamo una Regione che se non avesse, non
dico tutte le risorse finanziarie attuali, la quota sostitutiva
dell'IVA da importazione - un autentico regalo che non ha nessuna
motivazione -, non farebbe più un bilancio, non farebbe più niente,
si pagherebbero i dipendenti e basta! Dobbiamo interrogarci quindi,
perché noi non vogliamo fare le Cassandre - come ogni tanto
qualcuno dice ed è normale polemica politica -, ma vogliamo
indicare la realtà: qui la realtà è coperta da una cortina
fumogena, da una nebbia propagandistica che presenta una Valle
d'Aosta che si mantiene da sola, capace di autoriprodursi delle
risorse, che è cosa totalmente in contrasto con i numeri, con la
matematica, non con quello che pensa il Consigliere X, piuttosto
che l'Assessore Y! Appunto, dicevo, non voglio fare la Cassandra,
voglio invece porre un problema: nel caso in cui questi "anni di
vacche grasse" diventassero "anni di vacche magre", la Regione
sarebbe attrezzata ad affrontare eventuali difficoltà finanziarie,
eventuali cali di contribuzioni statali? La mia risposta è: oggi
"no", perché non abbiamo saputo costruire uno sviluppo
autocentrato, con risorse che nascono dal proprio lavoro e non da
benefici che arrivano dall'esterno, perché questa è la realtà che
emerge dai bilanci di questi cinque anni.
Ho ritenuto di dover fare queste osservazioni, peraltro non
nuove, ma questa era l'ultima occasione della legislatura per
evidenziarle e perché penso che, non solo in questo ambito, ma un
po' fuori anche da questo contesto e da questa Assemblea, si debba
iniziare a discutere seriamente nei partiti, nelle associazioni di
categoria. Si debba cominciare a riflettere di una Valle d'Aosta
che "si tiri su i pantaloni" da sola, perché oggi la cinghia e le
bretelle ce le danno gli altri e, senza cinghia e bretelle, avremmo
i pantaloni calati!
Président
La parole au Conseiller Comé.
Comé (SA)
Siamo arrivati all'ultimo rendiconto generale
della Regione di questa legislatura, ci pare quindi giusto dare una
lettura sull'andamento di questo bilancio, che poi rappresenta in
gran parte l'economia della nostra Regione, un bilancio che riesce
ad influire sull'andamento economico della Regione come dicevo, ma
il rendiconto, come di consueto, evidenzia, attraverso i numeri in
essi contenuti, lo stato di salute dell'ente pubblico. Come ogni
rendiconto che si rispetti, necessita delle informazioni in
dettaglio che possano meglio far comprendere i criteri che sono
stati adottati dalla Pubblica amministrazione, individuando le
priorità che meriterebbero essere meglio illustrate nella nota di
accompagnamento al rendiconto e soprattutto le cause che hanno dato
luogo ad uno scostamento delle risultanze finali rispetto alle
previsioni iniziali.
Come illustrato nei prospetti allegati alla relazione, le
entrate si sono attestate intorno all'86 percento di quelle
definitive previste, mentre gli impegni di spesa sono
significativamente prossimi alle previsioni definitive assestate.
Questa situazione, che riflette puntualmente l'andamento
finanziario manifestatosi, avrebbe meritato un maggior dettaglio
che consentisse di comprendere quei buoni propositi formulati in
sede di previsione delle entrate. La situazione dei residui
continua ad essere consistente fra quelli riconducibili ai crediti
che la Regione vanta nei confronti di terzi; per contro, i residui
passivi hanno una minore incidenza, cosa che denota sicuramente una
migliore organizzazione amministrativa in grado di fronteggiare con
maggiore tempestività gli impegni di spesa.
Si osserva, nell'esame dei dati di rendiconto, che nel corso
dell'anno gli impegni di spesa "spesi" sono circa uguali alle
entrate relative ai primi tre titoli. Questa circostanza denota una
propensione ad un tempestivo utilizzo delle liquidità per far
fronte alle spese derivanti dagli impegni nella misura complessiva
del 60 percento circa. Nello sviluppo delle spese, con riferimento
ai diversi capitoli, si osserva che il più penalizzato è quello
relativo al settore assetto del territorio e tutela ambientale, le
cui spese sono state onorate nella misura del 43 percento circa,
segue il settore sviluppo economico con il 18 e pressoché nella
stessa misura gli altri interventi generali, mentre per gli altri
capitoli si ha un sostanziale riallineamento fra gli impegni di
spesa e le spese effettivamente pagate.
Queste osservazioni sono formulate con l'intento di individuare
con maggiore puntualità le cause che influenzano l'operatività
completa dell'amministrazione pubblica in rapporto ai programmi e
progetti che sono stati formulati in sede di previsione. Anche qui
sarebbe stato utile che nell'illustrazione del rendiconto ci
fossero dei richiami, che se non altro avrebbero potuto essere
utili a futura memoria per coloro che dovranno occuparsi di questi
temi in futuro. Sono scarse quelle informazioni che si limitano a
rappresentare dei risultati di attività pubblica attraverso tabelle
e prospetti, sicuramente corrispondenti ai fatti amministrativi
manifestatisi nell'anno. Non dobbiamo dimenticare che quest'anno è
l'ultimo anno di legislatura e proprio in questa circostanza
sarebbe stato di maggiore utilità, rispetto agli anni precedenti,
un più puntuale riferimento alle cause che hanno condizionato i
risultati di gestione in generale. Questi risvolti sono di
pertinenza dell'amministratore pubblico, che deve essere in grado
di dare anche una chiave di lettura politica alle azioni o agli
scenari che si augura di favorire.
È stato utile acquisire gli impianti di produzione, come da più
colleghi è stato sollevato, e distribuzione di energia in Valle
d'Aosta? Sicuramente sì, ma visto sotto quale profitto? Se la
gestione dell'energia rimane una cosa pubblica, dovremo nel tempo
vedere dei benefici per i Valdostani. "L'operazione Casino S.p.A."
giova all'economia valdostana? Abbiamo visto ieri che abbiamo
approvato dei nuovi contributi alla gestione S.p.A. senza avere un
piano di sviluppo, quindi quali effetti ci si attende per il futuro
e quali ulteriori risorse si dovranno ancora impegnare
nell'operazione di consolidamento degli interventi? Tutti temi
questi che non emergono in alcuna relazione di congedo dall'attuale
Amministrazione regionale.
Nella relazione è detto che sono stati emessi, come in passato,
dei BOR per una consistente entità. Una qualche valutazione sui
soggetti sottoscrittori dei titoli, sul loro rendimento, sulla
reazione dei mercati finanziari, sulle prospettive future, nel
ricorso a questi strumenti di provvista avrebbero consentito di
meglio comprendere gli orientamenti che si intendono e si
propongono di privilegiare nel tempo. In definitiva, la relazione
di accompagnamento al rendiconto avrebbe dovuto rappresentare una
traccia riassuntiva della legislatura, esaltando gli obiettivi
raggiunti ed anche evidenziando quelli mancanti. Questi sono i
contenuti di un "testimone" che ci accingiamo a passare nelle mani
dei nostri successori.
Président
La parole au Conseiller Frassy.
Frassy (LCdL)
Dopo il brillante intervento fatto dal
collega Lattanzi sul primo dei due disegni di legge in esame, ossia
su quella che è l'approvazione del conto consuntivo, riteniamo di
dover esprimere ancora qualche considerazione sull'altro importante
disegno di legge, che è stato messo contestualmente in discussione
nell'ambito della discussione generale, ossia sull'assestamento di
bilancio del corrente esercizio finanziario.
È un assestamento di bilancio importante per la quantità delle
risorse, che in buona parte derivano dall'avanzo di
amministrazione, ma è un assestamento di bilancio che noi osiamo
definire una "finanziaria regionale bis", anche per il tipo di
allocazione delle risorse finanziarie stesse, nel senso che ci sono
in evidenza, nell'ambito di quella che è la manovra finanziaria di
assestamento del bilancio 2003, una serie di scelte politiche, che
vanno a rafforzare o comunque a variare il bilancio di previsione
approvato qualche mese fa da questo Consiglio. Dobbiamo dire per
certi versi che, in corso di legislatura, non avevamo mai avuto
modo di assistere ad un assestamento così corposo per quelle che
sono le poste in gioco e su queste variazioni vorremmo effettuare
alcune considerazioni, che riguardano argomenti per i quali
esprimiamo perplessità e che denotano preoccupazione per quello che
può essere il futuro trend economico di questa Regione.
Voglio soffermarmi in particolare su alcuni articoli del disegno
di legge n. 196 e su alcune cifre che compaiono negli allegati che
accompagnano il medesimo disegno di legge. Vorremmo soffermarci in
particolare su articoli che riteniamo importanti: gli articoli 10,
11, 12 del disegno di legge n. 196.
Riteniamo significativo il contenuto dell'articolo 10, che
consente nella sostanza di allocare in gestione speciale alla
Finaosta qualcosa come ben 45 miliardi di vecchie lire, ossia 23
milioni di euro. Sappiamo che l'articolo 5 della legge n. 16/82,
istitutiva della Finaosta, alla lettera a) prevede che siano
interventi indirizzati principalmente ad imprese che attuino
programmi di riconversione o ristrutturazione produttiva. Penso
allora che una qualche riflessione l'Assessore alle finanze o
all'industria, o il Presidente Louvin, ce la debbano, perché, nel
momento in cui andate a supportare ed integrare un capitolo, che
già era finanziato, per una cifra significativa di 23 milioni di
euro per interventi di riconversione e ristrutturazione produttiva,
è il segno evidente che avete percepito che la crisi industriale di
questa Regione non è più solo un'affermazione fatta nelle
iniziative della minoranza, ma è una preoccupazione condivisa da
questa maggioranza. Non si spiega altrimenti come vengano iscritti
23 milioni di euro con un fine specifico: riconversione e
ristrutturazione produttiva, che voi mi insegnate sono connotazioni
di un'economia che, a fronte di certi problemi, ha esigenza di
cambiare registro, per poter salvaguardare le esigenze produttive e
l'occupazione. La nostra preoccupazione, espressa ormai da
parecchio in quest'aula, è su quello che è il trend di una serie di
crisi striscianti che hanno caratterizzato gli insediamenti
industriali nella bassa Valle. Auspichiamo che su questo punto
possa essere fatta qualche precisazione da parte dei banchi della
Giunta.
Sull'articolo 11 esprimiamo una perplessità, che avevamo già
espresso in sede di approfondimenti nelle commissioni consiliari
quando avevamo esaminato il piano finanziario di un intervento
importante dal punto di vista finanziario, importante dal punto di
vista urbanistico, ma un intervento che vede, nella proiezione dei
prossimi 8 anni, un disavanzo medio stimato di 2 milioni di euro.
Riteniamo che questo disavanzo annuo medio stimato possa essere una
previsione ottimistica, alla luce di quella che è l'ulteriore
"iniezione" di risorse effettuate dall'articolo 11. Il Presidente
della Regione ha aggrottato le sopracciglia in riferimento alla
previsione di disavanzo, ma è una previsione di disavanzo contenuta
nel piano finanziario che gli uffici e l'Assessore competente hanno
illustrato in commissione, per bocca del Presidente di Finbar, e
che evidenzia le difficoltà che questo investimento importante
possa, da qui ad otto anni, essere anche un investimento non a
perdere, perlomeno in termini di bilancio. Questo tipo di ulteriore
finanziamento pensiamo che possa rafforzare il convincimento che la
stima di 2 milioni di euro fosse una stima prudenziale.
Sull'articolo 12 noi invece esprimiamo una perplessità su quello
che sarà il futuro dell'Università della Valle d'Aosta, perché, a
fronte di un avanzo di amministrazione importante di 127 milioni di
euro, a fronte di preoccupazioni nel settore dell'industria, come
quelle contenute nell'articolo 10 del disegno di legge, dove si
stanziano 23 milioni di euro, leggiamo che gli stanziamenti
aggiuntivi derivanti da questo avanzo di amministrazione per
l'Università della Valle d'Aosta sono limitati a 68.000 euro.
Abbiamo sempre espresso una preoccupazione, Assessore Pastoret
forse più che Assessore Agnesod, ed è quella che questa università
sia destinata a contraddire quello che è lo spirito di
un'università: "universitas", un qualcosa di grande, che deve
uscire da quelli che sono i confini angusti della territorialità!
Abbiamo sempre più la sensazione che ci si sia accontentati di
mettere in piedi una struttura universitaria ad uso e consumo delle
esigenze valdostane e questo sarebbe sicuramente un pessimo modo di
gestire la potenzialità di una struttura universitaria, perché è
evidente che un'università deve avere una capacità di attrazione
che deve andare al di là del proprio bacino territoriale
demografico, altrimenti viene meno a quello che è il suo compito
primo: creare cultura e attenzione nel mondo accademico. Non
dimentichiamoci che noi questo prezzo lo paghiamo già nell'ambito
della sanità, una sanità quella valdostana che non è appetibile dai
grandi circuiti delle professioni per l'isolamento in cui vive;
assenza di sbocchi nell'ambito del mondo accademico, assenza di
prospettive di carriera fanno sì che la sanità valdostana, insieme
al peso dell'uso strumentale e ideologico del francese, paghi il
prezzo di una struttura funzionante in termini di organici, in
termini di professionalità. Riteniamo allora che i 68.000 euro
siano un indice di questa mala attenzione che c'è nei confronti
dell'Università della Valle d'Aosta.
Ci verrà replicato probabilmente che questi sono il
trasferimento di quanto, come viene detto nell'articolo 12,
residuava dello stanziamento della CREL, ma non è una buona
motivazione! Potevano esserci valutazioni differenti, come
valutazioni differenti sono quelle che portano a scrivere
l'articolo 10 in relazione al finanziamento aggiuntivo alla
Finaosta!
Al di là di quelle che sono le valutazioni prettamente
finanziarie, che sono state espresse in termini economici sulle
risultanze del conto economico, in relazione all'avanzo di
amministrazione, perciò non possiamo non esprimere un giudizio
altrettanto negativo su questo assestamento di bilancio. È un
assestamento di bilancio che è una "finanziaria bis" passata in
sordina e che opera delle scelte di politica che noi riteniamo di
non poter condividere.
Colleghi della Giunta, abbiamo espresso delle preoccupazioni e
sicuramente delle critiche, ma abbiamo anche formulato dei quesiti
ed auspichiamo che, nel corso delle repliche che dai banchi della
Giunta verranno effettuate, giungano quanto meno delle risposte
alle domande che abbiamo posto sull'insieme della manovra
finanziaria, che definisce il disegno di legge n. 196.
Président
Nous sommes toujours en discussion
générale. Est-ce qu'il y a d'autres conseillers qui souhaitent
intervenir? S'il n'y a pas d'autres conseillers qui souhaitent
intervenir, je ferme la discussion générale sur les deux projets de
loi.
La parole à l'Assesseur au budget, aux finances et à la
programmation, Agnesod.
Agnesod (UV)
Prima di rispondere agli interventi, desidero
innanzitutto ringraziare tutti coloro che sono intervenuti.
È stata un'analisi equilibrata, ha tenuto conto delle posizioni
che già i vari consiglieri avevano espresso in sede di
predisposizione del bilancio preventivo, di cui adesso stiamo per
analizzare il consuntivo. L'aspetto che emerge maggiormente dal
consuntivo è questo avanzo di amministrazione, un avanzo che, come
è già stato detto, deriva in modo particolare dal buon andamento
delle entrate; quindi sia i tributi propri che le entrate
compartecipate hanno visto un incremento importante, abbiamo più 40
milioni di IVA, più 25 milioni di euro di IRPEG, più 8 milioni di
imposta di fabbricazione della birra, più 9 milioni di imposta
sull'energia, più 15 milioni di IRAP. Queste voci, che ho voluto
citare in aggiunta alla relazione completa che già era stata fatta
da parte del relatore, danno la misura di una situazione di salute
del nostro sistema economico. Evidentemente, c'è stata da parte
degli uffici dell'Assessorato delle finanze un'attenzione
particolare ad individuare i possibili recuperi di risorse che
ancora non erano state definite. Insieme ad un'azione politica
quindi è stata anche impostata un'azione di verifica dal punto di
vista tecnico, di conteggio di quelli che erano i contenziosi
ancora aperti con lo Stato: ce ne sono ancora, ma in parte sono
stati chiusi.
Qui riconosco l'impegno, devo dare atto della correttezza e
della tempestività dimostrata dal Ministero dell'economia, in
particolare dal Sottosegretario con cui ci interfacciamo
evidentemente spesso. È una striscia nero-azzurra che non divide,
ma unisce. Dicevo, abbiamo impostato un dialogo costruttivo e credo
che l'istituzione Regione debba continuare a misurarsi con
l'istituzione Stato su questa strada. Evidentemente, non possono
essere accettate altre logiche che sono uscite in questi giorni sui
giornali logiche di ricatto o di altro genere. Mi auguro che anche
i tavoli che in questo momento sono aperti si concludano in maniera
positiva per entrambi e che possano dare un risultato positivo per
questa comunità, perché non conta tanto chi temporaneamente occupa
il posto di qui o di là, ma contano i risultati, che poi sono a
beneficio di tutta la nostra comunità.
Detto questo, voglio fare un'osservazione riguardante la
particolarità del bilancio pubblico. Voglio entrare in questo
concetto, perché mi sembra che dagli interventi sia stato messo in
evidenza il discorso dei residui, attivi e passivi: "ci sono", "non
ci sono", "sono aumentati", "abbiamo una quantità notevole di
residui" e via dicendo. La particolarità della finanza pubblica
innanzitutto è quella per cui si perfeziona il diritto a ricevere o
l'obbligo a pagare nel momento in cui esiste il documento, si
incassa successivamente, per cui la cassa va divisa dalla
competenza in maniera marcata, cosa che non esiste nella
contabilità privata. Nel momento in cui tu hai una dichiarazione
che ti arriva da chi ti deve dare dei soldi o tu mandi una
comunicazione a chi devi pagare, diventa già un obbligo e quindi lo
iscrivi a bilancio. Se poi questo obbligo non riesce ad essere
assolto dal punto di vista della cassa, si trascina negli anni, ma
questo avviene in tutte le contabilità pubbliche. Noi abbiamo,
rispetto al volume di operatività espressa in bilancio e anche ai
tipi di interventi che abbiamo dovuto sostenere in questi anni, una
situazione leggera, ancora sostenibile, si può ancora
migliorare.
Abbiamo cercato di operare dei miglioramenti attraverso
un'accurata verifica dei residui, abbiamo ottenuto dei risultati,
si può ancora migliorare ma certamente solo nell'ordine di qualche
punto percentuale, non illudiamoci, perché questa è la dinamica
della contabilità pubblica. Questo poi va collegato anche con un
altro discorso: da alcuni anni ci siamo dati con legge la
programmazione di bilancio triennale, ora il triennale comincia a
diventare stretto, c'è bisogno di avere tempi più lunghi di
programmazione, quindi probabilmente dovremmo intervenire anche su
questo tipo di versante. Con il triennale non riesci più a
programmare certi interventi, che hanno bisogno di essere applicati
sul territorio con gli enti locali e che richiedono tempi più
lunghi. Abbiamo bisogno di avere una visione più lunga come
bilancio, quindi capire quelli che sono gli obiettivi e anche, dal
punto di vista della valutazione e della previsione delle entrate,
di un termine maggiore che non il triennale e questo comporta un
problema di modifica della nostra legge di contabilità.
L'osservazione del Consigliere Curtaz sulle entrate, ossia che
le nostre entrate sono un terzo del bilancio complessivo, non
risponde al vero, ma perché? La parte più importante di questo
bilancio sono le partite di giro, che sono fondi che ci arrivano
dallo Stato per sopperire al fatto che noi operiamo come
Prefettura; abbiamo una serie di spese, che rientrano in questo
bilancio, ma che non fanno parte di questo bilancio, cioè
strettamente legate all'investimento, abbiamo circa il 90 percento
di entrate proprie compartecipate rispetto al bilancio. Fate
attenzione, rispetto allo scorso anno da quello che vedete nel
consuntivo dovete togliere il mutuo, i BOR. Noi abbiamo avuto circa
il 90 percento, siamo sull'87-88 percento di risorse proprie; non
entriamo nel merito, non voglio più farlo perché abbiamo discusso
troppe volte sull'IVA da importazione, sul giusto valore che diamo
a questo tipo di riconoscimento rispetto a spese e competenze che
ci sono state affidate giustamente dal punto di vista
dell'autonomia, ma che prevedono dei costi. Noi quindi abbiamo
delle spese che sono il doppio rispetto a questa quota di IVA da
importazione, non lo erano qualche anno fa; stiamo cercando di
andare a compensare attraverso la ricerca di altre risorse che
vengono direttamente dal nostro sistema economico. Questo aumento
delle imposte è importante perché dà la misura della salute del
nostro sistema economico.
Abbiamo un tessuto imprenditoriale in crescita. L'incidenza
delle imprese artigiane sul totale delle imprese è pari al 26,7
percento, è il dato più elevato del valore medio italiano; è
chiaro, ci sono piccole imprese, questo è vero, nella Regione Valle
d'Aosta risultano registrate 14.643 imprese e c'è una percentuale
di ditte individuali, di piccole imprese, molto superiore che in
tutto il nord-ovest e nel resto del Paese. È rilevante anche la
densità imprenditoriale, con un valore indice di 12,3 imprese ogni
100 abitanti, 2 punti sopra il livello del nord-ovest e
dell'Italia. Questi sono dati statistici che ci arrivano
dall'ISTAT…
(commenti dai Consiglieri dell'opposizione, fuori
microfono)
… cosa vuol dire questo? Mercato del
lavoro: la distribuzione degli occupati per macrosettori evidenzia
una quota degli occupati nettamente superiore al dato medio
italiano, anche il tasso di attività, forza lavoro-popolazione,
assume valori ottimali; il tasso di disoccupazione è
particolarmente basso - 4,2 percento - ed è inferiore, sia a quello
del nord-ovest che a quello italiano, di ben 5,3 punti percentuali.
Inoltre, tale dato si dimostra in diminuzione negli ultimi anni,
nel 1995 ad esempio si rivelava un valore pari al 6,6 percento,
quindi dal 1995 al 2002 siamo passati dal 6,6 al 4,2 percento. La
Regione non ha più assunto in questi anni, quindi da qualche parte
queste assunzioni ci sono state, c'è stato questo tipo di
risultato.
Certo, siamo una popolazione di 120.000 abitanti, però
registriamo una densità demografica di 37 abitanti per chilometro
quadro, che ci colloca all'ultimo posto nella graduatoria per la
concentrazione degli abitanti. Cosa vuol dire questo? Vuol dire
che, per riuscire a dare a questi abitanti una qualità della vita
dignitosa, dobbiamo spendere di più ed è questo che porta a dare
una giusta collocazione alle risorse che abbiamo. Abbiamo un
bilancio che, dal punto di vista degli indirizzi, della sua
articolazione, è pari a quello dello Stato, perché noi abbiamo
delle competenze molteplici in tutti i settori e questo significa
che la nostra Regione deve far fronte a tutto, non c'è lo Stato che
interviene sulla FIAT o in un particolare settore come avviene in
altre regioni! Andiamo a sommare queste cose, vediamo i bilanci
delle altre regioni e sommiamo tutti gli interventi statali che
vengono fatti settorialmente, pur non entrando nel
merito…
(
interruzione del Consigliere Curtaz, fuori
microfono
)
… la cassa
integrazione… cosa vuol dire? Non è
questo il mio discorso… è sugli
investimenti. Abbiamo quindi anche, per quanto riguarda la
proporzione spese correnti/spese di investimento, una situazione
che, a mio avviso, è molto positiva. Non è vero che c'è stato un
aumento nelle spese correnti, perché se vediamo la proporzione
prima dell'alluvione, che è il dato più attendibile - perché
riconosco il discorso, non so più chi me lo stava facendo, che, nel
momento in cui c'è stata l'alluvione, la sproporzione delle spese
per investimenti rispetto alle spese correnti è andata
evidenziandosi -, rispetto al 2000, anno precedente all'alluvione,
abbiamo il 59 percento delle spese correnti di quest'anno, nel 2000
erano il 64 percento: il 41 percento quest'anno lo abbiamo
destinato agli investimenti, nel 2000 era il 36 percento.
Attenzione, perché in questo discorso va inserito un dato molto
importante: i prestiti obbligazionari dell'ENEL - circa 40 miliardi
del 2002, quindi in questo consuntivo -, sono spese correnti che
dobbiamo prevedere per il pagamento dei BOR dell'ENEL, poi ci danno
la resa, ma dobbiamo anche
spendere…
A fronte di questa particolare voce rilevante, abbiamo una
riduzione di spesa corrente importante, tant'è - e anche qui mi
rifaccio di nuovo ai rapporti esistenti fra Stato e Regione - che
abbiamo avuto l'assenso sul Patto di stabilità in maniera adeguata
e tranquilla, cioè noi abbiamo avuto l'assenso da parte del
Ministero che attesta che siamo nettamente al di sotto dei costi di
inflazione. Abbiamo fatto in questi anni un lavoro importante sulla
spesa corrente: l'abbiamo ridotta notevolmente, soprattutto quella
di funzionamento. Evidentemente, ci sono dei limiti dovuti al
rinnovo contrattuale, dovuti a dei fattori che non possono essere
rallentati in nessun modo.
Investimenti in funzione elettorale: la democrazia è bella, ma è
anche difficile da accettare. In certe condizioni evidentemente la
maggioranza amministra, regola, si dà un programma, fintanto che
esiste il mandato democratico elettorale, questa è la regola! Certo
che il programma di legislatura è il nostro - e qui rispondo al
Consigliere Beneforti che ha detto: "Voi seguite il programma di
legislatura" -, questo è il nostro DPEF, è il nostro documento di
programmazione economica e finanziaria! Nella nostra legge di
contabilità non è previsto il DPEF, non abbiamo - come lo Stato -
il documento di programmazione economica e finanziaria, ma abbiamo
il programma di legislatura che introduciamo attraverso la legge
finanziaria all'interno di quest'aula e quindi andiamo a renderla
operativa. Perché la legge finanziaria? Qui do risposta al
Consigliere Frassy. Questa è una finanziaria bis, ma non è
camuffata, effettivamente è una finanziaria bis, perché la legge di
bilancio è una legge formale che non può modificare le leggi
esistenti. La legge sostanziale è la legge finanziaria che noi
alleghiamo tutti gli anni e anche in questo caso, nel momento in
cui si fanno emendamenti o si vanno a modificare gli stanziamenti
previsti in legge da precedenti leggi, dobbiamo per forza
utilizzare lo strumento della legge finanziaria. Questa è una
risposta rispetto a un dato tecnico che dobbiamo per forza
seguire.
Tornando alle entrate, evidentemente quelle entrate importanti
di cui dicevo prima, quegli scostamenti significativi sono dovuti
in buona misura alle imposte sull'energia. Abbiamo avuto lo scorso
anno, a chiusura del 2002, circa 72 milioni di euro in entrata,
togliendo quello che abbiamo pagato - circa 20 milioni di euro -,
rimangono circa 50 milioni di euro puliti di utile solo riferiti
alle imposte, senza contare i dividendi, su cui stanno facendo
adesso le assemblee, e non abbiamo ancora i dati definitivi.
Faccio anch'io adesso un ragionamento, non dico di legislatura,
ma più ampio rispetto al solo rendiconto. Voglio parlare degli
obiettivi strategici che abbiamo voluto perseguire in questi anni,
nei limiti consentiti dalle situazioni e dagli eventi. Mi riferisco
evidentemente all'alluvione, un evento traumatico, che ha portato
dell'indotto, è riuscita a far lavorare la gente - e qui concordo
sul fatto che comunque sono dei momenti in cui, paradossalmente,
c'è una crescita del PIL, perché c'è movimento di ricchezza -, ma,
per quanto riguarda il discorso programmatico, evidentemente questo
evento ha creato un grosso problema di compatibilità. Faccio un
solo esempio per tutti. Noi abbiamo come obiettivo strategico
primario quello dell'aiuto allo sviluppo del sistema economico e
produttivo e questo aiuto lo abbiamo esplicitato quest'anno
attraverso un sostegno maggiore: c'è un aumento del 14 percento in
questo settore, che è alquanto rilevante. Abbiamo potuto farlo
perché si stanno concludendo i lavori della ristrutturazione del
territorio dovuti ai danni causati dall'alluvione. Stiamo
concludendo il risanamento di questa "ferita" del territorio in
tempi record, in tempi assolutamente non paragonabili con
nessun'altra realtà in Italia. Vorrei che l'attenzione del
Consiglio venisse rivolta a questo aspetto: abbiamo completato, nel
giro di un anno e mezzo, due anni, interventi per 1.000 miliardi,
perché la spesa complessiva è di 1.200 miliardi delle vecchie lire,
tolti i rimborsi che sono stati dati ai privati e alle imprese.
Abbiamo quindi questo tipo di risultato. Noi non abbiamo problemi
di confronto con nessuno, prendiamo ad esempio il Canavese: stanno
aspettando ancora gli interventi necessari in seguito all'alluvione
del 1994, ma, se andiamo a confrontarci con altre regioni italiane,
vi sono realtà ancora peggiori; questo dimostra l'organizzazione
della nostra Regione. Credo che a questo risultato abbiano
partecipato tutti, dalle imprese ai sindaci, ai presidenti di
comunità montana, i privati stessi. Abbiamo dato una dimostrazione
veramente di grande maturità.
Un altro obiettivo è il mantenimento del welfare, quindi il
mantenimento di quel livello di intervento sul sociale che è
fondamentale - e qui mi riferisco di nuovo al discorso che facevo
prima - per una Regione che ha bisogno di dare una qualità della
vita adeguata a tutti i suoi abitanti. Ritorno su un concetto che
per me è fondamentale: non possiamo per esempio pensare che gli
abitanti di un piccolo paese di Media Montagna con un centinaio di
persone, possa vivere in condizioni di serie B, quindi dobbiamo
impegnarci con delle misure che pesano finanziariamente ma che sono
fondamentali per la nostra popolazione. Interventi che non hanno
alcuna possibilità di operare attraverso un'economia di scala
essendoci pochi numeri su un territorio vasto ed impervio. Noi
dobbiamo attivare tutta una serie di presenze sul territorio per
poter dare un servizio di un certo livello. Il concetto va esteso
dalla Sanità a molti altri settori, quindi è evidente che il costo
della vita in montagna non è paragonabile con quello della vita
normale in città o in pianura.
Altro obiettivo: il non inasprimento della leva fiscale. Faccio
un semplice cenno alla scelta che abbiamo operato in questi cinque
anni, che ritengo giusta perché ha fatto in modo che questa
comunità potesse operare attraverso i consumi un certo movimento di
risorse, paragonabili, rispetto a quelle che erano le leve fiscali
a nostra disposizione, ad una cinquantina di miliardi delle vecchie
lire. Questi soldi non li abbiamo voluti nel nostro bilancio, li
abbiamo lasciati alla comunità, soprattutto in questo momento di
stagnazione dei consumi. Attenzione, viviamo in un momento di
difficoltà, non di recessione, ma quasi! Siamo quindi in un momento
in cui abbiamo bisogno di lasciare le risorse, la ricchezza alla
gente in modo che possa circolare, i nostri cittadini si sono
trovati quest'anno 50 miliardi che, se avessimo aumentato il limite
del livello di imposizione, avrebbero invece dovuto versare.
Permettetemi di aggiungere un'altra considerazione importante:
siamo stati la prima ed unica Regione che è riuscita a fare la
rinegoziazione dei mutui su larga scala, quasi la totalità, se non
la totalità, dei mutui in Valle d'Aosta, sia sui fondi di rotazione
che in conto interessi, sono stati tutti rinegoziati, grazie ad
un'operazione che è stata portata avanti con il Polo creditizio
valdostano, che sta diventando sempre più realtà. La Regione ha
fatto un'operazione che dimostra, secondo me, qual è la sua
volontà, che non è quella di rimanere a tutti i costi all'interno
delle società ma, laddove è necessario, rimane; laddove è possibile
uscire, esce. Il Polo creditizio valdostano è un esempio in cui la
Regione ha considerato il suo essere banchiere, il suo essere parte
della BVA un qualcosa di anomalo. Siamo arrivati ad avere le
condizioni per poterne uscire, per lasciare la BVA ai privati;
adesso avverrà il passaggio: la parte della Finaosta verrà passata
alle Banche di Credito cooperativo, con l'autorizzazione della
Banca d'Italia, per cui questo Polo creditizio è quasi totalmente
costituito. Abbiamo fatto una scelta importante e non
obbligata...
(nuova
interruzione del Consigliere Curtaz, fuori
microfono
)
Questo è un caso in cui la Regione ha lasciato in mano alle
realtà private locali, agli artigiani e alle nostre imprese una
parte importante della gestione finanziaria. Dicevo, uno degli
obiettivi importanti che abbiamo raggiunto in questi anni è il
mantenimento di risorse ai nostri comuni e alle nostre comunità
montane. L'applicazione della legge della finanza locale ha
consentito di dare attuazione a programmi, a progetti, ha
consentito soprattutto di rendere attuativo un concetto
fondamentale, che molto spesso viene sbandierato, ma che alla fine
siamo riusciti ad applicare: il concetto di autonomia completa, del
federalismo. Se modifichiamo degli stanziamenti, li modifichiamo
solo su loro richiesta, su proposta del Consorzio degli enti
locali.
L'ultima assegnazione che è contenuta in questo assestamento
riguarda 5,7 milioni di euro, che sono derivati dalla finanza
locale, che vengono assegnati nuovamente alla finanza locale, ma
non su indicazione nostra, non su delle nostre imposizioni, ma su
delle scelte che sono state fatte direttamente dagli enti locali
stessi.
L'altro elemento particolarmente importante, e sicuramente
devastante da un certo punto di vista, di questi cinque anni di
legislatura è stata l'alluvione, che ha creato in tutto il
territorio della Valle d'Aosta dei grossi danni, disagi e ha fatto
vittime. Abbiamo voluto con questo intervento completare il
risanamento dei danni sul territorio, per rendere la Regione Valle
d'Aosta competitiva, prima di tutto per la vivibilità e la qualità
della vita dei propri cittadini, poi dal punto di vista del suo
settore economico più importante: il turismo.
L'ultimo obiettivo che ci siamo posti in questi anni nella
predisposizione del bilancio è stato quello della conferma del
"rating". Ci siamo messi nelle condizioni di avere un'attestazione
esterna, abbiamo voluto che il bilancio di questa Regione fosse
analizzato da una società al di sopra di ogni sospetto: la
"Standard & Poors", società americana che in Europa ha sede a
Madrid e che non credo si possa sospettare essere vicina a qualche
forza politica che opera in Valle. L'attestazione di questa
società, che analizza stati, regioni, enti privati, società - in
questo momento sta analizzando la FIAT, ha analizzato l'INPS,
analizza in tutto il mondo situazioni, enti pubblici e privati -,
ci dà questo tipo di risposta, che va al di sopra di tutti i
pettegolezzi, delle considerazioni che abbiamo sentito in
quest'aula stamani. La conferma del "rating" alla Valle d'Aosta a
lungo termine, con la doppia "A" positiva e le prospettive stabili,
riflette il basso livello del debito della Regione, i buoni
risultati di bilancio, la diversificazione delle fonti di entrata e
delle responsabilità di spesa e le buone prospettive di crescita
economica.
"La Regione ha mantenuto buoni i risultati di
bilancio…"
- leggo il comunicato
della "Standard & Poors" -
"… al
netto dell'operazione ENEL, caratterizzato da una forte crescita
delle entrate e da bassi disavanzi. I risultati del 2001 e del 2002
hanno superato le aspettative e le prospettive per i prossimi tre
anni rimangono buone. Una solida crescita delle entrate e un
controllo stretto dei costi permettono il mantenimento di disavanzi
molto bassi, non superiori al 5 percento delle entrate
correnti"
. Mi voglio soffermare su una parte che è
significativa nel discorso economico:
"L'economia della Regione
è piccola…"
- dice il comunicato di
questa società -
"… ma ricca e
dinamica, la Valle d'Aosta è una delle regioni più ricche d'Italia
con un PIL pro capite che supera significativamente le medie
italiane ed europee e tassi di disoccupazione fisiologica che non
superano il 4 percento. La crescita del PIL regionale è stata al di
sopra della media nazionale negli ultimi cinque anni."
Dice
poi:
"Tuttavia, la dimensione ridotta dell'economia valdostana
postula una maggiore vulnerabilità a choc inattesi e richiede
pertanto un supporto da parte del Governo regionale".
Questa è un'attestazione che non viene da una società con
sospetti di essere di Destra o di Sinistra o quant'altro; è una
società che fa questo lavoro in tutto il mondo e che, analizzando i
nostri bilanci, ci consiglia di mantenere come Regione un supporto
al sistema economico. Tornando al discorso di prima, Consigliere
Lattanzi, della particolarità del nostro territorio, questa società
dice - lo ripeto -:
"la dimensione ridotta dell'economia
valdostana postula una maggiore vulnerabilità a choc inattesi e
richiede pertanto un supporto da parte del Governo regionale"
.
Questa quindi non è un'affermazione che noi abbiamo avuto da questa
società…
(
interruzione del Consigliere Lattanzi, fuori
microfono
)
… adesso non andiamo a vedere da
dove arrivano, dal punto di vista economico c'è bisogno che questa
Regione rimanga al fianco delle nostre imprese.
A chiusura di questo discorso volevo fare un ragionamento sui
punti più significativi, i risultati più importanti che abbiamo
ottenuto in questi anni.
Mi riferisco innanzitutto all'operazione ENEL, che è stata
riconosciuta da qualcuno di voi che è intervenuto. L'operazione
ENEL, indubbiamente, con i dati che abbiamo visto prima, è molto
importante dal punto di vista delle entrate, ma direi che è
altrettanto importante dal punto di vista della portata storica
dell'evento storico. Questa comunità, attraverso l'ente pubblico
che la rappresenta tutta quanta, riesce a riappropriarsi di un bene
importante qual è lo sfruttamento e la gestione dell'energia, delle
proprie centrali.
Il secondo punto importante e storico è il raggiungimento in
questi cinque anni dell'apertura della libera Università della
Valle d'Aosta: abbiamo avuto le condizioni per poterlo fare, ma si
è fatta un'operazione di cui si stava parlando ormai da 25-30 anni,
si sono avviati i corsi, sono tre anni che sta operando.
L'università in Valle punta sulla ricerca, sono circa 500 gli
studenti iscritti ai vari corsi di laurea; il ruolo primario
dell'università è quello di essere risorsa strategica di
produzione, trasmissione, aggiornamento continuo di conoscenze, è
dunque funzionale allo sviluppo economico di questa realtà e non
solo, uno sviluppo economico che può essere anche confrontato con
l'esterno. È un collegamento che questa università ha voluto fare
in questi anni con le più importanti università, con le università
europee, quindi stiamo operando in questo senso con il risultato,
come dicevo prima, raggiunto in questo quinquennio.
La Camera di commercio, il Polo creditizio valdostano, il
completamento della ristrutturazione del Forte di Bard, questi sono
alcuni elementi che volevo evidenziare di obiettivi raggiunti in
questi cinque anni di legislatura.
Credo che l'osservazione fatta dal Consigliere Comé a proposito
della relazione non fosse necessaria, le relazioni del relatore
sono state ampiamente esaustive e hanno dato le giuste informazioni
ai consiglieri.
Per quanto riguarda il resto, credo che la misura stia anche
nella capacità di questo Consiglio di andare a cogliere gli
elementi positivi realizzati in questa legislatura.
Président
La parole au Président de la Région,
Louvin.
Louvin (UV)
La réplique de l'Assesseur Agnesod a déjà
touché de nombreux arguments et elle a donné de nombreuses réponses
aux collègues intervenus en cours de matinée.
Il m'appartient d'y ajouter quelques informations
complémentaires et une considération d'ordre général.
En réponse au Conseiller Frassy, qui s'est interrogé sur
quelques-uns des articles du projet de loi n° 196, je souhaiterais
d'abord porter un complément d'information au sujet des articles
10, 11 et 12, qui ont fait l'objet de son analyse.
Pour la Gestion extraordinaire, l'article est à compléter, à la
lumière de l'amendement présenté par le Gouvernement, où l'on
signale la possibilité d'utiliser ces fonds dans l'achat à travers
Finaosta des immeubles de Saint-Vincent liés à l'activité de la
maison de jeu dans le cadre de l'élargissement des propriétés
d'intérêt régional. Néanmoins vous avez bien fait de signaler que
le choix stratégique d'augmenter les fonds à disposition de la
Gestion extraordinaire s'inscrit aussi dans un souci lié à la
politique industrielle de cette Région, puisque nous traversons une
conjoncture qui n'est pas particulièrement positive et cela non pas
du fait des actions menées à l'intérieur de notre Région, mais du
fait d'une situation beaucoup plus générale, dont nous ne sommes
pas tout à fait à l'abri. Nous avons par conséquent souhaité avoir
des réserves utiles et laissé également aux mois à venir des
réserves utiles au cas où cela se rendrait nécessaire, pour
intervenir dans le soutien aux entreprises, qui pourrait s'avérer
utile et nécessaire.
L'article 11 prévoit une augmentation de 3.200.000 euros sur un
objectif de dépense déjà autorisée pour le Fort de Bard. Vous avez
là évoqué le problème général, qui sera celui de la gestion du Fort
de Bard et sur lequel le Gouvernement s'est interrogé en donnant
des adresses pertinentes, afin que les travaux de réaménagement,
qui sont largement en règle avec la planification financière,
puissent bientôt donner le fruit d'une action positive pour le
tourisme de la basse Vallée et de toute la Région. Je pense qu'il
s'agit maintenant de voir le démarrage de cette grande entreprise,
pour laquelle les deux tiers des ressources financières disponibles
au niveau de l'Union européenne, de l'Etat et de la Région ont déjà
été dépensées, et d'amener à l'achèvement ces mêmes travaux dans
les meilleurs délais.
Quant à l'article 12, il s'agit probablement de la volonté
d'indiquer un paradoxe - mais les paradoxes n'existent pas dans la
mesure où il s'agit, comme probablement vous le savez -, de la
redistribution, au bénéfice de l'Université de la Vallée d'Aoste,
d'un fonds résiduel de la Commission régionale pour l'économie et
l'emploi. Cette commission ayant été supprimée, son rôle de
concertation a été attribué à un autre organe par le Pacte pour le
développement, mais des fonctions de recherche y restaient, qui
avaient été attribuées à cet organisme et, au moment de la
suppression de l'organisme, son conseil avait émis un souhait: de
pouvoir destiner ces fonds à la recherche, ce que nous avons cru
bon de voir réaliser et cela s'est fait par un article de loi,
puisque tel est l'instrument technique à adopter, mais je ne pense
pas qu'il s'agit là véritablement de la mesure de
l'intervention.
S'il y a une chose que j'ai pu remarquer, mais évidemment nous
le faisons au quatrième mois seulement d'un exercice financier,
c'est que cette variation budgétaire n'a pas dû prendre en compte
des erreurs d'évaluation au moment de l'adoption du budget. Nous
avons pu non pas faire des travaux de rééquilibrage, mais
simplement aller combler quelques lacunes qui pouvaient se
présenter ou accélérer la réalisation des actions dans tel ou tel
autre domaine. Nous aurions pu faire une variation budgétaire
électorale, cela aurait été très facile et je peux vous assurer
qu'il y aurait eu huit membres du Gouvernement qui auraient sans
doute souhaité, chacun pour son compte, d'y apporter leur touche.
Le Gouvernement s'étant réuni, il a décidé de faire une variation
budgétaire sérieuse et je vous prie au moins sur cela d'avoir
l'honnêteté intellectuelle de le reconnaître, parce que le fait que
nous ayons apporté 30 millions d'euros à l'augmentation des fonds
de réserve et que l'on ait pourvu à une réduction des emprunts dans
la mesure où nous l'avons fait, prouve que ce Gouvernement a eu
beaucoup de bon sens et de prudence dans l'exercice des choix qui
lui revenaient de faire.
Cela dit, pour les réponses plus ponctuelles à des nombreux
collègues - et je me tourne notamment vers les collègues du groupe
"Arc-en-ciel" et le Conseiller Beneforti -, il est naturel, à la
vieille d'une compétition électorale, de saisir l'occasion pour
dresser un inventaire des critiques à adresser au Gouvernement.
Toujours est-il que le tableau que vous avez peint ne correspond
pas à nos yeux à un tableau de réalité, je ne pense pas que la
perception que la population a de l'action administrative dans
cette Région est celle d'une désorganisation, d'une série d'abus,
d'une incapacité d'organisation telle que vous l'avez signalée,
notamment dans le domaine de la santé, pour laquelle nous
revendiquons, en tant que majorité, un effort et des résultats
d'amélioration de qualité particulièrement importants.
Je ne crois pas qu'il soit opportun de lire de cette façon le
tableau de notre école et de notre système scolaire. N'oublions pas
les années que nous sommes en train de traverser au point de vue de
l'incertitude normative dans le domaine de l'école. Il faut
toujours se rendre compte que nous n'agissons pas en vases clos,
que nous sommes dans un domaine dans lequel, tant que la dévolution
tellement proclamée par le Gouvernement n'aura pas eu lieu, il y a
une répartition de compétences et un cadre législatif national qui
a marqué des avancées et de reculs très problématiques au point de
vue de la gestion. Ce ne sont pas des années où l'Administration a
pu réaliser un travail novateur, justement du fait de l'absence de
bases solides sur le plan de l'éducation.
Il y a un autre aspect que vous avez évoqué et sur lequel je
tiens à marquer un profond désaccord: vous avez voulu indiquer
comme une donnée négative le choix fait en 1998 de l'unification de
l'Assessorat de l'environnement avec l'Assessorat du territoire et
des ouvrages publics. Là nous avons aujourd'hui à tracer une ligne
et faire le bilan de cette expérience, le bilan qui s'est fait
également à la lumière des événements tragiques que nous avons
vécus et qui ont prouvé que cet Assessorat, dans le cadre d'une
vision unitaire que le Gouvernement a eue dans ces années, a été à
même d'être la bride de la reprise et du redressement de la Région
après les inondations.
Certes, on aura à discuter sur certains choix, mais ne pas
reconnaître que l'union de la protection de l'environnement avec
les thèmes de la sécurité et des infrastructures sur le territoire
a été un choix gagnant, qui fait de sorte que l'événement de
l'octobre de l'an 2000 ne sera pas lu, Conseiller Curtaz,
uniquement à la lumière d'une redistribution de ressources et d'une
relance de l'entreprise du bâtiment… je
ne le pense pas. Les choix notamment en matière de délocalisation,
qui ont été faits dans la redéfinition d'une politique du
territoire de notre Région, seront des choix appréciés, puisqu'ils
ont fait trésor de l'expérience du passé et ils ont tracé une
ligne, sans tomber dans le danger très grave d'avoir à l'intérieur
d'un Gouvernement des moments de friction et de contraste, qui
s'avéreraient particulièrement pernicieux. Nous avons pu avoir,
après les dégâts qui ont touché plus de la moitié de la Vallée, une
reprise et une requalification de notre milieu très rapide et le
fait que le tourisme et toutes les activités du territoire n'aient
pas eu à souffrir des dégâts importants au cours des années
suivantes, me paraît être un mérite à reconnaître à ce
Gouvernement.
Votre mémoire, Conseiller Curtaz, s'est concentrée sur deux
aspects importants de cette législature, je ne crois pas que ce
sont les seuls; l'Assesseur Agnesod a bien fait de rappeler le
choix de la montée en flèche du niveau de formation et d'éducation
avec l'introduction du système universitaire dans le cadre éducatif
régional. J'ajouterais des passages importants concernant
l'adaptation du système régional aux nouveaux barèmes imposés par
l'Union européenne. Cela concerne de nombreux secteurs industriels,
de l'agriculture, du tourisme; l'effort global, dans ces années la
Région que a fait pour ne pas rester à l'écart et ne pas demeurer
marginale en Europe, en jouant le jeu dans le cadre renouvelé des
nouvelles dispositions, me paraît être important. Peut-être ne
marquera pas d'une façon extraordinaire la mémoire de la postérité,
néanmoins reconnaissez - et avec cela l'effort très important, qui
a été fait dans ces années, de développement technologique de la
Région et sur lequel, dans les jours à venir, nous reviendrons pour
le souligner ultérieurement - que cela démontre que la Région s'est
modernisée dans un contexte européen et trouve sa place et son
adaptation aux nouvelles réalités.
Vous avez évoqué un terme qui faisait la une dans la campagne
électorale de votre mouvement il y a cinq ans: "regione
autocentrica", une sorte de centralisme. Je crois que là la
révolution réalisée est fondamentale, puisque vous devez
reconnaître, M. Curtaz, que cette Région aujourd'hui n'est plus
dans la même condition qu'elle était avant, elle n'est plus le seul
distributeur de ressources, un système coordonné de l'autonomie
s'est réalisé, notamment au bénéfice des autonomies locales; qu'il
y a une diffusion de la responsabilité du pouvoir et nous l'avons
vu en discutant notamment de la réforme des autonomies locales,
dont ce Conseil a récemment discuté. Le tableau est différent, nous
y avons contribué, nous avons fait de sorte que ce n'est plus à la
table du Gouvernement valdôtain qui se prennent les seules
décisions qui comptent. Cela fait partie aujourd'hui d'une
autonomie partagée dans notre Région, d'une responsabilité beaucoup
plus élargie.
Dans le cadre de cette responsabilité, je voudrais venir aux
remarques de M. Lattanzi, qui a correctement reconnu une action
positive de notre Assesseur et de son Assessorat dans le domaine de
la gestion financière. Je crois que cela doit être souligné: ce
n'est pas du fait d'une reconnaissance ultérieure et gracieuse de
la part du Gouvernement italien que certaines ressources ont pu
être identifiées et ramenées dans le budget régional. Cela est
important parce qu'il prouve qu'une bonne conduite, une saine
gestion administrative et une grande attention à la comptabilité
donnent aussi de bons résultats.
Ce qui me paraît cependant devoir remarquer est ceci: vous avez
revendiqué, au mérite du Gouvernement national, d'avoir eu une
attitude positive pour la solution de certains dossiers, nous
n'avons aucun problème à le reconnaître, d'autres dossiers
demeurent encore en suspens et il s'agira de prouver la continuité
de cette politique et nous serons attentifs à cela. Cependant,
puisque vous avez annoncé, il y a quelques semaines, que votre même
groupe est le groupe de "La Casa delle Libertà" e que vous êtes
représentants d'une coalition politique, vous devez vous dissocier
des déclarations qui ont été faites concernant la prétendue volonté
de remettre au pas les régions spéciales et notamment ces
régions…
(
interruzione del Consigliere Lattanzi, fuori
microfono
)
… je vous demande de vous dissocier:
si vous voulez être conséquents avec les annonces que vous avez
faites, vous devez vous dissocier de ces prises de position,
autrement "c'est la carotte et le bâton": le "bâton Martinat" et la
"carotte de Forza Italia"! Là vous devez en quelque sorte nous
préciser, et nous attendons que vous le fassiez, de quel côté se
range définitivement ce Gouvernement.
