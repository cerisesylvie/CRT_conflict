Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 276 del 2 dicembre 1998 - Resoconto
SÉANCE DU 2 DÉCEMBRE 1998 (MATIN)
OGGETTO N. 276/XI Disegno di legge: "Bilancio di previsione
della Regione autonoma Valle d'Aosta per l'anno finanziario 1999 e
per il triennio 1999/2001".
Articolo 1 (Bilancio annuale)
1. È approvato lo stato di previsione della parte entrata e
della parte spesa del bilancio della Regione per l'anno finanziario
1999, annesso alla presente legge, in lire 2.912.175.000.000 per la
competenza e in lire 3.514.600.000.000 per la cassa (Allegato
A).
Articolo 2 (Bilancio pluriennale)
1. È approvato lo stato di previsione della parte entrata e
della parte spesa del bilancio pluriennale della Regione per il
triennio 1999/2001, annesso alla presente legge, nell'importo
complessivo di competenza di lire 8.659.175.000.000, di cui lire
2.912.175.000.000 per l'anno 1999, lire 2.882.725.000.000 per
l'anno 2000 e lire 2.864.275.000.000 per l'anno 2001 (Allegato
B).
Articolo 3 (Autorizzazioni di spesa determinate dalla legge di
bilancio)
1. Le autorizzazioni di spesa per l'anno finanziario 1999
previste da leggi statali o regionali attualmente in vigore sono
determinate dalla presente legge, ai sensi degli articoli 15, comma
1, e 17, comma 1, della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta), negli importi indicati in
corrispondenza di ciascun capitolo dello stato di previsione della
parte spesa (Allegato A).
Articolo 4 (Ripartizione tra diversi settori di destinazione
degli interventi finanziari per il recupero del patrimonio storico
e architettonico del borgo di Bard)
1. Ai sensi dell'articolo 2, comma 1, della legge regionale 1°
dicembre 1992, n. 68 (Interventi finanziari per il recupero del
patrimonio storico-architettonico del borgo di Bard), le
autorizzazioni di spesa di lire 250 milioni per l'anno finanziario
1999 e di lire 400 milioni annui per gli anni finanziari 2000 e
2001, previste nel capitolo 65945 dello stato di previsione della
parte spesa (Allegati A e B), sono così ripartite:
a) acquisizione da parte del Comune di immobili:
1) anno 1999: lire 50.000.000;
2) anno 2000: lire 100.000.000;
3) anno 2001: lire 100.000.000;
b) concorso nelle spese di restauro e recupero di immobili:
1) anno 1999: lire 100.000.000;
2) anno 2000: lire 150.000.000;
3) anno 2001: lire 150.000.000;
c) interventi pilota su immobili di proprietà privata e
pubblica:
1) anno 1999: lire 100.000.000;
2) anno 2000: lire 150.000.000;
3) anno 2001: lire 150.000.000.
Articolo 5 (Rideterminazione dell'ammontare del contributo annuo
al Comité de l'Alliance française en Vallée d'Aoste e al Centre
mondial d'information pour l'éducation bilingue (CMIEB))
1. Ai sensi dell'articolo 3, comma 3, della legge regionale 20
agosto 1993, n. 66 (Autorizzazione di spesa per l'anno 1993, ai
sensi delle leggi regionali 25 agosto 1980, n. 39, 15 luglio 1982,
n. 30, 15 aprile 1987, n. 27 e 24 aprile 1990, n. 15 e aumento di
spesa per la concessione di contributi al Comité de l'Alliance
française en Vallée d'Aoste e al Centre mondial d'information pour
l'éducation bilingue), i contributi a favore del Comité de
l'Alliance française en Vallée d'Aoste e del Centre mondial
d'information pour l'éducation bilingue (CMIEB) sono rideterminati
per gli anni finanziari 1999-2000 e 2001 rispettivamente in annue
lire 75.000.000 e in lire 50.000.000 (Cap. 57440).
Articolo 6 (Erogazione al Consiglio regionale)
1. Il fondo iscritto al capitolo 20000 dello stato di previsione
della parte spesa (Allegato A) è messo a disposizione del Consiglio
regionale mediante mandati di pagamento da commutarsi in quietanza
di versamento nel conto aperto presso l'istituto bancario gestore
del servizio di tesoreria del Consiglio stesso.
2. I fondi per il programma annuale di attività della consulta
regionale per la condizione femminile, di cui alla legge regionale
23 giugno 1983, n. 65 (Istituzione della consulta regionale per la
condizione femminile), come modificato dalle legge regionali 19
aprile 1985, n. 15, 2 gennaio 1989, n. 4 e 26 maggio 1993, n. 38,
sono periodicamente trasferiti al Consiglio regionale su richiesta
della sua Presidenza in relazione alla realizzazione dell'attività
stessa (Cap. 20050).
Articolo 7 (Variazioni concernenti autorizzazioni di spesa
relative a leggi regionali entrate in vigore dopo la presentazione
al Consiglio regionale del bilancio)
1. Ai sensi e per gli effetti dell'articolo 42, comma 4, della
l.r. 90/1989, come modificato dall'articolo 5 della legge regionale
7 aprile 1992, n. 16 (Modificazioni alla legge regionale 27
dicembre 1989, n. 90), la Giunta regionale, su proposta
dell'Assessore competente in materia di bilancio e finanze, è
autorizzata ad apportare variazioni al bilancio di previsione per
l'anno finanziario 1999 e pluriennale 1999/2001 per l'iscrizione,
in capitoli istituiti o da istituire, di nuove o maggiori spese a
carattere continuativo disposte da leggi regionali entrate in
vigore dopo la presentazione al Consiglio regionale del bilancio,
la cui copertura finanziaria sia assicurata da fondi iscritti nel
bilancio medesimo.
Articolo 8 (Variazioni per assegnazioni di fondi statali e
comunitari)
1. Ai sensi e per gli effetti dell'articolo 42, comma 1, della
l.r. 90/1989, come modificato dall'articolo 5 della l.r. 16/1992 e
dell'articolo 9 della legge regionale 1° settembre 1998, n. 50
(Primo provvedimento di variazione al bilancio di previsione della
Regione per l'anno finanziario 1998 e rideterminazione di
autorizzazioni di spesa), la Giunta regionale, su proposta
dell'Assessore competente in materia di bilancio e finanze, è
autorizzata ad apportare variazioni al bilancio di previsione per
l'anno finanziario 1999 e pluriennale 1999/2001 per l'iscrizione di
somme derivanti da assegnazioni dello Stato e comunitarie destinate
a scopi specifici in appositi capitoli della parte entrata e nei
corrispondenti capitoli della parte spesa, qualora la relativa
spesa sia tassativamente regolata da leggi statali, regionali o
dalla normativa comunitaria.
Articolo 9 (Accensione di prestiti)
1. Per il finanziamento di spese di investimento per l'anno
finanziario 1999 la Giunta regionale è autorizzata alla
contrazione, con uno o più istituti di credito, di uno o più mutui
per complessive lire 120 miliardi, ad un tasso massimo del sette
per cento per un periodo di ammortamento non superiore ad anni
quindici, oppure all'emissione di obbligazioni da deliberare previo
conforme parere del Comitato interministeriale per il credito ed il
risparmio.
2. L'onere derivante dall'applicazione del comma 1, previsto in
complessive lire 6.583.484.000 per l'anno 2000 e in complessive
lire 13.166.968.000 a decorrere dal 2001, grava sui capitoli 69300
"Quota interessi per ammortamento di mutui da contrarre" e 69320
"Quota capitale per ammortamento di mutui da contrarre" dello stato
di previsione della parte spesa (Allegato B) del bilancio
pluriennale per il triennio 1999/2001 e sui corrispondenti capitoli
dei bilanci successivi.
3. La copertura dell'onere di cui al comma 2 è assicurata per
gli anni 2000 e 2001 mediante utilizzo degli appositi stanziamenti
iscritti al bilancio pluriennale 1999/2001.
4. L'autorizzazione alla contrazione di mutui per complessive
lire 118 miliardi per l'anno finanziario 2000 e per lire 100
miliardi per l'anno finanziario 2001 è rinviata alla legge di
approvazione di bilancio degli anni medesimi.
Articolo 10 (Allegati al bilancio annuale)
1. Sono approvati i seguenti allegati al bilancio di previsione
per l'anno finanziario 1999:
a) Allegato 1: elenco dei provvedimenti legislativi che si
intendono finanziare con i fondi globali;
b) Allegato 2: quadro di classificazione della spesa
regionale;
c) Allegato 3: quadro generale riassuntivo;
d) Allegato 4a): entrate derivanti da assegnazioni dello Stato
effettuate in base all'articolo 9 della legge 16 maggio 1970, n.
281 (Provvedimenti finanziari per l'attuazione delle Regioni a
statuto ordinario);
e) Allegato 4b): spese finanziate con i fondi provenienti da
assegnazioni dello Stato in base all'articolo 9 della l.
281/1970;
f) Allegato 4c): entrate derivanti da assegnazioni dello Stato
in corrispondenza di deleghe di funzioni amministrative a norma
dell'articolo 4, comma 2, dello Statuto speciale;
g) Allegato 4d): spese finanziate con i fondi provenienti da
assegnazioni dello Stato in corrispondenza di deleghe di funzioni
amministrative a norma dell'articolo 4, comma 2, dello Statuto
speciale;
h) Allegato 5a): stanziamenti di competenza relativi a spese
correnti;
i) Allegato 5b): stanziamenti di competenza relativi a spese di
investimento;
l) Allegato 6: classificazione funzionale (sezioni) ed economica
(categorie) delle spese regionali;
m) Allegato 7: elenco delle spese obbligatorie;
n) Allegato 8: elenco delle spese per le quali è concessa la
facoltà di prelevamento dal fondo di riserva per le spese
impreviste;
o) Allegato 9: garanzie fidejussorie concesse a norma della
legge regionale 1° aprile 1975, n. 7 (Finanziamento degli eventuali
oneri derivanti al bilancio della Regione delle garanzie concesse
con leggi regionali);
p) Allegato 10: dimostrazione del saldo finanziario
presunto.
Articolo 11 (Allegati al bilancio pluriennale)
1. Sono approvati i seguenti allegati al bilancio pluriennale
per il triennio 1999/2001:
a) Allegato 1: elenco dei provvedimenti legislativi che si
intendono finanziare con i fondi globali;
b) Allegato 2: quadro di classificazione della spesa
regionale;
c) Allegato 3: quadro generale riassuntivo.
Articolo 12 (Dichiarazione d'urgenza)
1. La presente legge è dichiarata urgente ai sensi dell'articolo
31, comma 3, dello Statuto speciale per la Valle d'Aosta ed entrerà
in vigore il giorno successivo a quello della sua pubblicazione nel
Bollettino ufficiale della Regione.
Allegati
(Omissis)
Président Article 1er. Les conseillers sont invités à voter:
Conseillers présents et votants: 33
Pour: 23
Contre: 10
Le Conseil approuve.
Article 2:
Conseillers présents et votants: 33
Pour: 23
Contre: 10
Le Conseil approuve.
Article 3:
Conseillers présents et votants: 33
Pour: 23
Contre: 10
Le Conseil approuve.
Article 4:
Conseillers présents et votants: 33
Pour: 23
Contre: 10
Le Conseil approuve.
Article 5:
Conseillers présents et votants: 33
Pour: 23
Contre: 10
Le Conseil approuve.
Article 6:
Conseillers présents et votants: 33
Pour: 23
Contre: 10
Le Conseil approuve.
Article 7:
Conseillers présents et votants: 33
Pour: 23
Contre: 10
Le Conseil approuve.
Article 8:
Conseillers présents et votants: 33
Pour: 23
Contre: 10
Le Conseil approuve.
Article 9:
Conseillers présents et votants: 33
Pour: 23
Contre: 10
Le Conseil approuve.
Article 10:
Conseillers présents et votants: 33
Pour: 23
Contre: 10
Le Conseil approuve.
Article 11:
Conseillers présents et votants: 33
Pour: 23
Contre: 10
Le Conseil approuve.
Article 12:
Conseillers présents et votants: 33
Pour: 23
Contre: 10
Le Conseil approuve.
Nous en sommes aux explications de vote en ce qui concerne le
projet de loi du budget annuel et des années 1999-2001 dans sa
totalité. La parole au Conseiller Lanièce.
Lanièce (Aut) Prendo la parola per dichiarare il voto contrario
del gruppo degli Autonomisti. Ieri il collega Viérin ha esposto la
posizione del gruppo in merito al bilancio di previsione, quindi
spetta oggi a me fare una dichiarazione di voto. Sarà un discorso
generale anche se mi soffermerò in particolare sulla voce
riguardante i fondi globali.
Il bilancio di previsione che oggi stiamo discutendo e che fra
poco verrà votato rappresenta purtroppo ancora un bilancio di
gestione e non un bilancio di governo. Siamo cioè di fronte ad un
bilancio politicamente impostato all'insegna dell'ordinaria
amministrazione, un bilancio senza - come dicono - anima e cuore,
un bilancio dal quale non emerge nessun progetto veramente
significativo ed innovativo che faccia ben sperare per il futuro
sviluppo e benessere della nostra piccola Comunità.
Nel passato, in diverse occasioni alcuni Consiglieri e colleghi
di minoranza avevano definito il bilancio previsionale come il
libro dei sogni. Oggi posso tranquillamente affermare, a nome del
Gruppo, che questo bilancio non è affatto un libro dei sogni anche
perché di sogni in questo bilancio purtroppo non ve ne sono.
Molte volte si è discusso se non sia più appropriato giudicare
l'operato della maggioranza di governo sul bilancio consultivo
piuttosto che su quello preventivo. In effetti, se da una parte il
bilancio consultivo permette senz'altro di controllare se gli
obiettivi fissati sono stati raggiunti, se le disponibilità
finanziarie stanziate sono state spese nella maniera preventivata
oppure no, d'altra parte però il bilancio preventivo assume una
valenza politica.
Infatti dal preventivo deve emergere, al di là delle cifre che
compongono i vari capitoli di bilancio, la traduzione
dell'impostazione politica e del relativo percorso realizzativo che
una maggioranza, che governa una Regione, deve avere. E allora se
leggiamo questo bilancio nel modo che ho appena suggerito, che è
anche il più corretto secondo me, cioè come documento che traduce
l'indirizzo politico di una maggioranza, credo che quell'enfasi e
quella soddisfazione, che ho notato nelle affermazioni
dell'Assessore competente e del Presidente della Giunta in sede di
presentazione e in sede di illustrazione di questo bilancio
preventivo, escano in parte, se non fortemente, ridimensionate.
Siamo infatti di fronte ad un ennesimo bilancio previsionale
fortemente ingessato, blindato, rigido - e questo risulta anche
dalle affermazioni fatte dal relatore Rini e da quanto anche ci ha
fornito l'Assessore Agnesod - per effetto del continuo aumento del
volume delle spese obbligatorie ed incomprimibili e con la
conseguente riduzione dello spazio disponibile per concretizzare le
scelte di programmazione politica in nuovi e qualificanti
interventi. Guardando le cifre, il 96,26 delle risorse disponibili
di questo bilancio sono state destinate alla copertura di spese,
già autorizzate, della legislazione vigente, mentre rimane
solamente il 3,74 a disposizione dei fondi globali, quei fondi che,
come diceva prima il collega Marguerettaz e come tutti sanno,
rappresentano da sempre quella parte del bilancio dove si
inseriscono le idee progettuali, i punti qualificanti, gli
interventi importanti ai quali si vuole, nel corso dell'anno e del
triennio, dare corpo con futuri provvedimenti legislativi.
Ebbene, se facciamo un'osservazione puntuale e guardiamo le
previsioni dei fondi globali, tenendo sempre presente che siamo in
presenza del primo bilancio di previsione della nuova maggioranza,
che ha presentato qualche mese fa il suo programma politico
quinquennale, e li confrontiamo con quelli previsti nell'anno 1994,
cioè il primo bilancio di previsione dell'allora Giunta Viérin,
insediata nel 1993, maggioranza che a parte i Verdi ricalca la
maggioranza attuale, occorre fare alcune considerazioni partendo
anche dai dati numerici.
Nel 1994, nel primo bilancio di previsione della precedente
legislatura vi erano 158 miliardi inseriti nei fondi globali, di
cui il 75 percento riguardavano finanziamenti per investimenti,
mentre il 25 percento riguardava finanziamenti per spese correnti.
Quindi il 75 percento di 158 miliardi erano destinati a delle
iniziative, a delle idee progettuali, a degli importi qualificanti
nell'ambito degli investimenti. Oggi abbiamo nei fondi globali
76,33 miliardi, di cui 45 percento rappresentano investimenti,
quindi non solo abbiamo dimezzato l'importo presente nei fondi
globali e siamo sempre al primo anno di una legislatura, ma
addirittura siamo passati dal 75 percento ad un 45 percento per gli
investimenti e questo è già un primo dato di fatto.
Se poi si fa un'ulteriore analisi, si può anche far notare che
ad esempio nella precedente legislatura vi erano nei fondi globali
ben 55 voci; può sembrare assurda questa dichiarazione, ma vuol
dire che c'erano 55 voci che ipotizzavano 55 possibili idee,
possibili interventi che non rientravano nei capitoli di spesa
presenti del capitolato e quindi potevano rappresentare elementi
innovativi di quello che avrebbe voluto fare questa maggioranza
nella precedente legislatura. Oggi abbiamo 21 voci, con una
riduzione pari quasi a un terzo.
Se poi si va ad analizzare singolarmente le voci, addirittura -
questo non per sentirsi noi Autonomisti importanti - una delle voci
qualificanti riguarda l'istituzione di una legge quadro per la
funzione camerale, la cosiddetta "camera di commercio" che è stato
l'oggetto di un disegno di legge presentato dal gruppo degli
Autonomisti nella precedente legislatura; quindi possiamo dire che
uno degli elementi più importanti di questi nuovi fondi globali
prende spunto da un'iniziativa che gli Autonomisti avevano portato
avanti verso la fine della scorsa legislatura. Possiamo dire che
questo rappresenta per noi un elemento da sottolineare perché siamo
proprio di fronte ad una pochezza di questa voce, che ha sempre
rappresentato la progettualità e le idee qualificanti.
Ieri il Presidente della Giunta diceva a qualcuno che gli aveva
fatto notare questo fatto che non è detto che noi dobbiamo inserire
le idee progettuali nei fondi globali perché se abbiamo delle idee
nuove, possiamo anche istituire dei nuovi capitoli di spesa che poi
inseriamo nel capitolato normale. Quando ho sentito questa
dichiarazione del Presidente sono andato a verificare, mi sono
letto tutti i capitoli e ho visto che ci sono esattamente, rispetto
all'anno scorso, 11 capitoli nuovi di cui 7 all'entrata - che
quindi non si considerano perché i fondi globali sono nelle spese -
e solamente 4 nelle spese e nessuno di questi capitoli riguarda
delle cose particolari: uno riguarda delle spese di gestione per
l'attività formativa, uno riguarda il famoso Museo Peccoz, quindi
sono delle voci di normale amministrazione.
A questo punto mi sorge il dubbio che in effetti forse non è
così quindi, al di là di quanto ha già detto anche l'Assessore
competente, che ci ha elencato nei vari allegati che ci sono stati
forniti delle idee e degli interventi qualificanti, se si va a
verificare di interventi qualificanti nuovi, di progetti innovativi
ce ne sono ben pochi perché molti riprendono cose già
precedentemente presenti.
Si parla della cosiddetta "attivazione della rete civica" di cui
in passato si era parlato, si parla di attivazione di iniziative
per il Giubileo, ma qui ci sono dei fondi che arrivano a livello
nazionale, quindi si tratta di utilizzare dei fondi a disposizione
e non si può parlare di idee e di progetti nuovi. Abbiamo altre
voci come la Maison de la Vallée d'Aoste che è una cosa
vecchissima, già nel 1993 era presente quella dicitura nei fondi
globali di quell'anno, quindi possiamo dire che mancano veramente
nuovi progetti in questo bilancio.
Inoltre se si fa riferimento ad altri dati numerici, abbiamo
ancora un altissimo livello di residui, 1528 miliardi con in
incremento rispetto all'anno precedente del 5 percento mentre,
quelli passivi sono 1158 con un incremento di quasi il 10 percento;
quindi peggiora la situazione dei residui e inoltre facendo il
rapporto fra spese correnti e spese di investimenti si nota che le
spese di investimento sono pari a 725 miliardi contro i 1300 per le
spese correnti.
Da questi dati quindi non emerge rispetto al passato una
controtendenza che privilegi gli investimenti alle spese correnti
anzi si acuisce il distacco fra l'importo dei residui passivi e
quello relativo agli investimenti tanto che fra poco rischiamo di
avere i residui passivi il doppio delle spese per investimenti.
Se vogliamo almeno gradualmente cercare di invertire la
tendenza, occorre al più presto mettere mano ad un processo di
delegificazione, tenuto conto che l'innumerevole massa di leggi sta
diventando sempre più una sorta di armatura e di gesso che
impedisce all'Amministrazione regionale di poter meglio operare e
compiere scelte nuove ed incisive. Inoltre bisogna continuare nel
processo che è già stato iniziato - e di questo bisogna darne atto
- volto ad una sburocratizzazione, a uno snellimento delle
procedure, riducendo al massimo tutte quelle procedure che
rallentano o impediscono un'efficace e un'efficiente azione
amministrativa.
Quando, circa un anno fa, il Prof. De Rita parlò, nel corso
anche di un'intervista rilasciata ai giornali, di una Valle senza
progetti, di una Valle senza un forte sviluppo produttivo nella
quale le risorse private non sono sufficienti a supportare la crisi
economica che attraversano le numerose aziende locali, si levò un
coro di disapprovazione e di replica. Abbiamo le gambe lunghe a
sufficienza per camminare da soli disse qualcuno. Ebbene solo
venerdì scorso, alla conferenza stampa di presentazione del
bilancio, a cui ero presente, il Presidente della Giunta ha ammesso
che senza l'intervento pubblico subentrato negli anni passati la
Valle d'Aosta non sarebbe molto diversa, economicamente parlando,
della Val Chiusella…
(interruzione del Presidente della Giunta, fuori microfono)
… sì, negli ultimi anni ho detto.
Sono parole che devono farci tutti riflettere: anche quest'anno il
bilancio previsionale non riesce a dare alla Regione un'impronta
diversa da quella, più volte ribadita anche dagli altri colleghi,
di un'economia assistita che non accenna a regredire. Vediamo che
senza un intervento pubblico forte, spesso molte iniziative si
fermerebbero subito.
A parole si discute di una possibile ripresa della volontà da
parte delle imprese private di sganciarsi da mamma Regione, nei
fatti però assistiamo ad un deterioramento delle risorse
territoriali soffocate da crisi congiunturali, industriali, edili,
agricole.
Sappiamo che purtroppo l'industria valdostana non solo non
riesce ad essere competitiva, ma stenta a sopravvivere, che
l'edilizia è in grosse difficoltà (basti pensare a dove provengono
le ditte che si aggiudicano gli appalti regionali più sostanziosi),
che l'agricoltura è soffocata dal peso di un fisco cieco e da norme
troppo restrittive incuranti dei bisogni e delle difficoltà della
nostra agricoltura, che è un'agricoltura di montagna. Eppure la
Valle d'Aosta ha tanti soldi, ed è vero, basta osservare con un po'
di attenzione il bilancio triennale per rendersi conto che le casse
regionali dispongono di numerose risorse.
Allora mi chiedo: non sarebbe forse il caso di verificare con
più attenzione come vengono utilizzati tali fondi? Ribaltare il
concetto degli investimenti e delle spese correnti cercando di
"dare maggiore spazio" agli interventi qualificanti, e qui aggiungo
una cosa che mi sono dimenticato di dire prima: nel 1993 i fondi
globali rappresentavano l'11 percento delle risorse disponibili,
ora sono il 3,75 percento. Allora c'era la possibilità, perché non
ritorniamo ad avere un 11 percento delle risorse disponibili da
utilizzare per eventuali interventi qualificanti? Non è poi tanto,
l'11 percento! Non è che forse la gestione del budget regionale
andrebbe rivista sotto un'ottica diversa, nel senso di tornare a
dare maggiore spazio agli investimenti e alle idee qualificanti?
Penso che chi afferma, a mo' di provocazione, che se la Regione
distribuisse le sue disponibilità economiche annue per ogni
residente sarebbero tutti felici e contenti, faccia un grave errore
di valutazione, ma penso anche che le risorse economiche a nostra
disposizione non siano state finora distribuite ed utilizzate
equamente.
Tornando infine a quanto disse il Prof. De Rita, dobbiamo quindi
ammettere, alla luce di questo bilancio di previsione e triennale,
oggi in discussione, che per il futuro della nostra collettività
non si prospetta un sostanziale e grande progetto. Come dicevo
prima, 76 miliardi di somme destinate ai fondi globali non
garantiscono alcuna prospettiva di autentica progettualità, se
pensiamo che - lo risottolineo - nonostante che per il 1994 tale
voce fosse costituita da una somma esattamente il doppio, 158
miliardi, a tutt'oggi non abbiamo potuto verificare la
realizzazione in Valle di grandissimi progetti.
Qualcosa è stato fatto sicuramente, ma non dei grandi progetti e
c'erano a disposizione 158 miliardi; pensate un po' adesso che ne
abbiamo solamente 77. Questa è la cosa preoccupante: con 158
miliardi è stato fatto qualcosa sicuramente, ma non un granché, ne
abbiamo la metà, chissà cosa succederà.
Questo significa che, come affermato precedentemente, il nostro
futuro appare a tutt'oggi orientato ad una mera gestione ordinaria
del bilancio priva di grandi progetti e di idee che potrebbero
rendere fattibile e credibile una vera crescita economica, non solo
a parole, ma a fatti della nostra Comunità.
Questo purtroppo è il bilancio che ci porterà nel duemila visto
che il bilancio triennale non è altro che la fotocopia, con
graduale incremento o decremento percentuale a seconda dei vari
capitoli, di quello annuale. Questa data importante del duemila
dovrebbe invece vederci attivi protagonisti fra le regioni europee,
ma, in effetti, alla luce di questo bilancio, senza gli strumenti e
i progetti necessari per inserirci in un tale contesto economico e
sociale, rischiamo di rimanere attardati o di partire con il piede
sbagliato.
Occorre pertanto garantire al più presto un futuro produttivo e
non assistenziale alla nostra Comunità, bisogna guardare al domani
con la voglia di crescere economicamente e non solo di
sopravvivere. Invece questo mi sembra un bilancio purtroppo ancora
una volta redatto in previsione di una mera sopravvivenza, magari
ottimale, però sempre mera sopravvivenza del sistema economico
regionale che forse resterà a galla, come è stato fino adesso, ma
che continua a rimanere sterile e poco progettuale.
Per concludere, consentitemi una battuta. Posso dire che siamo
di fronte ad un bilancio di ordinaria gestione, privo di grandi
progetti che facciano ben sperare in un futuro più roseo e
rassicurante anche se a dire il vero quei pochi grandi progetti che
sono stati portati avanti ultimamente, vedi quello relativo
all'area megalitica di Saint-Martin de Corléans, quasi quasi ci
fanno ricredere sulla necessità di avere e vedere realizzati dei
grandi progetti in Valle.
Si dà atto che, dalle ore 11,16 alle ore 11,38, presiede il
Vicepresidente La Torre.
Presidente La parola al Consigliere Cottino.
Cottino (UV) Pour annoncer le vote favorable du groupe de
l'Union Valdôtaine qui découle non seulement du bon travail qui a
été fait par le Gouvernement, mais qui découle surtout des deux
documents qui sont à notre avis les documents les plus importants
de cette majorité et surtout pour l'Union Valdôtaine. Je me réfère
évidemment aux documents signés avec les autres forces politiques
qui composent cette majorité et je me réfère aussi au programme
électoral que l'Union Valdôtaine a prédisposé, dont nous avons fait
l'objet de la campagne électorale. Je crois, M. Beneforti, que ça
c'est effectivement du consensus parce qu'une très grande partie
des électeurs valdôtains ont primé le programme de l'Union
Valdôtaine comme ils ont primé le programme - qui n'était pas
sûrement en contraste - des autres forces politiques qui forment
cette majorité.
Mais il y a un autre consensus, que nous retenons très
important, à ces lois: c'est le fait que la IIème Commission ait
bien voulu faire une audition de toutes les forces politiques,
sociales, économiques et, sauf une exception même pas tout à fait
contraire, c'est-à-dire le représentant des commerçants, M.
Cottoni, tous les autres ont défini un bon document et de bonnes
lois ce que le Gouvernement nous avait présentés. Et là je veux
ouvrir une petite parenthèse. Quelqu'un a déjà décrété les obsèques
du CREL, aujourd'hui nous avons la Conférence régionale économique
du travail…
(commenti vari in sala)
… oui, j'ai dit CREL au lieu de CRET
(sigle française), je m'excuse. Je ne suis pas tout à fait d'accord
pour le moment, nous ne disons pas qu'il n'y a pas des manques,
mais avant de décréter ces obsèques, c'est peut-être le cas
d'analyser avec plus d'attention les causes qui ont porté à ce
manque de fonctionnement et voir si nous aussi nous n'avons pas
commis des fautes et si éventuellement ce n'est pas le cas de faire
quelque chose de différent. Hier le Président bien a fait à
souligner que du moment où il n'y a pas d'autres tables de
confrontation, peut-être c'est encore un instrument qui a une
raison, un sens d'être maintenu.
Je veux profiter aussi de cette occasion pour faire quelques
petites réflexions à propos du débat auquel nous avons assisté hier
dans cette salle et que le collègue Rini avait défini un rite. Et
en effet tel a été parce que chacun a joué, ne dirais-je même pas
son rôle, mais chacun a joué son jeu dans le sens que ce qui a été
annoncé comme un discours général a été plutôt un discours que je
n'hésite pas à définir dans certains cas générique.
Certaines affirmations qui ont été faites, (on a même confronté
des pommes de terre à des poires dans le sens que même sur les
numéros ont a joué à des interprétations différentes les unes des
autres et pas à cas), surtout et toujours pour justifier des prises
de position qui n'avaient pas de raison d'être.
A questo proposito credo sia anche importante sottolineare,
anche se lo ha già fatto il Presidente, ma credo sia giusto
risottolinearlo perché è la dimostrazione più lampante di quanto ho
asserito, al momento della replica dell'Assessore - e non mi
riferisco sicuramente alla battuta fatta dal Consigliere
Marguerettaz - c'era a malapena il numero legale in quest'aula così
come quando ha iniziato la replica lo stesso Presidente della
Giunta.
Questo a dimostrazione che le cose che avevano da dire si
ritenevano poco importanti perché ognuno di noi - meglio sarebbe
dire ognuno di voi - aveva già preso delle decisioni, ma non tanto
delle decisioni di voto quanto piuttosto era convintissimo di
quello che aveva detto e non era disponibile nel modo più assoluto
a metterlo a confronto. Il che non mi pare molto logico per delle
cose di quest'importanza.
Non voglio addentrarmi, qualcuno lo ha già fatto, sul discorso
dei rapporti delle entrate della Regione fra le entrate proprie e
le entrate derivate ed è qui che qualcuno ha giocato non poco sui
numeri; non voglio neppure entrare nel rapporto fra situazioni di
bilancio regionale e prodotto interno lordo che, comunque credo sia
stato ampiamente dimostrato, va nella direzione che tutti si sono
augurati anche se poi hanno cercato di dimostrare il contrario. Ma
un altro concetto ritengo importantissimo sottolineare: quando si
parla dei trasferimenti agli enti locali si dimentica sempre di
inserire questi trasferimenti nelle spese di investimento perché
viene più comodo - e qui risponderò all'amico Consigliere Curtaz -
considerare che tutti spendono in spese correnti questi
trasferimenti, per quanto riguarda la legge evidentemente va
inserito in un determinato capitolo che appartiene alle spese
correnti; la realtà non è così. Voglio lasciar perdere tutti quei
trasferimenti che sono di settore e dunque con destinazione
vincolata, ma parliamo pure dei trasferimenti non vincolati.
È stato asserito ieri in quest'aula che vengono spesi per spese
in conto corrente, è stato asserito che i comuni spendono male
salvo qualche lodevole eccezione. Ora, da una parte potrebbe anche
essere stimolante ed appagante far parte di qualche lodevole
eccezione, però voglio ricordare che ho dei dati - evidentemente
non dirò il comune, ma forse è anche troppo facile capire di quale
comune si tratta - dai quali risulta che nel 1997 ha destinato ad
investimenti il 63 percento dei trasferimenti non vincolati che
sono arrivati dalla Regione.
Nel 1998 questo dato scende, ma scende soprattutto anche per il
fatto a tutti noto che i comuni non hanno più l'entrata dell'ICIAP
né le entrate delle concessioni governative dunque, evidentemente,
le percentuali diminuiscono anche perché i trasferimenti sono
aumentati; nel valore globale reale effettivo al contrario scende
di pochissimo, o quasi niente, la cifra destinata agli
investimenti. E dunque credo che sia inaccettabile affermare che i
comuni non sanno spendere, che i comuni spendono male o perlomeno
può anche essere, se vogliamo, un modo di pensare rispettabile, ma
che andrebbe esternato di fronte a coloro che su questa cosa
possono rispondere, di fronte a coloro che di questo sono
accusati.
Il Presidente nella replica ha anche detto che sarà necessario
comunque in questo settore mettere mano a tutta una serie di leggi,
se la memoria non mi inganna faceva soprattutto riferimento alla
legge sul FOSPI e alla legge n. 21, ma credo che volesse dire che
anche all'interno della legge n. 48 c'è questo tipo di
necessità.
Voglio veramente sottolineare questa reale necessità che non è
soltanto data dal fatto della rigidità di queste leggi, della
rigidità della possibilità di intervento su queste leggi, ma è
anche sul modo di dare delle priorità agli interventi, priorità che
sovente vanno a penalizzare quelle amministrazioni che hanno fatto
dei grossissimi sforzi per indirizzarli in certi settori,
sicuramente prioritari nella vita civile per tutta una serie di
ragioni. Ma non è logico che laddove determinate amministrazioni
abbiano fatto queste scelte prima di altre che si sono indirizzate
in altri investimenti, oggi debbano essere penalizzate. Faccio un
esempio, corsie preferenziali hanno gli investimenti destinati agli
acquedotti, fognature eccetera, per cui i comuni che hanno
grossissimi sforzi per risolvere questi problemi oggi si trovano
penalizzati.
Un altro concetto non ho molto capito dei discorsi fatti ieri;
mi riferisco alla grandissima critica che è stata fatta alle
cosiddette leggi di spesa. Credo che sia più che evidente che,
laddove ci sono delle leggi di spesa che prevedono un'attuazione
nel prosieguo degli anni, sia normale avere delle spese e nel 90
percento dei casi ciò significa aver dato dei servizi, significa
aver dato di conseguenza del benessere e dell'efficienza.
Qualora non ci siano degli interventi in determinate direzioni,
in quest'aula si tallona giustamente il Governo affinché intervenga
dopodiché però se ci sono delle spese che impegnano i bilanci
successivi, allora si fanno grosse critiche perché questo è
avvenuto e non mi pare molto corretto. Quando l'Amministrazione
regionale interviene su questioni economiche soffoca l'economia
privata, se non interviene invece è disinteresse per quel problema
o per quei problemi che vengono citati.
Dunque io credo che quando si ragiona sul bilancio bisognerebbe
da parte di tutti cercare di evitare di calarsi per forza nel gioco
delle parti a tutti i costi. Credo che il momento di discussione
del bilancio dovrebbe essere un momento di confronto su tutto,
lasciando un po' al di fuori i giochi delle parti, avere il
coraggio di fare delle precise proposte che non possono essere
sempre solo ed esclusivamente delle richieste di aumenti di
capitoli di spesa poiché se si va in quella direzione ci si accorge
che alla fine, non avendo più dove attingere, questo non è
assolutamente possibile.
Mi ricordo che nell'intervento di ieri il Consigliere Fiou
parlava del comportamento del buon padre di famiglia, evidentemente
il comportamento del buon padre di famiglia da parte di qualcuno
c'è, da parte di qualcun altro no. Se è vero che è importante dare
a tutti quel che è possibile si sa che diventa difficile dare
quello che tutti chiedono o che tutti pretendono.
Un'ultima considerazione. Qui è stato criticato fortemente il
documento, non c'è la possibilità di sognare - si è detto - perché,
essendo i fondi globali molto poco consistenti, non ci saranno
delle possibilità di fare grandi cose. A me non piace - forse
proprio perché vengo da amministrazioni completamente diverse
rispetto a quella regionale - pensare o immaginare un bilancio come
un libro dei sogni tutt'altro, preferisco che il bilancio sia un
qualcosa di molto concreto che non mi permetta di sognare, ma che
vada a risolvermi tutta una serie di problemi, che vada cioè nella
direzione che ho sempre auspicato e di conseguenza che vada a
risolvermi tutta una serie di problematiche per cui ho chiesto la
risoluzione.
È anche con questo spirito che, a nome mio personale e del
Gruppo, ritengo di poter votare, con tutta coscienza e convinzione,
a favore della legge n. 15 testé messa in discussione.
Président La parole au Conseiller Curtaz.
Curtaz (PVA-cU) Ieri ho espresso nell'intervento introduttivo
osservazioni critiche al bilancio che oggi siamo chiamati come
Consiglio ad approvare. Debbo dire che dagli interventi del
Presidente della Giunta, dell'Assessore Agnesod e di alcuni
consiglieri di maggioranza non sono emersi elementi nuovi e non
sono emerse argomentazioni convincenti rispetto a quello che era
stato il mio pensiero manifestato.
In sostanza tutti gli esponenti di maggioranza hanno
sottolineato la coerenza del bilancio al programma di legislatura.
È una coerenza che sottolineiamo anche noi perché ad un programma
che avevamo definito deludente, fa riscontro un primo bilancio
altrettanto piatto e deludente; qui la coerenza ci sta tutta.
Tant'è che da più parti ieri si è sottolineata la novità delle
cifre in EURO, peraltro indicative; si tratta a dire il vero di una
novità relativa, novità certo per la Regione, però sono cose che
ormai molti lo fanno da tempo, riceviamo a casa gli estratti conto
in EURO, i listini prezzi delle automobili in EURO, troviamo l'EURO
persino sui menu di alcuni ristoranti. Intendiamoci è una cosa che
va bene, ma è una cosa di facciata, di immagine e direi
nient'altro, una sorta di pennellata di colore su di un bilancio
grigio.
Le novità avrebbero dovuto e potuto, secondo noi, essere ben
altre. A livello generale ci saremmo aspettati per esempio
un'indicazione politico-strategica su quale Valle d'Aosta vogliamo
nei primi anni duemila; ci saremmo aspettati un impegno per
delegiferare e accorpare una legislazione disordinata e dispersiva;
ci saremmo aspettati un'adeguata programmazione e un riordino in
materia di stato sociale come richiesto dalle categorie
interpellate dalla II Commissione.
E qui voglio aprire una prima parentesi perché fra le novità
positive si è sottolineata quella delle audizioni delle categorie,
delle associazioni, delle parti sociali. È vero, è una novità
positiva, ma parliamoci chiaro, si è trattato di un fatto un po'
casuale che è merito sostanzialmente di due persone: della
Consigliera Squarzino che l'ha proposta e che ha insistito con la
sua nota verve e del Presidente Borre che l'ha accolta all'ultimo
momento convocando le categorie affinché potessero essere sentite.
Credo che nei prossimi anni occorrerà pensare ad un modo di
coinvolgimento più tempestivo e più effettivo degli interlocutori
sociali.
Le ingenti risorse finanziarie avrebbero dovuto consentire a
nostro modo di vedere la realizzazione di interventi significativi
in qualche modo straordinari e gli esempi sono venuti anche ieri da
alcuni Consiglieri di maggioranza: penso all'ipotesi ferrovia
avanzata dal Consigliere Nicco. Sarebbe stato interessante dal
nostro punto di vista che gli interventi straordinari avessero
interessato il progetto del nuovo ospedale che invece questa
maggioranza ha definitivamente accantonato; poi alla fine
discuteremo di quanto la ristrutturazione del vecchio ospedale sarà
costata, faremo dei raffronti fra alcuni anni. Avrebbero potuto
interessare molte altre iniziative che avrebbero caratterizzato
questo bilancio, gli avrebbero dato un'anima.
Noi crediamo quindi che sarebbe stato opportuno prevedere questo
stanziamento negli anni, in questi anni ricchi che abbiamo di
fronte ancora, di 200-250 miliardi per questi interventi
caratterizzanti e mirati. Non farli in questi anni, in cui abbiamo
ingenti disponibilità che vengono poi disperse in mille rivoli, è a
nostro giudizio una scelta miope di cui potremmo pentirci.
E in merito alle entrate voglio fare un'osservazione proprio
seguendo il ragionamento del Presidente Viérin ieri in sede di
replica, un ragionamento a cui riconosco una certa fondatezza di
carattere finanziario - fondatezza politica meno, ma finanziaria sì
- quando mi ha eccepito che l'unica vera entrata esterna della
nostra Regione è costituita dalla quota sostitutiva dell'IVA da
importazione che peraltro costituisce un po' più del 27 percento e
non il 25 percento che egli ha indicato. Ma non è questo il punto,
il punto è che io le chiedo, Presidente, cosa sarebbe questo
bilancio senza quei 506 miliardi: sarebbe onestamente un bilancio
di lacrime e sangue.
Occorre dunque avere la consapevolezza della situazione di
straordinaria ricchezza finanziaria di quest'epoca storica ed agire
di conseguenza, secondo noi con interventi forti e lungimiranti,
cosa che manca in questo bilancio. E queste entrate saranno pure
dei diritti sotto il profilo formale, nessuno lo nega, ma sono dei
privilegi sotto il profilo sostanziale; spesso la storia è stata
ricca di queste contraddizioni.
Possiamo fare un esempio qualsiasi: il voto ad inizio secolo che
era riservato solo alle persone ricche. Per costoro era sicuramente
un diritto, riconosciuto dalla legge; secondo la nostra attuale
coscienza democratica era un privilegio. Non mi sembra che si dica
niente di straordinario: definire privilegio una certa situazione è
un giudizio politico, sostanziale, non formale e il privilegio lo
si apprezza se ci confrontiamo con la situazione di altre regioni,
così si può apprezzare la situazione fortunata che abbiamo.
Una piccola replica il Presidente me la consentirà su un altro
punto. Ho apprezzato, ripeto, la competente e documentata replica
del Presidente, certi chiarimenti mi hanno anche fatto parzialmente
cambiare idea su alcuni punti specifici, ma ogni tanto il
Presidente Viérin, forse preso da intenti polemici peraltro molto
garbati, fa dire agli altri cose che nessuno ha detto. Mi riferisco
alla battuta sul casinò perché ieri ho scoperto - tra l'altro in
palese contraddizione con me stesso - che avrei fatto dichiarazioni
da paladino di nuovi casinò in Italia. Ho detto solo, Presidente,
che visto dalla parte delle altre regioni italiane, non è
irragionevole che tutti abbiano un casinò e questa mi sembra una
cosa lapalissiana, ma credo francamente che non mi troverà a
raccogliere firme né per istituire casinò ad Aqui o a Fiuggi né, ad
essere onesto, per ampliare il Casinò di Saint-Vincent.
Un ultimo punto a cui intendo accennare prima delle conclusioni
è la valutazione di un dato che con molta enfasi è stato proposto e
riproposto dalla Giunta, un dato forte sul quale mi piacerebbe fare
un ragionamento. Lo dico in punta di piedi perché non sono convinto
di fare un ragionamento esatto, lo pongo all'attenzione. È il dato
di un continuo calo in percentuale dell'intervento pubblico
rispetto al PIL, in verità è ancora alta questa percentuale, però
c'è un continuo calo che fa apprezzare a tutti questo elemento.
Ho un sospetto, è il sospetto che questi dati non tengano conto
degli interventi indiretti della Regione, per esempio gli
interventi di Finaosta e degli altri enti di controllo regionale
perché se questo dato non tiene conto degli interventi indiretti
allora è un dato, lo dico chiaramente, che non conta nulla perché
non è omogeneo rispetto agli anni precedenti.
Non si può dire, faccio un esempio, che rispetto a 10 anni fa il
rapporto è cambiato perché oggi è calato del 20-30 percento, se poi
scopriamo che 10 anni fa la Finaosta non esisteva ed oggi gran
parte di questa ridistribuzione avviene attraverso Finaosta. È una
forzatura, è una cosa che dal punto di vista statistico prima
ancora che politico non sta né in cielo né in terra perché si
equiparano dei dati non omogenei e dietro quest'equiparazione di
dati non omogenei si fa in questo caso sì - visto che qui viene
usata e abusata questa parola - un'operazione demagogica portando
come dato omogeneo un dato che invece non lo è e quindi fuorviando
quella che è anche la pubblica opinione rispetto al bilancio.
Avrebbe senso, e qui sì che ci potremmo confrontare veramente, un
dato "consolidato", cioè che tenga conto degli interventi diretti
ed indiretti della Regione per capire cosa è successo nell'ultimo
anno, negli ultimi cinque o dieci anni.
Questo, ripeto, è un sospetto. Se il mio sospetto è infondato me
ne rallegro perché vuol dire che sono stati fatti dei grossi passi
in avanti.
Fatta quest'ultima osservazione, dobbiamo trarre delle
conclusioni che non sono molto originali. Ieri ed oggi molti hanno
sottolineato come il bilancio - e penso che sia il punto più
evidente perché lo abbiamo sottolineato tutte noi forze di
minoranza e non è che c'eravamo messi d'accordo prima - dia la
sensazione di essere un bilancio piatto, smunto, senza
caratterizzazioni significative. Credo che purtroppo la discussione
generale abbia confermato questa netta sensazione, non sono venute
da parte degli esponenti della maggioranza delle indicazioni al
contrario. Del resto anche le idee positive che sono venute da
parte di alcuni Consiglieri di maggioranza non trovano riscontro
nel grigiore deludente di questo bilancio e dunque a questo
bilancio il nostro Gruppo riserverà senza incertezze e credo senza
rimpianti il nostro voto contrario.
Président La parole au Vice-président La Torre.
La Torre (FA) Presidente, Signor Assessore, il nostro sarà un
breve intervento anche perché le valutazioni in merito al bilancio
la Fédération Autonomiste le ha già espresse in sede di dibattito
generale in modo chiaro e preciso con gli interventi del
Consigliere Martin e del Consigliere Piccolo.
Perciò nel dichiarare il nostro voto favorevole ci limiteremo ad
alcune riflessioni sulle cose dette e a qualche raccomandazione e
non entreremo nell'ambito tecnico del bilancio e delle cifre.
Innanzitutto abbiamo ascoltato gli interventi corretti e pacati
della minoranza, abbiamo sentito le loro osservazioni in merito
alle entrate per le quali si possono riassumere in una
sottolineatura di un'economia debole e anche in merito alla spesa
dove si parla di ordinaria amministrazione, di essere prigionieri
dei costi fissi, di poco coraggio e di poche idee.
Certo, questo è un bilancio corposo, però è un bilancio chiaro e
leggibile che si muove in modo dichiarato su una concretezza
amministrativa e lo fa serenamente, quindi non è un libro dei
sogni, nessuno ci ha accusato di questo infatti, non è neanche però
un elenco di semplici promesse. È un bilancio, cioè è uno strumento
che deve assolvere un compito e che vuole essere uno strumento
preciso e pragmatico di gestione amministrativa alla ricerca del
conseguimento e degli obiettivi enunciati dal programma di questa
maggioranza.
È un bilancio, si dice anche, che non ha grandi suggestioni, io
dico anche facili suggestioni: il denaro è molto, se si volevano
cercare delle facili suggestioni si potevano anche trovare, ma
proprio perché è un bilancio concreto, cerca di lavorare più sulle
fondamenta di quest'economia valdostana che qualcuno ha definito
debole, io definisco non forte, e che proprio perché non è forte
deve trovare nella sua evoluzione, alle soglie dell'Europa e
dell'EURO, quella fiducia in sé stessa che solo con un intervento
della Regione, che crea volano intorno a quello che abbiamo
definito il marchio Valle d'Aosta, può creare i presupposti per poi
generare veramente alle soglie del duemila un'economia forte.
Quest'atteggiamento può essere scambiato per troppa invadenza,
ma la costruzione di un'economia forte passa attraverso la capacità
di indicare e coordinare obiettivi e forze che, proprio perché
siamo una Regione piccola e le forze quindi non sono tante, non
possono essere disperse e nemmeno lasciate ad un mercato troppo
esposto o troppo concorrenziale.
La sfida invece credo sia piuttosto nella crescita culturale
della nostra Regione e delle sue classi economiche e sociali, dove
deve svilupparsi un cambio di mentalità, dove giustamente la
Regione non può essere la soluzione di tutti i problemi perché non
si genera un momento di riflessione, culturale quindi, di tentativo
di cambiamento, corriamo il rischio come ente pubblico di ricoprire
ad un tempo stesso il ruolo di committente, di finanziatore, di
produttore e di consumatore.
Bisognerà quindi impegnarsi molto a dibattere in modo serio la
questione di come un modello socio-economico per la nostra Regione
debba evolversi proprio per non incappare in quelle accuse che ci
vengono fatte anche da osservatori economici di una Regione a
benessere senza sviluppo facendo, secondo me, molta attenzione
nello spiegare ai cittadini che la nostra autodeterminazione
incarnata nell'autonomia non può e non deve essere interpretata
riduttivamente in un modo utilitaristico o come semplice
privilegio, ma che ben altra è la sua importanza. Perché
un'interpretazione di questo tipo, appunto una malintesa
interpretazione dell'autonomia, può generare dei danni sia sul
piano culturale, sia sul piano sociale, cioè una psicologia
collettiva basata sulla convinzione che la ricchezza pubblica non
abbia mai fine.
A noi questo preoccupa, riteniamo che sia normale e doveroso per
l'ente soddisfare le richieste, però è importante che queste
richieste vengano soddisfatte con riferimento a calcoli di
ragionevolezza e compatibilità economica. Quindi bisognerà creare
una particolare attenzione più sulla fase dell'intervento che sulla
fase della convenienza e della redistribuzione del reddito
pubblico, quindi indurre le nostre classi economiche a sfidarsi, ad
impegnarsi sulla capacità di produrre nuova ricchezza.
Sul piano economico si corre anche certamente il rischio di una
mancata selezione che non consente se non in misura ridotta
fenomeni di specializzazione, interscambio, segmentazione e
soprattutto accumulo di informazione che ritengo sia il vero ed
unico capitale dei moderni sistemi economici. In questo c'è una
risposta, non vogliamo come Regione essere invadenti, noi ci
rendiamo conto di questi problemi e il ruolo che ci stiamo
proponendo, consapevoli dei rischi che si possono correre e che non
vogliamo correre e quindi li affrontiamo con serenità, è quello di
avere un ruolo trainante e non invadente dell'economia.
Comprendiamo che fra il trainante e l'invadente si possa facilmente
essere sul crinale, è molto difficile, è un ruolo che ci stiamo
assumendo con grande responsabilità.
Poi vorrei sottolineare che questo bilancio dà una grande
centralità alla qualità della vita che ritengo anche questo un
elemento portante per la nostra Comunità. È un obiettivo quello
della qualità della vita che si ottiene con una continuità
economica e politica che crea riferimenti e stabilità, elementi con
i quali si realizzano i programmi. Comprendiamo perciò gli
interventi della minoranza che, svolgendo correttamente il suo
ruolo, evidenzia probabili carenze e rilancia possibili soluzioni,
ma il dovere di una maggioranza, oltre alla legittima ricerca di
spazi politici, è di tenere fede agli impegni presi con i programmi
e con i cittadini e questo bilancio vuole essere fedele a questo
principio. E se quest'impegno viene considerato dalla minoranza
esercizio dell'ordinaria amministrazione, non ci offendiamo perché
il buon governo non è fatto solo di luci di ribalta o di grandi
suggestioni, ma è fatto da tanto lavoro quotidiano e da buona,
ordinaria amministrazione.
Concludendo, nell'assumerci la nostra responsabilità di forza di
maggioranza votando questo bilancio, invitiamo la minoranza, certi
della capacità della nostra Giunta di realizzare e di conseguire
gli obiettivi di bilancio, a vigilare sul nostro impegno e a
confrontarsi con noi per una vera e concreta cultura dei risultati,
questo nell'interesse dei cittadini valdostani e credo che sia una
cosa rispettosa sia del ruolo di tutti i consiglieri, sia del ruolo
di noi Consiglieri di maggioranza e del vostro ruolo di Consiglieri
di minoranza. Annunciamo il nostro voto favorevole al bilancio.
Président La parole au Conseiller Lattanzi.
Lattanzi (FI) Noi non ribadiremo gli aspetti tecnici che ci
hanno portato a considerare questo bilancio da parte nostra non
votabile in senso positivo, quindi confermeremo il nostro voto
contrario senza entrare nello snocciolamento dei dati che abbiamo
già discusso in queste due giornate intense, però credo che
possiamo chiudere questa nostra partecipazione a questi lavori
ribadendo e confermando alcune preoccupazioni anche in funzione del
dibattito che c'è stato.
Abbiamo sentito ribadire anche dall'Assessore che siamo di
fronte ad un bilancio che comunque è in aumento di anno in anno,
che è in aumento nella parte delle entrate e quindi con nuove
competenze e con nuovi oneri, un bilancio che va a chiudere un
ciclo, 1993-1998, che si è già dimostrato un ciclo che ha
confermato una crescita del sistema economico valdostano.
Noi abbiamo sostenuto, ribadiamo e abbiamo avuto conferma di
quest'impressione, che questo non è un bilancio che conferma la
crescita di un sistema economico perché abbiamo visto nei numeri e
nelle cifre come siano cresciute le tasse e questo non significhi
di fatto che, avendo aumentato la disponibilità, sia cresciuto un
sistema economico che è cosa diversa. Siamo d'accordo con lui
quando dice però che un sistema economico non si cambia dall'oggi
al domani, su questo non c'è dubbio.
La nostra preoccupazione è che con questo bilancio non si inizia
questo cambiamento, non si è neanche alla premessa dell'inizio di
questo cambiamento.
Una battuta sull'energia: l'Assessore ha detto giustamente che
noi non dovremmo neanche star qui a discutere sul futuro
dell'energia, nel senso di rideterminare il principio della nostra
proprietà di quelle acque, della loro utilizzazione, ma noi non
discutiamo il principio, Assessore, discutiamo sulla possibilità
concreta di disporre di quelle risorse, parlando di bilancio e di
future risorse, perché ribadiamo la nostra preoccupazione che parti
delle entrate, cospicue e importanti, come i trasferimenti per la
compensazione dell'IVA da importazione, prima o poi, o in termini
di maggiori costi trasferiti allo Stato o in termini di minori
risorse trasferite alla Regione, pagheremo duramente se non
sopperite da un'economia vera, da un'entrata di IRPEF, di IRPEG, di
IVA, di un sistema economico che si sviluppa e quindi non che paga
percentualmente sul prodotto interno lordo più tasse, ma in termini
quantitativi più tasse.
Mai come in questo bilancio, nonostante lo sforzo dell'Assessore
al turismo e commercio, si è considerato ancora comunque troppo
poco il futuro di questi due settori che noi riteniamo - lo
ribadiamo in questa dichiarazione di voto - assolutamente e
fondamentalmente strategici per il futuro della nostra Valle. E
dico nonostante lo sforzo perché abbiamo percepito dalla
contrattazione che in Giunta ci deve essere stata che anche qui ci
sono due correnti di pensiero: chi si orienta ancora ad assistere
certi settori aggiungendo oggi che sono strategici per il turismo,
ma che di fatto sono assistiti tipo l'agricoltura che abbiamo visto
ripresa giustamente in grande considerazione e chi dice che bisogna
aggiungere allo sviluppo di quei settori di economia anche lo
sviluppo di nuovi settori per noi ribadisco fondamentalmente
strategici. E il turismo e il commercio sono stati ancora, pur
avendo cominciato a fare qualche apertura, sempre per noi troppo
poco considerati in questo bilancio. Certo che a migliorare lo zero
si fa presto, dire che si è incrementato del 100 e del 200 percento
i bilanci di capitoli di spesa per il turismo e per il commercio si
fa presto quando si parte da cifre molto basse quindi ribadiamo la
nostra preoccupazione in questo senso.
Il Presidente ha voluto ribadire una nostra critica. Questo
bilancio avevamo sostenuto non essere il frutto di un confronto
concreto e costruttivo con le associazioni, ha ribadito con delle
date di incontri precisi come invece ci siano stati degli incontri,
dove sono state sentite le associazioni, le categorie, le
rappresentatività sociali.
Noi ci permettiamo semplicemente di riferire quello che dopo
abbiamo percepito da queste associazioni. Il colloquio c'è stato
sicuramente negli incontri, ma noi abbiamo rideterminato che, al di
là di certi enti, di certe associazioni particolarmente favorite,
altri sono stati di fatto ascoltati; da lì ad essere stati poi
esauditi il discorso è completamente diverso, ma non esauditi nel
senso di aspettative di assistenzialismo, ma esauditi nel senso di
percepimento di preoccupazioni, di progettualità, di investimenti -
non di assistenzialismo, Cottino - in certi settori quindi, al di
là di quello che si è detto negli incontri ufficiali, se si
guardano i capitoli di spesa, si vede come certe categorie e
associazioni vengono privilegiate a discapito di altre. Ne
prendiamo atto nei numeri al di là delle forme e dei confronti
guardiamo alle sostanze dei confronti.
Ribadiamo che questo bilancio dice cose diverse da quelle che
avete sostenuto nelle campagne elettorali e soprattutto nel
programma di maggioranza e lo abbiamo dimostrato nei numeri.
Una battuta il Presidente l'ha dedicata al rapporto che
quest'Amministrazione ha avuto con il Governo italiano dicendo che
non c'è mai stato un rifiuto nel discutere con il Governo italiano
per assumersi responsabilità e nuove competenze in funzione di
trasferimenti che oggi ancora non sono giustificati e non sono più
giustificabili. Ha detto che in questo senso ci sono state prese di
responsabilità chiare, ma che hanno portato a dei rapporti di
chiarezza fra competenze e soprattutto risorse; questo si è
auspicato da parte del Governo regionale nei confronti del Governo
italiano, ma è proprio qui la nostra preoccupazione: che più si
farà chiarezza su questi rapporti meno saranno le risorse di cui
potremo disporre per dare progettualità e operatività alle nostre
intenzioni, ai nostri progetti, ai nostri sviluppi.
Una battuta sul casinò; non possiamo dopo 9 anni di
commissariamento non esprimere in sede di bilancio la
preoccupazione per il casinò che è giustamente considerata - perché
lo è nei numeri - una risorsa importante di introito per le entrate
della Regione, ma noi qui in questo bilancio, poca cosa ma
significativa, abbiamo ancora stanziato noi dei soldi per il casinò
e questo è un sintomo che deve essere aggiunto ad un'organizzazione
interna che ormai è in decadimento nel casinò, nel senso
dell'operatività, dell'efficacia, della qualità del servizio del
personale e dell'organizzazione lavorativa; non esiste nel casinò
una politica di "marketing", una persona che perde 30 milioni ad un
tavolo chiede une flûte di vino, gli viene fatto pagare 8.000 lire,
cioè un concetto gestionale ed amministrativo di un'azienda
economicamente determinante per le entrate della Regione
assolutamente fuori dai canoni di qualunque confronto di
mercato.
Ma giustamente, come dice Curtaz, oggi un confronto di mercato
vero e proprio non c'è; ancora nessuno lo auspica al di là delle
ideologie e credo che nessun Valdostano auspichi che vengano aperti
casinò intorno alla nostra Regione, ma oggi siamo in un mercato
economico europeo che vede 150 casinò in Francia, 80 casinò in
Austria e non è pensabile che questa situazione di regime di
monopolio di alcuni comuni italiani piuttosto che della nostra
Regione, pur non auspicandola, non si sviluppi in una certa
direzione.
Quindi vedere che il casinò ha miliardi di perdite, addirittura
ha bisogno di incentivi, di interventi, ebbene, non può che
continuare a preoccuparci e più che dirlo nella maniera più onesta
intellettualmente, costruttiva, non so cosa in questo caso la
minoranza può fare.
Semmai è la maggioranza che dovrebbe prenderne conoscenza
perché, al di là degli articoli sui giornali, dell'intenzione di
privatizzare e di dare una gestione efficiente a quell'industria
importante in termini di risorse per la nostra Regione, alle parole
non seguono mai i fatti. I corsi, i ricorsi, i tribunali, le carte,
i giochi di prestigio, le trattative nelle camere caritatis, alla
fine da 9 anni quel casinò è in una situazione di precaria gestione
operativa.
Quindi noi ribadiamo che i punti di crisi di questo bilancio
sono le ancora troppe leggi di spesa che si potevano accorpare in
unici testi di spesa grazie anche a questa finanziaria che invece
non è stata utilizzata a nostro avviso in senso corretto, ancora è
troppo poca l'economia vera di questo bilancio perché ancora troppa
è la presenza della Regione in questo settore, cioè in quello
economico.
Anche noi abbiamo se non il sospetto, la certezza che
quell'intervento sul prodotto interno lordo pari al 35 percento sia
al netto dell'intervento Finaosta che a noi risulta essere
praticamente nel 75 percento di tutte le imprese artigiane,
commerciali, industriali della nostra Regione per cui non si può
oggi dire che abbiamo un'economia che inizia un processo di
sviluppo.
Certo, sentir sostenere dal Consigliere La Torre che
nell'Associazione industriali ha comunque un ruolo importante di
riferimento, che non condivide il giudizio di un'economia debole,
ma di un'economia e di un tessuto economico non forte, conferma di
fatto quest'aspetto. Siamo d'accordo con lui che c'è pochissima
cultura imprenditoriale, riteniamo che una responsabilità grave di
tipo culturale ed economico di questo fattore sia stata determinata
dalla politica di quest'Amministrazione negli ultimi 10 anni.
Troppe sono state le occasioni perse e troppe ne stiamo ancora
perdendo, non parliamo della burocrazia che rimane a livelli
altissimi e ribadiamo la nostra convinzione di un bilancio poco
dinamico, non stiamo a ribadire certi messaggi.
Certamente la scarsa visione strategica continua a preoccuparci
e soprattutto aumenta questa preoccupazione il fatto che questa
scarsità di progettualità strategica per la nostra Regione è in un
contesto di cambiamenti strutturali epocali europei ed italiani nel
quale ci troviamo di conseguenza a dover combattere, quindi
ribadiamo che quello che ci divide non sono state le percentuali, i
numeri, i capitoli e i particolari. Ci divide proprio una visione
diversa di quella che è la politica da attuare in questo nostro
territorio.
È un bilancio che conferma una cultura di regionalismo
assistenzialistico, è sufficiente verificare quanta attenzione c'è
al Welfare, cioè allo Stato sociale: 300 miliardi che ci pongono da
una parte come il fiore all'occhiello in termini di spesa pro
capite per abitante fra tutte le regioni italiane, ma dall'altra
non possiamo sostenere che noi oggi viviamo in una Regione nella
quale il servizio sociale e sanitario sia di livelli europei.
Abbiamo i migliori primari che se ne vanno, abbiamo primariati
vacanti, abbiamo un'organizzazione che ha perso soltanto
ultimamente uno dei direttori generali migliori d'Italia così come
ce lo aveva rappresentato l'Assessore nel momento del suo
insediamento, abbiamo una qualità della prestazione rallentata da
molte burocrazie, molti rapporti e molti conflitti
politico-amministrativo-istituzionali che non fanno del nostro
Welfare un sistema professionale di alto livello. Con queste cifre
dovremmo essere punto di riferimento per altri cittadini italiani
nell'utilizzo delle nostre risorse sanitarie; non è così, abbiamo i
Valdostani che vanno via. Io fra qualche giorno dovrò essere
operato ad un ginocchio per i legamenti, ma rimango qui per
orgoglio valdostano perché, quando dico che mi devo operare un
ginocchio, mi chiedono subito: ma vai a Lione, vai a Bologna o vai
in America? No, vado ad Aosta, vado da persone che ritengo comunque
qua...
(ilarità dell'Assemblea)
… adesso speriamo di non dover
pagare. Spero che questa battuta non faccia ridere, ma faccia
riflettere perché è un dato di fatto che abbiamo professionalità
sanitarie in uscita e non in entrata. Ribadisco che le migliori
professionalità le perdiamo per una gestione
politico-amministrativa assolutamente non coerente con quelli che
sono i livelli di qualità che ci si aspetterebbe da un livello di
investimento di così alta attenzione.
Ribadisco che la nostra Regione per quanto ci riguarda ha
bisogno di più mercato, di più liberal democrazia, di più
economia.
Chiudo con una riflessione doverosa nei rispetti del Capogruppo
Cottino dell'Union Valdôtaine, doverosa perché purtroppo il suo
intervento più che per motivare le sicure e certe convinzioni che
il Capogruppo doveva rappresentare, si è in gran parte dilungato
nel dispensare patenti di qualità dei ruoli giocati, dice lui, in
quest'aula e dei contenuti che lui ritiene generici degli
interventi della minoranza. Io non credo che sia corretta
quest'impostazione, Cottino. Noi non giudichiamo le espressioni
politiche del vostro Gruppo dell'Union Valdôtaine anzi riteniamo
che se anche non condivisibili siano assolutamente rispettabili, ma
posso garantirti che il Gruppo di Forza Italia sul bilancio non ha
giocato, ma ha lavorato. Ha lavorato prima, durante e lavorerà
probabilmente anche dopo in funzione delle proprie capacità
professionali e politiche, ma ha lavorato onestamente e seriamente,
non ha giocato, Cottino.
Non abbiamo sostenuto nessuna farsa dentro quest'aula, ma è
significativo che l'intervento del Capogruppo della Forza più
importante della maggioranza, che è padre di questo bilancio, più
che sostenere le tesi di convinzione, le argomentazioni politiche e
strategiche di questo bilancio, abbia dovuto investire una grossa
parte del suo intervento in un atteggiamento di giudizio in qualche
maniera anche poco condivisibile sul contenuto e sulla qualità del
rapporto degli altri. È un peccato perché conosco le qualità
professionali di Cottino e credo che avrebbe potuto dare di più e
di meglio nel suo intervento, non dico convincerci - perché abbiamo
capito che in questa sala non ci si convince, ma non ci si convince
reciprocamente -, ma un contributo ci si poteva sicuramente
aspettare da chi ha militato e ha dimostrato capacità politica in
amministrazione.
Una speranza comunque ce l'abbiamo. Abbiamo potuto verificare
che in una fase del dibattito alla presentazione di un emendamento
il Capogruppo ha subito qualche defezione dal gruppo dei suoi
Consiglieri e questo ci fa ben sperare per il futuro dei nostri
rapporti, nel senso che quello che lui ha sostenuto non è pensato
proprio da tutti.
Ha fatto una chiusura sui suoi sogni e parlando al personale ha
sostenuto di non voler sognare, di essere realista, di essere
concreto. Noi ci limitiamo a dire che probabilmente se Emile
Chanoux non avesse per la Valle d'Aosta sognato qualcosa di
diverso, forse oggi non avremmo 2.000 miliardi da spendere, caro
Cottino. Prendiamo atto oggi che l'Union Valdôtaine si è
politicamente narcotizzata e quindi non è più in grado di
progettare un futuro credibile e in crescita per la Valle d'Aosta,
ne prendiamo atto con dispiacere, ma ne prendiamo atto.
Président La parole au Conseiller Fiou.
Fiou (GV-DS-PSE) Ho seguito con attenzione il dibattito che si è
svolto su questo bilancio e, al di là di alcune vicende che
interessano il gioco delle parti, credo che sia dalla minoranza che
dalla maggioranza siano venuti elementi che sono serviti a chiarire
meglio la lettura del bilancio, ma anche ad arricchire quello che è
un bagaglio culturale che ci servirà per sviluppare la nostra
attività di amministratori meglio di quanto non abbiamo fatto
finora.
La mia dichiarazione di voto ovviamente si riaggancia a quanto
già detto nell'intervento di ieri; giudichiamo positivamente questo
bilancio, un bilancio serio, una tappa importante nella
realizzazione di un programma di maggioranza.
Avevamo aggiunto ieri anche qualche sollecitazione,
sollecitazione che rimane, sollecitazione che va nel senso di dare
maggiore respiro anche a quella che è la progettualità politica ed
è proprio su quest'aspetto che mi voglio soffermare un attimo.
Sento ancora l'esigenza di un maggiore respiro progettuale che in
qualche modo diventi linea conduttrice di iniziative che sono in
atto che in qualche modo le spieghi meglio.
Per un momento sono stato però disorientato dalla dichiarazione
di voto di Lanièce quando ha definito normale amministrazione anche
una serie di obiettivi che credo da qualsiasi altra parte sarebbero
definiti come obiettivi qualificanti dell'iniziativa di
un'amministrazione. Sono stato disorientato e mi sono detto: forse
sviluppo pensieri troppo astratti quando esprimo quest'esigenza di
maggiore progettualità perché probabilmente questa maggioranza è
riuscita a far diventare normale amministrazione quello che altrove
è un progetto di grande respiro.
Sto pensando ad alcuni elenchi che Lanièce ha fatto:
investimento sul Giubileo, nuovi impianti sportivi eccetera, tutta
una serie di cose che sono contenute nel bilancio. Se questa è solo
normale amministrazione, io dico ben venga la normale
amministrazione. Al di là delle battute rimane quest'esigenza di
una maggiore progettualità e, per far capire cosa voglio dire,
faccio un ragionamento un po' da montanaro. Siamo una squadra che
decide di andare a fare un percorso in montagna.
Possono essere due gli atteggiamenti: uno è quello di
attrezzarsi bene e di cominciare a salire ponendoci cioè
l'obiettivo generico di salire in montagna; l'altro atteggiamento è
quello di dire: voglio andare sull'Emilius che mi costringe a
scegliere la strada più opportuna che può essere quella più facile
o più difficile per cui la scelta della strada diventa funzionale a
quelle che sono le risorse che ho da spendere, che mi costringe a
dosare anche le risorse di fiato a rapportarmi alle maggiori o
minori capacità nell'arrampicata e così via. Il fatto di scegliere
l'obiettivo ben chiaro mi costringe cioè a definire il percorso, a
definire l'utilizzo delle risorse che ho, commisurando tutto
all'obiettivo che voglio raggiungere.
Questa differenziazione mi pare importante perché tutta una
serie di cose che abbiamo messo in campo, estremamente importanti,
non sempre vedono chiarito l'obiettivo a cui mirano. Questo in
qualche modo ci aiuterebbe a definire meglio il ruolo della
Regione, ruolo come presenza propria nel mondo economico, nel mondo
sociale, nel ripensamento del progetto istituzionale che sta
andando avanti, cioè nel definire meglio - e qui tiro in ballo un
ragionamento che sovente metto in campo anche nelle discussioni in
commissione - responsabilità, ruoli, competenze che ognuno deve
avere e quindi combattendo tutti gli interventi che in qualche modo
vogliono rimescolare competenze e responsabilità che invece vanno
definite in maniera estremamente chiara.
Tiro in ballo un esempio. Il nostro intervento di qualche tempo
fa sulla questione del direttore generale USL non voleva essere un
confronto critico nei riguardi dell'Assessore, il mettere in
discussione i suoi rapporti con il direttore generale o cose del
genere; aveva l'obiettivo politico, tutto politico, di
risottolineare l'urgenza di una definizione dell'USL come azienda
perché diventa una distinzione anche qui di funzioni e di
responsabilità che non devono essere confuse.
Questa è l'esigenza che ancora ribadiamo, quella di una
progettualità, di un percorso, di obiettivi chiari che valorizzino
proprio le cose che abbiamo messo in campo. Concludo ovviamente
dicendo che voteremo a favore del bilancio.
Président La parole au Vice-président Viérin Marco.
Viérin M. (Aut) Ho aspettato ad iniziare il mio intervento
affinché fosse presente anche Cottino perché voglio riprendere il
suo intervento di alcuni minuti fa.
Il collega Cottino ha definito questi tre giorni di dibattito
sul bilancio un rito e su questo posso anche concordare, però lo ha
posto come se il rito venisse dai banchi dell'opposizione ma sono
invece convinto che i Consiglieri dell'opposizione hanno passato
anche alcune notti in bianco per capire il bilancio o per cercare
di capirlo, mentre vorrei proprio chiedere a chi sta in maggioranza
se ha fatto questo. Lo dico in tutta onestà perché si capisce
perfettamente che, quando si sta in maggioranza, alle volte si deve
comunque e sempre dire che va tutto bene.
Inoltre il Capogruppo dell'Union ci dice che bisognerebbe uscire
e non cadere nel gioco classico delle parti. Mi sembra che qui il
gioco delle parti lo abbia proprio voluto fare il collega Cottino
quando si richiama alle audizioni e bene ha fatto il collega Curtaz
a ricordare qual è stato il percorso di queste audizioni perché
anche ieri da parte dei colleghi della maggioranza si è sentito
dire che si è cambiato sistema e metodo, che si è passati ad una
concertazione, purtroppo in questi ultimi 4-5 mesi di concertazione
non ne ho vista.
Infatti abbiamo avuto alcuni esempi pratici tipo la Commissione
di revisione dello Statuto, tipo la nomina della Commissione
paritetica e in questi ultimi giorni su questo tema visto che le
parti sociali sono state audite in Commissione solo negli ultimi
giorni prima di arrivare in aula fornendo loro solo parte del
bilancio - perché non è stato fornito tutto il bilancio ma,
inevitabilmente essendo in ritardo, si sono forniti solo i due
disegni di legge, il n. 14 e il n. 15 - e queste parti sociali,
caro Cottino, che tu hai detto "sono venute e hanno anche dato
lustro al bilancio", hanno fatto tutte una premessa e la premessa è
stata di questo tipo - "ma non potevano fare altrimenti - : ci
avete trasmesso alcuni giorni fa una parte del bilancio, non potete
pretendere da noi che non siamo esperti che possiamo analizzare un
bilancio regionale in 2-3 giorni" e le critiche che sono venute,
sono venute soprattutto da quelle parti sociali che rappresentano
il discorso economico di questa Valle.
L'altro discorso riguarda il CREL quando giustamente qualcuno
della maggioranza ha osato criticare il comportamento del CREL, ma
poi si giustifica tutto dicendo: "ora è arrivato il parere ed è
tutto favorevole".
Ma onestamente chiederei ai colleghi, se non lo hanno fatto
ancora, di leggersi il parere del CREL; mi sembra un parere di un
istituto, di un carrozzone, chiamiamolo come vogliamo, che deve per
forza dire alcune cose perché se leggiamo quello che si dice, tutti
possono capire che è quasi un atto dovuto sia in quello che si
scrive, sia sui tempi. Infatti, se un CREL dopo tre giorni di
discussione in aula sul bilancio arriva con il suo parere dopo che
è stato richiamato più volte, mi sembra che il gioco delle parti si
capisca perfettamente dove sta chi lo fa!
In più, ad inizio del suo intervento il Consigliere Cottino ha
affermato che alcuni consiglieri farebbero talmente il gioco delle
parti da non essere neanche interessati ad ascoltare la replica
dell'Assessore agli interventi della mattinata. Vorrei dire al
Consigliere Cottino che al contrario le forze di opposizione sono
state molto più ligie al loro dovere perché se stamani fossero
uscite questo Consiglio, non sarebbe iniziato visto che mancava il
numero legale e questo non è mica dovuto ai Consiglieri di
minoranza, è dovuto all'assenza di 7 o 8 consiglieri della
maggioranza, non di 2, quindi il gioco delle parti non si è fatto,
Cottino. Poi ognuno ha delle visioni diverse, ognuno commette i
suoi errori, ognuno ha i suoi difetti, questa è un'altra cosa.
Tornando all'oggetto reale di questi tre giorni di Consiglio,
dobbiamo - è vero, Cottino - guardare alle cose concrete, qui
presumo che concordiamo tutti e ne sarei perplesso se non fosse
così, ma non vogliamo solo guardare alle cose concrete
nell'ordinarietà, dobbiamo guardare anche alle cose concrete sul
futuro progetto di questa Valle soprattutto in anni dove le
disponibilità finanziarie sono state tante e sono ancora tante
rispetto a quello che è il rapporto disponibilità
finanziarie-famiglie valdostane, che è di circa 60 milioni all'anno
per famiglia media in Valle d'Aosta e in questi momenti di
ricchezza non si può stare a guardare.
L'ho già fatto più volte questo ragionamento, è come dire ad
un'azienda, nel momento in cui ha tanti utili e tante disponibilità
di non fare investimenti, di metterli in banca ed aspettare il 2
percento di interesse. È sbagliato perché se un'azienda non fa gli
investimenti quando li può fare, arriverà il momento in cui non
potrà farli, ma se per stare sul mercato dovrà avere impianti
rinnovati, chiuderà i battenti. Non dobbiamo correre questo
rischio, è questo che noi sosteniamo.
Sull'accusa infine che qualcuno ci muove di essere sempre
contro, di non essere propositivi, per un discorso di parte anche
lì, presumo che noi oggi come altre volte questo comportamento non
lo abbiamo avuto perché nella mia relazione iniziale ho fatto
alcuni passaggi molto chiari su alcune tematiche che ora voglio
ribadire per chi forse non ha ascoltato.
Sul discorso della proposta della camera di commercio come sul
discorso della politica del piccolo commercio abbiamo concordato in
pieno, lo abbiamo detto addirittura all'inizio del dibattito sul
bilancio come abbiamo dato chiaramente parere favorevole, se
vogliamo chiamarlo così, a quello che è previsto per il settore
agricolo.
Abbiamo solo chiesto se l'Assessore poteva confermare quanto
dettoci in Commissione su quella che è la volontà politica e
strategica futura per questo settore.
E dopo aver condiviso due aspetti, ne abbiamo condiviso anche un
terzo sul discorso turistico che il collega Collé ha toccato
analizzando 2 o 3 capitoli di quel settore di bilancio e ha chiesto
solo alcune conferme dall'Assessore, conferme che sono arrivate
verbalmente, quindi se la Giunta manterrà quella linea, ci sentiamo
di essere abbastanza in sintonia.
In ultimo voglio dire una cosa che non avevamo potuto dire
perché la ritenevamo assodata, non sono troppo d'accordo con i
colleghi Curtaz e Lattanzi quando parlano di casa da gioco perché
sperare che altri casinò aprano in altre regioni non mi sembra la
cosa migliore...
Lattanzi (fuori microfono) Ho detto esattamente il
contrario.
Viérin M. (Aut) Questo è il concetto, Lattanzi, si dice sempre
il contrario però a volte sotto le righe le aspettative sono altre,
quindi concordo in questo anche se poi il Presidente della Giunta
mi accusa sul discorso industriale, ma gli risponderò. Questo a
dimostrazione anche verso le forze politiche presenti in Consiglio
del fatto che non stiamo giocando e non si deve giocare sul
bilancio. Se ci sono aspetti sui quali si concorda, bisogna dirlo;
se ce ne sono altri sui quali non si concorda, bisogna altrettanto
sostenere le proprie posizioni.
Su cosa non concordiamo? Non concordiamo, nel perdere tempo e
nel non guardare al futuro progetto della Valle in un momento di
grandi risorse! Non concordiamo soprattutto sull'aspetto della
politica industriale!
Presidente, non ci rallegriamo ogni qualvolta facciamo delle
interpellanze o delle iniziative perché qualcosa va male o perché
preferiremmo che andasse male, se noi facciamo quelle iniziative è
perché crediamo in alcuni settori economici, perché crediamo che
questi settori possano un domani essere la ricchezza della Valle e
possano essere anche migliorati. E lei, caro Presidente, non può
dirci che non dobbiamo portare questi dibattiti in Consiglio o fare
alcune precisazioni o porre alcuni dubbi perché questo è il ruolo
della minoranza.
Il ruolo della minoranza deve essere quello di pungolo verso la
maggioranza e di controllo, quindi lei non può dirmi, come ha fatto
ieri, quando poi il Presidente del Consiglio scorrettamente mi ha
tolto la possibilità di replicarle, "lei Viérin sembra quasi che ci
goda - quando qualcosa va male". Noi dobbiamo sempre essere
puntuali e non potremo esserlo ovunque, ma almeno alcune cose che
possiamo verificare o di cui veniamo a conoscenza dobbiamo portarle
in quest'aula. Poi le posizioni possono essere anche diverse, ma
abbiamo il dovere di farlo e proprio sul tema industriale ci
preoccupa l'ultimo articolo apparso su La stampa, ma perché? Non è
perché ieri Marco Viérin ha detto delle cose, quindi questo
dimostra che probabilmente ha ragione o porta
rogna…
(ilarità dell'Assemblea)
… il problema è un altro. Leggendo
quest'articolo, e spero che l'Assessore voglia smentire alcune
cose, ma se è vero quello che traspare dalla dichiarazione
dell'azienda e di altri enti, la cosa mi preoccupa perché
l'Assessore all'industria ieri ha detto che alla politica
industriale si voleva far cambiare rotta ovvero gli imprenditori
vengano pure purché realizzino loro lo stabilimento e noi diamo i
supporti di altra natura.
Sul discorso Ferretti pare che la Regione dica: "Non
preoccupiamoci" e questo lo fa tramite Finaosta per cui rientra il
discorso fatto ieri dal sottoscritto di una "holding" pubblica
troppo grande. Allora il concetto qual è? Che ci sia la "holding"
pubblica che dice: "Non preoccupiamoci, compriamo noi lo
Stabilimento e poi lo affittiamo". Ed è di nuovo lo stesso discorso
perché chi è che non fa l'imprenditore così? Io vengo a fare
l'imprenditore per tre anni, spendo solo per l'affitto, se le cose
si mettono male vi dico arrivederci e sogni d'oro. Questo non ha
nessun senso, perché se non lasciamo un fattore di rischio agli
imprenditori e non obblighiamo gli imprenditori a crearsi un
patrimonio che perderebbero se un domani se ne andassero, non
facciamo un discorso serio.
Dobbiamo far sì che gli imprenditori che vengono si creino un
patrimonio e se la loro attività va male, ebbene perdano questo
patrimonio. È troppo comodo venire qui e pagare il 2 percento di
affitto e se poi dopo 3 anni non c'è più convenienza a produrre
quel certo prodotto, se ne vanno senza nulla perdere o rischiare,
l'unica cosa che rischiano è quella che guadagnino tanto. Questo
non va bene!
L'altro discorso importante che voglio ribadire è quello del
lavoro. Quando si dice che si gioca sui numeri, voglio aprire una
parentesi, Presidente; lo so che è il 5,5 percento, che la
percentuale è quella, se si va a fare un calcolo ragionieristico
come si fa in Italia, cioè si prendono i bambini di un mese fino
agli ultra novantenni e questa cifra la si divide per i
disoccupati.
Dopo il suo discorso di ieri, Presidente, ho verificato di nuovo
con l'Ufficio del lavoro - perché qui bisogna alzare il telefono
ogni tanto ed informarsi anziché dire: "Ma va'" - e risulta che
l'Agenzia del lavoro in Valle d'Aosta ha fissato in 84.000 persone
che possono essere idonee al mercato del lavoro prendendo come
parametri 14 anni e 65 anni e i disoccupati attuali sono 7.700.
Poiché la matematica non è un'opinione, in questo caso la
percentuale, che è più reale di quella del 5,5 percento, è di circa
il 9 percento dopodiché si può anche analizzare in maniera diversa;
noi abbiamo cercato di analizzare questo fenomeno in maniera più
diretta, in maniera più reale se vogliamo.
Altro aspetto preoccupante, ed è per quello che ho posto le
domande sul ruolo dell'Agenzia del lavoro e sul ruolo dei suoi
sottoistituti, è il discorso dell'aumento pazzesco del lavoro a
tempo determinato e a part-time. Noi oggi facciamo sprecare gli
anni migliori ai nostri giovani, gli anni in cui possono apprendere
un mestiere e crearsi una professionalità propria, li facciamo
lavorare 2 anni di qua e 2 anni di là, 6 mesi di qua, 4 ore al
giorno da un'altra parte, quando hanno superato i 32 anni dove
vanno questi giovani? Non c'è più un'azienda che li assume perché
nessuna azienda investe su persone che superano i 34-35 anni,
preferisce investire su ventenni, venticinquenni perché ha dei
vantaggi finanziari e perché l'investimento che fa su quelle
persone dura doppiamente nel tempo rispetto all'investimento che fa
su una persona quarantenne.
Quindi non possiamo continuare a correre questo rischio che le
aziende che vengono in Valle pretendono i giovani, ma fanno i
contratti per 2-3 anni o per un part-time e quando non gli
interessa più, li mandano a spasso. Non è più possibile ragionare
in questi termini!
Questi sono dati reali sull'occupazione, non sono dati comparati
con l'Emilia o con il Lazio, ma sono dati che abbiamo trovato in
Valle d'Aosta. Non voglio dire che sia facile modificare questa
situazione, però sono problemi che esistono e di cui dobbiamo
renderci conto.
Su tutto questo ragionamento voglio chiedere anche a questa
maggioranza di fare una forte riflessione; sono convinto che il
Presidente della Giunta e la Giunta abbiano questi dubbi e questi
dati ben presenti e capisco anche la difficoltà ad andare in
maniera diretta ad affrontare queste cose, però bisogna avere anche
il coraggio di farlo, scegliere certi settori più importanti e
strategici per la Valle.
Termino ribadendo che ci preoccupa fortemente, il non vedere in
questo bilancio una forte volontà d'intervento nella strategia
energetica. Abbiamo voluto in quest'aula nella passata legislatura
all'ultimo momento approvare un piano di politica energetica ed
oggi - almeno a quanto ho capito dall'Assessore - aspettiamo di
vedere cosa fa il Governo in merito al decreto "Bersani" per vedere
cosa succede, ma è molto chiaro cosa succederà. Ho parlato anche
con Borre ed altri colleghi in questi giorni e li ho portati a
conoscenza di due lettere dell'Authority indirizzate al Governo
nazionale, dove si dice in maniera precisa che se questa proposta
di decreto va avanti, la legge istitutiva dell'Authority (legge n.
481/95) perde completamente di significato perché si vuol riportare
tutta la gestione della privatizzazione tramite autorizzazioni e
concessioni al Governo e l'Authority dovrebbe solo fare la
consulente del Governo o eventualmente limitarsi a dirimere
questioni che possono nascere fra enti locali o soggetti privati
con il Governo. Quest'aspetto è molto pericoloso, ma quest'aspetto
riguarda l'energia elettrica.
Sono preoccupato che si parli qui sempre di autonomia e poi
anche su questi temi si abbia paura e si aspetti a vedere cosa fa
il Governo per decidere se sollecitare il Governo a mantenere una
posizione più consona alle nostre aspettative statutarie.
Quindi per tutte queste motivazioni ci troviamo a doverci
esprimere contro un bilancio stanco, asettico, senz'anima - come ho
già detto ieri -, senza passione; un bilancio ragionieristico con
poche idee che ben poco serve al futuro della nostra Valle e da cui
non traspare quella capacità innovativa e di vero sviluppo per
guardare al futuro della Valle.
Président Je n'ai plus de conseillers inscrits à parler. Je
donne la parole au rapporteur Conseiller Rini.
Rini (UV) Gli interventi e le discussioni di queste tre giornate
hanno permesso di approfondire meglio il contenuto di questo
documento che, oltre ad essere un documento contabile, evidenzia
gli orientamenti di tipo politico.
Come è già stato detto, ogni bilancio è un atto importante, ma
quello in esame, essendo di inizio legislatura, riveste
un'importanza ancora più marcata in quanto ci offre la possibilità
di verificare la coerenza con il programma approvato al momento
dell'insediamento di questa maggioranza.
Diversi colleghi hanno esordito dicendo che, rispetto agli anni
passati, non hanno intravisto delle novità eclatanti; è
un'osservazione che prevedevo. Infatti questo bilancio, pur essendo
di inizio legislatura, non doveva e non poteva non essere di
continuità e seguire le linee già tracciate nei cinque anni
precedenti e di fatto condivise dalla maggioranza degli elettori,
continuità di un'azione che ha permesso alla collettività di
cogliere l'opportunità di crescita economica, culturale e sociale.
Anche questo bilancio è realistico con la previsione di interventi
adeguati alle risorse, quindi nessun intervento scioccante, nessuna
idea rivoluzionaria, ma semplicemente la volontà - come per la
passata legislatura - di portare avanti un programma realistico
proposto da questa maggioranza anche durante la campagna
elettorale.
È stato detto che nel 1993 la maggioranza si era coalizzata su
di un programma che inneggiava ad una svolta. Ebbene, la svolta era
necessaria rispetto al periodo precedente e la svolta c'è stata
tant'è che anche alcune forze di minoranza, come ricordate, hanno
ancora prima della fine di legislatura riconosciuto che il
programma era stato portato a termine.
La svolta necessaria c'è stata e lo dimostrano i numeri; tutta
una serie di dati inconfutabili mettono chiaramente in luce il
salto di qualità ottenuto: il tasso di disoccupazione è fra i più
bassi d'Italia e d'Europa, le risorse proprie sono in aumento,
siamo sempre meno dipendenti da Roma e sempre più vicini
all'autosufficienza. Credo che almeno sui numeri tutti debbano
concordare.
Ora, ad inizio legislatura sono state fatte delle scelte e posti
degli obiettivi; di anno in anno dovremo e potremo verificare il
rispetto puntuale di quanto programmato. Sono sicuro che a fine
legislatura le condizioni economiche saranno migliorate.
Certo, come è stato evidenziato, ci stiamo avviando verso un
periodo difficile, la stessa entrata definitiva nell'Europa potrà
comportare delle difficoltà, ma la gestione oculata e responsabile
delle nostre risorse potrà far sì che la nostra Regione continui ad
occupare le posizioni alte delle classifiche europee e la qualità
della vita dei Valdostani potrà raggiungere i livelli sempre più
invidiabili.
Dovremo continuare a lavorare per risolvere i problemi che
abbiamo e che si profilano, in più dovremo anche combattere contro
qualcuno che a Roma, e purtroppo anche in quest'aula, lavora - e
non si riesce proprio a capire a quali fini - per far sì che la
Valle d'Aosta diventi una Regione qualsiasi italiana e trova
addirittura troppo favorevole il riparto fiscale che i nostri
predecessori hanno con molta fatica ottenuto auspicando una
riduzione dei già ridotti trasferimenti.
Quello che non è tollerabile è che qualcuno in quest'aula abbia
il coraggio di chiamare i trasferimenti statali benefici o
elargizioni. Non dobbiamo dunque stupirci di certi pesanti
apprezzamenti che vengono da fuori Valle quando lo stesso
linguaggio viene usato addirittura in quest'aula. Questa
maggioranza con l'appoggio di buona parte della popolazione e con
quasi la totalità dei presenti in questo Consiglio è pronta a
difendere con ogni mezzo quanto ottenuto. Il popolo valdostano è
paziente, non ha ancora ottenuto la piena applicazione dello
Statuto di autonomia, ma certamente non è disposto a rinunciare a
quanto ottenuto in decenni di lotte.
Gran parte degli interventi di questi giorni sono stati tutto
sommato all'insegna della correttezza e nello spirito di voler
migliorare certe situazioni; certamente la Giunta farà tesoro di
certi suggerimenti per gli anni a venire e, tanto per non essere
accusato di fare il gioco delle parti, devo anche rilevare che
dagli interventi è emerso che per gli anni a venire bisognerà
coinvolgere ancor più le parti sociali ed il mondo economico ed
imprenditoriale per cercare sempre più di lavorare insieme in
un'ottica di collaborazione per riuscire insieme a raggiungere gli
obiettivi prefissati.
Bisognerà impegnarsi ancor più nel settore della politica della
casa, cercare di rendere più competitiva l'offerta turistica,
investire ancor più per l'ammodernamento della viabilità e
proseguire con gli sforzi per arrivare alla risoluzione dell'annoso
problema della ferrovia Torino-Aosta.
Bisognerà analizzare con più attenzione il settore industriale
per creare nuove opportunità di lavoro e questo soprattutto in
media e alta Valle.
Nel mio primo intervento avevo lamentato la mancanza del parere
del CREL; prendo atto che il parere è arrivato e non posso che
essere soddisfatto del parere più che positivo. Ciò detto, rimango
comunque del parere che una riflessione e una serena valutazione
sull'effettiva necessità di mantenere quest'organismo così com'è
vada fatta e che sia veramente il caso di intervenire per far sì
che gli obiettivi voluti dalla legge istitutiva vengano
raggiunti.
Sta per finire l'annuale rito del dibattito sul bilancio; non
starò a ripetervi le considerazioni che ho già fatto e che molti
colleghi hanno fatto, considerazioni che dimostrano la bontà di
quest'atto programmatorio. Come avevo previsto, qualcuno ha cercato
di mettere in evidenza i pregi, altri i difetti, ma la somma
algebrica delle osservazioni ci dà un risultato più che positivo.
Dobbiamo riconoscere che non è un bilancio perfetto, infatti nulla
è perfetto e tutto è perfettibile.
Per quanto ho detto nel mio primo intervento e per quanto
abbiamo sentito dai vari interventi in questi tre giorni, credo che
sia superfluo annunciare un voto favorevole.
Président La parole à l'Assesseur au budget, aux finances et à
la programmation, Agnesod.
Agnesod (UV) Siamo arrivati al termine di due giornate di
analisi di un documento importante, di uno strumento di indirizzo
economico espressione anche di una volontà politica. Credo che
emergano proprio da questo documento alcune scelte e non riesco a
comprendere certe affermazioni che sono emerse in aula in questi
due giorni sul fatto che non si siano indicate delle scelte
strategiche. Le scelte strategiche ci sono, e sono scelte che
riescono a produrre nella nostra Comunità l'effetto di proiettare
la stessa in un contesto europeo. Noi crediamo di operare in un
contesto come è quello che ci è stato riconosciuto con
l'assegnazione del "rating" alla Regione Valle d'Aosta proprio per
la nostra capacità di amministrare in modo corretto, attento, anche
proponendo spazi e ampi respiri nei propri progetti.
Quindi nel contesto credo che il documento che il Consiglio è
chiamato in questo momento a votare, sia un documento che valorizza
le risorse che esistono nella nostra Comunità. Abbiamo avuto in
precedenza un momento di concertazione; evidentemente ci sono stati
dei suggerimenti, delle osservazioni, delle indicazioni che sono
state accolte da parte nostra. Evidentemente le componenti
economiche, quando noi le abbiamo sentite prima della
predisposizione, non avevano il documento; credo che tutto
l'equivoco si riduca a questo fatto.
Per esprimere il loro parere nella CREL si sono riunite e hanno
espresso in maniera cosciente il parere sottoscrivendo un documento
che a mio modo di vedere riprende le indicazioni che abbiamo
espresso sia in relazione sia negli interventi che si sono
succeduti da parte nostra in questo Consiglio. Credo che debba
essere superato, ma altri interventi sono già entrati in questo
tipo di tematica, il gioco delle parti.
Dobbiamo superare questo atteggiamento, se vogliamo e credo che
tutti quanti lo vogliano, anche se ci sono delle situazioni che
condizionano questo tipo di strada, una critica costruttiva
probabilmente deve essere fatta, ma nella sostanza dobbiamo essere
convinti che quello che abbiamo voluto ed indicato in questo
bilancio è l'accoglimento delle istanze di questa Comunità.
Ci sono progetti importanti e non sempre i progetti importanti
sono quelli che hanno indicazione di maggiore spesa. I grandi
progetti non sempre sono collegati con spese enormi, mi riferisco a
progetti qualificanti come quello dei fondi pensione a base
territoriale sia per i lavoratori autonomi che per i lavoratori
dipendenti. Mi riferisco alla volontà di giungere ad una
ridefinizione del settore creditizio a vantaggio di tutto il
comparto economico, produttivo e di tutti i cittadini.
Una maggiore autonomia finanziaria all'ente Regione non è un
sogno, è un percorso che ci siamo dati ed è un percorso su cui
continueremo a lavorare. Una maggiore autonomia che già esiste, ma
su cui adesso ci ritroveremo confrontati per la verifica e la
predisposizione di un nuovo disegno di legge per la finanza locale,
finanza locale che è poi collegata con l'IRPEF che è un indice
della salute del nostro sistema economico. Quanto all'IRPEF
dall'anno scorso la disponibilità per la finanza locale è passata
da 289 miliardi ai 334 di quest'anno.
Vi sono poi altri progetti importanti; penso al sostegno al
commercio e qui non so se ho capito bene, Lattanzi diceva che c'è
stato qualche piccolo indirizzo, ma non è ancora abbastanza.
Voglio dire che mai c'è stato un intervento di questo livello e
io credo che confrontandoci anche con le altre regioni, con la
realtà nazionale e su ciò che esiste in questo momento a livello di
legislazione nei confronti delle attività commerciali, la nostra
situazione, il nostro progetto di lungo respiro dà una possibilità
a questo comparto di riuscire veramente ad essere sostenuto.
Quindi, dicevo, esistono nello strumento Bilancio importanti
progetti: fra questi il Parco archeologico di Saint-Martin, la
protezione del territorio, l'attivazione dell'Università della
Valle d'Aosta ed altri ancora di cui abbiamo già parlato ampiamente
in queste due giornate.
Nel concludere direi questo: non concordo con chi dice che
questo è un bilancio di ordinaria amministrazione, se per ordinaria
amministrazione si intende un bilancio senza progettualità.
La progettualità che fa parte di questo bilancio, le indicazioni
che esistono, le volontà che ci sono di concertazione, di attivare
un momento permanente attraverso la funzione camerale, attraverso
la riorganizzazione di uno strumento che consenta in maniera
concreta di avere delle indicazioni da parte di coloro che operano
nel comparto economico ed anche la misura continua della situazione
in questo settore; tutto questo sappiamo anche definirlo ordinaria
amministrazione. Ma se vogliamo analizzare in modo attento, preciso
ed onesto il contenuto di questo bilancio, io direi che è un
bilancio di prospettiva, un bilancio di ampio respiro che proietta
la Valle d'Aosta nelle regioni d'Europa.
Président Collègues conseillers, nous avons terminé les
explications de vote. Je prie les conseillers de s'exprimer sur le
projet de loi régional n° 15:
Conseillers présents et votants: 34
Pour: 24
Contre: 10
Le Conseil approuve.
Les travaux sont suspendus et ils reprendront à 16 heures.
La séance est levée.
