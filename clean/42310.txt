Classificazione
BILANCIO E CONTABILITA' REGIONALE
FINANZA REGIONALE E LOCALE



Oggetto del Consiglio n. 1189 del 31 gennaio 2020 - Resoconto
OGGETTO N. 1189/XV - D.L. n. 45: "Disposizioni per la
formazione del bilancio annuale e pluriennale della Regione
autonoma Valle d'Aosta/Vallée d'Aoste (Legge di stabilità regionale
per il triennio 2020/2022). Modificazioni di leggi
regionali".
Rini (Presidente)
-
Alla presenza di 32 colleghi,
possiamo riprendere i lavori. Siamo al subemendamento numero 2
dell'Assessore Chatrian, un subemendamento all'emendamento 30 della
II Commissione. La parola all'Assessore.
Chatrian (AV)
- Per illustrare la modifica che abbiamo
fatto sulla tabella. Stiamo parlando di tipologia di rifiuto.
Stiamo parlando praticamente di ecotasse. Stiamo affrontando questo
tema che sarà vigente a decorrere dal primo gennaio 2021, perché
prima del 31 luglio le Regioni possono, se interessate, modificare
i tributi sulla questione dei rifiuti. Due sono i principali
indirizzi che troviamo all'interno di questa tabella modificata; lo
dicevo questa mattina, anche a seguito dell'incontro in
Commissione, e vorrei ringraziare il collega Vesan, perché abbiamo
avuto modo di confrontarci, indubbiamente partendo dal presupposto
che condividiamo: l'indirizzo è differenziare, quindi cercare di
disincentivare i conferimenti dei rifiuti indifferenziati. Quindi
siamo andati a modificarli e abbiamo cercato di alzare in maniera
robusta i tributi. In seconda battuta, abbiamo modificato in
maniera totale, questo vorrei ribadirlo, le tariffe per i rifiuti
speciali non pericolosi ammessi allo smaltimento in discarica per
inerti provenienti da fuori regione, portando la tassa al massimo:
25,82 euro a tonnellata. Prima era 5,16 che era il minimo. Questo,
dal nostro punto di vista, è un disincentivo comunque alle imprese,
a tutto quello che arriva da fuori Valle: un primo tassello che
vada a calmierare, a modificare le regole del gioco, che finora
erano il contrario, cioè a 5,16 euro a tonnellata.
Avremo modo più tardi di affrontare nel merito anche le
risultanze, anche a seguito dell'incontro fatto poc'anzi, e per
questo vorrei ringraziare tutti i colleghi che ci danno e mi danno
la possibilità di presentare in Consiglio i due subemendamenti.
Questa è una disponibilità da parte di tutta l'Aula, quindi vuol
dire che c'è l'intenzione da parte di tutti di trovare soluzioni a
una criticità presente in bassa valle, in questo momento fortemente
preoccupata, che ha chiesto al legislatore di trovare le soluzioni.
Penso che questa sia l'assemblea deputata a trovare soluzioni e più
tardi avremo modo di entrare nel merito. Le azioni vanno ad
arricchire quelle che sono già state inserite - l'emendamento 10
fornisce già delle indicazioni - ma indubbiamente i due
subemendamenti vanno nella direzione auspicata, soprattutto sono
sensibili alle richieste della nostra comunità.
Presidente -
Ci sono richieste d'intervento? Ovviamente
possiamo analizzare l'emendamento con il subemendamento. Se non ci
sono richieste poniamo in votazione l'emendamento subemendato. La
parola alla collega Pulz.
Pulz (ADU VDA) -
Parto dalla questione dell'area ex
Cogne. Per le bonifiche dei siti contaminati, la nostra legge
regionale rinvia al Testo Unico dell'Ambiente e cioè a una
normativa statale assolutamente inderogabile nella parte in cui
fissa importanti principi di tutela ambientale come quello del "chi
più inquina più paga". Principi che valgono, come ha più volte
chiarito la giurisprudenza, anche per gli inquinamenti storici. Se
quindi si presenta un emendamento in cui si afferma di andare in
deroga a quella normativa, come minimo bisognerebbe, crediamo,
spiegare bene il perché. Le relazioni servono a questo, ma la
vostra scelta è stata invece quella di scrivere tre apodittiche
righe di non spiegazione, perlomeno questo all'inizio. Quindi a noi
è poi rimasto il dubbio: qual è esattamente il ruolo di VdA
Structure? Cosa sappiamo delle cause di quell'inquinamento? Cosa è
stato fatto finora? Se è stato rispettato il Testo Unico, se c'è
stato il coinvolgimento del Comune, perché questa bonifica e non
altre? Cosa ne sarà di quell'area dopo la decontaminazione?
Ci avete chiesto di mettere un sacco di soldi pubblici per
quell'intervento di cui, a causa di questa mancanza di trasparenza
che più volte abbiamo denunciato in quest'aula, noi non sapevamo
nulla. Certo poi avete cercato di rimediare perché a un certo punto
qualcuno, più di uno in Commissione, ha chiesto su quali evidenze
scientifiche si basasse la vostra idea. E allora sono arrivati i
documenti circa la storia del sito. Ribadiamo, come ho già detto
ieri più volte, che secondo noi non è questo il metodo di lavoro
giusto. Siamo abituati a qualcosa di più sistematico e crediamo
anche che qualcuno prima o poi verrà a chiedere il conto per questo
uso, come dire, un po' libertino, per usare un termine gentile, del
denaro pubblico. Noi non vogliamo essere corresponsabili. Quindi,
innanzitutto ci dispiace che siano state intrecciate due questioni
diverse, il risanamento dell'ex area Cogne con le tariffe dei
rifiuti per la gestione delle discariche. Ci dispiace anche
l'assenza di un preventivo confronto sul tema delle discariche con
le associazioni e con i comitati, che sono stati qui per tre giorni
e mi pare che ci sia ancora oggi qualcuno in tribuna. Credo che
magari un confronto avreste anche potuto chiederlo e concederlo
dall'alto della bontà di qualcuno. E poi comunque un confronto più
serrato nelle commissioni consiliari prima di arrivare a questo
punto. Tutto ciò ci induce a esprimere sin d'ora un voto
contrario.
Diciamo inoltre che forse qualcuno dimentica un po' spesso in
quest'aula che i cittadini sono i nostri attuali datori di lavoro e
che noi siamo qui per rappresentarli. Sarebbe inoltre auspicabile
per il futuro della Valle d'Aosta che ogni gestione si facesse
carico di provvedere alla bonifica dell'area che contamina senza
scaricare gli oneri sulle spese pubbliche. Quanto poi alla tabella
vorrei dire questo: insomma, questa tabella a noi sembra un po'
troppo moderata. E ci chiediamo: visto che piace tanto
all'Amministrazione copiare dal Trentino - anche quando sbaglia
come nella legge "ammazza lupi" - ma perché non copiate le cose
buone? C'è un'interessante tabella con i prezzi per il conferimento
dei rifiuti. A noi sembra che - dopo il sequestro di Pompiod e dopo
le 13 mila firme in arrivo - questa proposta sia troppo, troppo
moderata. e, Assessore, lo sa perché? - Concludo subito, magari
prendo qualche minuto in più dalla dichiarazione... - Perché
nessuna cifra è barattabile quando si parla di salvaguardare
l'ambiente, quando si parla della salute dei cittadini. E poi mi
rimane un dubbio: qualcuno si è preoccupato di rispondere a quei 29
punti precisi critici che ci sono stati presentati? Si trattava
della conferenza dei servizi del 14 novembre. Sono passati un po'
di mesi. Qualcuno si è preoccupato di dare risposte? Mi sembra che
sul tavolo ci siano varie questioni e, in una situazione in cui la
'ndrangheta sia pure infiltrata nelle istituzioni politiche e sul
territorio, credo che forse si debba avere un'attenzione in più per
queste tematiche; nessuno in quest'aula è ingenuo e noi sappiamo
bene, perché leggiamo i giornali, che il tema della gestione dei
rifiuti con la 'ndrangheta ha molto a che fare. Quindi ribadisco:
il voto di ADU VdA è contrario.
Presidente -
La parola al collega Cognetta.
Cognetta (VDALIBRA)
- Sì, giusto due parole per avere un
punto di vista leggermente diverso, in parte, in piccola parte
diverso rispetto a quanto esposto finora. Al comma 1 dell'articolo
31-bis, viene detto che per la realizzazione diretta da parte dei
proprietari degli interventi di bonifica e messa in sicurezza
permanente della contaminazione dell'area ex Cogne, in cui è stata
rilevata una contaminazione storica già inserita nel piano
regionale di bonifica dei siti contaminati, allegato al Piano
Regionale dei Rifiuti per il triennio 20-22, dalla Giunta
regionale, in deroga alla legge 3 dicembre 2007 numero 31, è
autorizzata la concessione di contributo fino al cento per cento
delle spese ritenute ammissibili relative agli interventi di
definizione del piano di monitoraggio, progettazione degli
interventi urgenti, confinamento e realizzazione delle prime opere
di confinamento e impermeabilizzazione, comprensibile
dell'intervento in corrispondenza del piazzale Vergelle.
Sostanzialmente il pubblico paga la contaminazione fatta dal
privato. Ora, questa è una cosa che dire che è ingiusta è fin
troppo poco, perché normalmente chi inquina dovrebbe pagare. C'è
soltanto un piccolo dettaglio che ha afflitto tutta la Valle
d'Aosta in questi ultimi 40 anni rispetto alla legislatura relativa
ai rifiuti, come è successo per l'acqua e come è successo per tante
altre cose, e cioè che si è fatto business a danno delle proprietà
pubbliche e degli indirizzi pubblici. Si è fatto business con
l'applauso, diciamo così, dei governi succedutisi nei diversi anni.
Qui parliamo dell'area ex Cogne che è inquinata da... non lo so, 30
anni, 40 anni, 50 anni? Tra l'altro c'è un piccolo dettaglio che
esce da questo discorso, giusto per farci capire: lo stabilimento,
in carico a VdA Structure, è affittato e VdA Structure spende molto
di più di quello che incassa, perché poi dovevano bonificare altre
aree, ma stiamo ancora lì aspettando, vediamo se lo fanno o se non
lo fanno. Quindi, sostanzialmente, è un danno che ci continuiamo a
portare avanti. Come è un danno questo, che paghiamo oggi, fatto
"n" anni fa.
Quindi, cosa posso dire a chi l'ha messo oggi a bonificare? Che
doveva far pagare quelli di prima? E questo si può fare. Collega
Pulz, questo si può fare! Sa come? Si prende tutta la
documentazione, la si mette in un bel faldone, con tutte le
delibere, con tutto quello che era stato autorizzato e così via,
negli anni, e lo si porta in Piazza Roncas. Ha presente Piazza
Roncas? Si porta... C'è un bell'ufficio al primo piano, bussa, si
apre, si porta, si spiega e con una bella firma in fondo glielo si
mette sul tavolo. Se è considerato uno spreco i signori che stanno
lì faranno pagare a chi ha causato lo spreco. Altrimenti... Le
posso poi anche fornire una percentuale: su dieci cose portate se
va bene una diventa uno spreco e le altre nove non so perché non lo
siano. Non lo so perché non ricevi una risposta. Non la ricevi.
Vedi solo quello che parte come, diciamo così, come lavoro. Ma la
risposta: "No, questo non serve a nulla" non c'è. Quindi io non so
se hai sbagliato, se l'hai fatta giusta, se non hai dato tutti i
documenti, se perché per esempio quel giorno lì la persona che l'ha
presa non gli piaceva. Non lo sai. E forse è anche giusto che sia
così, non lo so. Forse è un procedimento normale. Questo non lo so.
Detto questo, quindi, non sono affatto contento di questa cosa, ma
come questa ne ho viste tantissime altre e ne continuerò a vedere
tantissime altre. Più avanti parleremo esattamente di un'altra
cosa, cioè di quello che succede nelle discariche e anche queste
arrivano dal passato e oggi ci troviamo a discuterne. Mentre per
quanto riguarda il comma 2, e cioè la tabella, qui dobbiamo
chiarirci anche su questo. La tabella aumenta degli importi. Poco o
tanto? Non lo so, però immaginiamo per un minuto, così tra me e
lei, che non avessero aumentato manco di 50 centesimi nulla. Io a
quel punto penso che mi sarei leggermente innervosito, un po' più
di come mi sono innervosito adesso. Perché, vede, è ovvio che
25,82euro è troppo poco, ma anche 250,82 euro è troppo poco. Ma
anche 2.500,82 euro è troppo poco! Mi sto riferendo in particolare
alla tariffa proposta per rifiuti speciali non pericolosi ammessi
allo smaltimento in discarica per inerti provenienti da fuori
regione. È sempre troppo poco secondo me quello che verrà pagato.
Guardi, glielo do per certo, è sempre troppo poco! Chi è che ha
autorizzato quella maledetta discarica? E tutte quelle prima chi le
ha autorizzate? E chi ha fatto diventare i rifiuti in Valle d'Aosta
un business? Chi lo ha fatto? Chi per fortuna - per fortuna perché
è stato un caso sottolineo, perché sennò era ancora qui - non è più
seduto oggi tra questi banchi. Ma è stato un caso vorrei
sottolineare, perché non è ancora neanche definitivo il fatto che
non sia seduto. Ricordiamocelo anche questo. Non è definitivo!
Potrebbe anche tornare a pieno titolo, sottolineo. Ma le
responsabilità politiche quelle restano.
Fermo restando che la sensibilità politica ognuno se la misura
per sé, non è semplicemente dicendo a questi signori che stanno qui
e che sinceramente non ne sono capaci, glielo posso tranquillamente
assicurare, che è tutta quanta colpa loro. Sa qual è la colpa loro?
La vera colpa, per alcuni di loro, è stata che negli anni non hanno
fatto nulla, sono stati silenti. Non sono andati né in Piazza
Roncas né hanno fatto qualcosa quando ci sono state le riunioni.
Ma, soprattutto, nei territori, quelli tanto difesi dentro
quest'aula da parte dei sindaci, anche lì non è stato fatto nulla.
Guardi, che ci sono sindaci che altro che connivenza hanno avuto lì
dentro! Hanno avuto interessi personali lì dentro. Perché noi
parliamo tanto di questa Regione, dell'Amministrazione regionale, e
poi i comuni... ah, per carità i comuni! Sono bellissimi,
meravigliosi, fantastici, va tutto bene nei comuni! Ma lei pensa
davvero che se andassimo a "grattare" un po' dentro i comuni non
troveremmo nulla? L'ha visto anche lei quello che succede!
Allora, una volta per tutte, diciamoci le cose come stanno.
Possiamo fare qualcosa, sì o no? Perché, se possiamo fare qualcosa,
anziché urlare lo facciamo. E non glielo dico come provocazione,
glielo dico come indirizzo, nel senso che posso indirizzarla a fare
quello che ho già fatto io. Lo si fa, si fa il fascicolo e lo si
porta. Altrimenti si rischia di fare quello che ha fatto
l'opposizione negli stessi 40 anni di prima, cioè niente; stava in
aula, diceva due cose e non risolveva nulla. Questo è quello che è
successo ed è quello che è accaduto in questa regione per decenni.
E vale per tutti, anche per i cittadini arrabbiati. Quando i
cittadini si sono arrabbiati? Quando ormai gli era arrivata qui
sopra. Finché gli stava qua andava bene, quando poi stava qua, ah
lì poi neanche una parola.
Perché qui abbiamo combattuto battaglie, soprattutto sul piano
rifiuti, da soli, parlo di me, da soli, e lei lo sa questo, e non
c'era dietro nessun cittadino, non c'era nessuno! Perché le
battaglie si combattono perché ci credi. Allora, quando ci credi le
combatti, le fai. Dopodiché, se c'è dietro qualcuno bene, e se non
c'è non importa. Ma non il contrario, prima aspetti che ci sia il
battaglione di persone e poi dopo ti muovi, perché quella è un
altro tipo di battaglia. Capisce? È un altro tipo di battaglia,
perché se una norma non va, non va non perché qualcuno mi dice che
non va, è perché io la leggo e dico: "Secondo me questa cosa qui
non funziona". E allora faccio quello che devo fare. E se
politicamente non riesco a fare questo ragionamento, lo provo a
fare in tutte le altre sedi che servono, anche se qualcuno dice che
un politico non dovrebbe farla questa cosa, ma quando non hai altri
strumenti questo è quello che devi fare!
Presidente -
La parola al collega Aggravi.
Aggravi (LEGA VDA)
- Alcune considerazioni sulla
questione. Vedete, spesso in politica si dice che è sempre colpa di
chi è venuto prima. In questo caso però, purtroppo, dobbiamo
guardare al passato per capire quello che è successo oggi. E spesso
in quest'aula, anche proprio adesso che abbiamo parlato di DEFR,
abbiamo parlato di programmazione e di pianificazione, di visione
al futuro.
Bisogna chiedersi se il principio del "chi più inquina più paga"
fosse stato nella mente di chi ha pensato degli accordi, di chi ha
pensato delle leggi, di chi ha pensato a che cosa fare di
quell'area, e ce ne sono tante di aree di questo tipo. In quel
momento a che cosa ha pensato? Ha pensato al futuro? Ha pensato a
un'azienda che comunque non fa un business bio o biosostenibile?
Perché purtroppo lo sappiamo: tutte le tipologie di aziende di quel
tipo hanno delle necessità. Il caso Ilva è molto più grosso, ma è
molto simile. Mi permetta, collega Pulz, una nota politica e anche
un po' di colore, o meglio di colore politico. Ogni qualvolta c'è
stata una votazione su aziende private o sostegno allo sviluppo
economico da parte sua ho visto il rosso, che le piace tanto. Ma
qui non parliamo tanto di cause passate da cattivi privati, ma
l'industria di Stato, che a lei piace tanto, in questo ha delle
grandissime colpe, grandissime colpe del passato perché allo Stato
tutto era permesso e l'industria di Stato, si sa, nel bene o nel
male qualcosa ha fatto. Sicuramente ha fatto del bene, per carità
di Dio, ha creato anche il debito perché forse non avremmo certi
badò
che ci portiamo dietro e che ci porteremo dietro
de
tanto
. Però, quando in Commissione è venuto fuori: "Ma chi
c'era prima? Di chi è la colpa prima? Ma la ragione sociale di
prima?" Vada indietro che arriviamo a una cosa che si chiama IRI,
che tanto piace ancora a qualcuno e ogni tanto si legge... No, no,
guardi, a me proprio l'IRI non piace, non è mai piaciuta, manco
all'università. Io quello che dico è che è facile sempre urlare. È
un po' come il caso di Palazzo Cogne, visto che ne abbiamo parlato
prima. Certo, c'è qualcuno che prende le scelte, che prende delle
decisioni, e io me li ricordo gli interventi del... "Non è caduto
nulla". Chissà se in passato qualcuno diceva: "Ma il terreno non è
inquinato. Poi oggi non si può scavare. Poi oggi sappiamo che ci
sono degli interventi da fare". Per carità di Dio, è colpa
dell'assessore Chatrian? No, assolutamente, ma neanche di quelli
prossimi prima. La colpa purtroppo è di anni e di anni. Ma,
ripeto...
Ho dovuto anche difenderla, Assessore, ha visto che sono bravo?
Quello è colpa di chi ha sottoscritto degli accordi senza pensare
al futuro, perché forse stava pensando ad altro, stava pensando al
breve. Sicuramente erano anche tempi in cui la coscienza diciamo
green
, al di là di falsi profeti o profetine, non
apparteneva purtroppo alla società. Sul discorso degli aumenti
tariffari ha ragione il collega Cognetta, l'abbiamo anche detto in
Commissione, si può sempre fare di più, però io vedo degli aumenti.
Io mi ero stupito nella prima versione del bilancio che non ci
fossero perché comunque erano stati promessi, sono arrivati e
quindi io dico che oggi dobbiamo prendere quest'evenienza che
sicuramente si può migliorare, ma come si potrà e si dovrà
migliorare anche le modalità di controllo della produzione di
rifiuti, perché adesso si mette un tassello che poi deve avere
un'attuazione.
E proprio sull'attuazione io voglio chiudere questo mio breve
intervento, per dire che spesso e volentieri noi votiamo dei
provvedimenti che poi demandano ad altri la loro applicazione.
Stiamo molto attenti, perché spesso e volentieri su temi che
necessitano di maglie strette abbiamo dato maglie larghe e su temi
che invece, vedi il commercio ad esempio - scusate se sfrutto
questi giorni di esperienza, ma secondo me non stiamo assolutamente
perdendo tempo perché abbiamo parlato di temi molto pesanti e
importanti, al di là di come terminerà questa legislatura - ma,
comunque sia, vedi il commercio, abbiamo invece dato delle maglie
spesso molto strette che hanno strozzato le imprese che potevano
fare davvero il bene per la nostra Valle.
Presidente
- La parola al collega Vesan.
Vesan (M5S)
- Solo una precisazione: mi pare di non
capire bene come funzioni... Noi siamo in dichiarazione di voto e
quindi abbiamo due interventi in dichiarazione di voto?
Presidente
- No, non si è in dichiarazione di voto.
Abbiamo discussione generale e dichiarazione di voto insieme. Per
gli emendamenti sono due interventi. Quello che non si fa in questa
seduta, che mi sembra che stia andando già anche abbastanza oltre i
tempi canonici, è sommare il tempo che non si è usato. Sono due gli
interventi. Il tempo che usi è quello e due rimangono.
Vesan (M5S)
- Cercherò di essere comunque il più breve
possibile. Era solo per essere sicuro di aver capito il
funzionamento delle modalità. Su questi due commi all'interno di
uno stesso emendamento, concordiamo con la collega Pulz che
effettivamente non avrebbero dovuto essere affrontati insieme, ma
in realtà sono stati inseriti in questa norma di bilancio perché
interventi fondamentalmente urgenti e soprattutto, più che urgenti,
non tanto indifferibili, per due motivi sostanziali. Il primo,
quello relativo ai contaminanti dell'ex area Cogne, perché i
risultati sulla contaminazione delle falde a valle dell'area sono,
ahimè, tristemente agli onori della cronaca e questi depositi di
materiale che si trovano in quest'area, ogni volta che piove,
procedono a introdurre nuovi e ulteriori contaminanti nella falda.
Quindi conviene intervenire urgentemente. Concordo che il principio
del "chi inquina paga" sia assolutamente da applicare, ma anche la
normativa ambientale prevede che il pubblico si faccia operatore
per la rimozione del pericolo e poi si faccia altrettanto, con
altrettanta diligenza, carico di recuperare la spesa affrontata.
Quindi, sì, l'investimento di questi soldi per impermeabilizzare,
cioè sostanzialmente per impedire che la contaminazione prosegua, è
probabilmente da fare e da fare urgentemente e quindi non è la
soluzione ideale. La soluzione ideale era probabilmente pensare
bene cosa fare di queste aree al momento in cui sono state
acquistate, ma attualmente, sono di proprietà pubblica, stanno
inquinando, stanno inquinando territori che sono ben al di fuori
della proprietà pubblica. È necessario intervenire in tempi brevi e
sulla scorta di questo il nostro voto in questa direzione sarà
favorevole, confidando che esista comunque un impegno da parte
dell'Amministrazione regionale per la ricerca delle responsabilità
e per la verifica della possibilità di farsi rimborsare. Non sempre
è possibile. Anche nel caso dell'approvazione dei bilanci del
casinò, se non ho capito male, per alcuni crediti che non siamo
riusciti a recuperare da società svanite, abbiamo dovuto
rassegnarci a dire che non riuscivamo a esigerli, se non ricordo
male. È stata un'operazione che ci ha illustrato il collega Aggravi
in Commissione.
Veniamo invece alla tabella. Anche la tabella è fondamentalmente
urgente. Noi per lo smaltimento dei rifiuti speciali abbiamo in Val
d'Aosta delle tariffe particolarmente basse rispetto alle regioni
limitrofe; questo è uno degli incentivi a far arrivare rifiuti dal
di fuori del nostro territorio. La legge che prevede questo tipo di
tributo è fatta appositamente per incentivare il recupero del
rifiuto e il non conferimento in discarica. Se noi teniamo dei
valori bassi su un disincentivo alla discarica favoriamo l'utilizzo
della discarica. Ringrazio l'assessore Chatrian perché per
qualunque altra proposta che abbia fatto in campo ambientale o di
tutela dei rifiuti è sempre stato piuttosto
tranchant
nei
confronti delle mie proposte e invece, in questo caso, ha deciso di
confrontarsi e ritengo che gli aumenti individuati, ma non solo gli
aumenti, anche le formulazioni, vadano in direzione positiva. Per
esempio nei primi tre punti è stato espressamente individuato un
fattore di conversione; sembra una cosa da poco, ma in realtà
l'individuare un prezzo a tonnellata per le discariche per inerti -
quelle comunali, per intenderci, che prendono i calcinacci - in
nessuna delle quali c'è la pesa, il prezzo a tonnellata sarebbe
stato un problema, avrebbe avuto dei grossi problemi di
applicazione, mentre, individuare un fattore di conversione al
metro cubo - le dimensioni dei camion, dei cassoni dei camion sono
note - facilita la riscossione del tributo. Sono i valori che
avremmo voluto? Sicuramente no. Ci sono dei limiti di legge che non
si possono superare. Ci sono delle indicazioni che sono oggetto di
compromesso e di mediazione? Sicuramente sì, anche in questo caso
nei confronti dell'industria metallurgica viene mantenuto un certo
favore che non c'è per altri. Ma tutte queste indicazioni vanno a
favore del conferimento in discarica. Anche questo è un atto
indifferibile e urgente perché... noi avremmo voluto già approvarla
per il 2020, abbiamo tentato. Purtroppo il tentativo non ha avuto
buon fine. Ma se non fosse approvato adesso e si andasse con questa
tabella oltre il termine di luglio, rischiamo di farla entrare in
vigore nel 2022. E quindi il disincentivo finisce per non avere
quasi nessun valore.
In questo momento sul Pompiod siamo tutelati dal sequestro da
parte della Magistratura, ma rendiamoci conto che questo sequestro
potrebbe terminare domani e a quel punto conviene avere degli
strumenti che disincentivino l'arrivo di rifiuti da fuori Valle. E
quindi sull'emendamento nel suo complesso il voto non è
convintamente e pienamente soddisfatto, ma indubbiamente
favorevole.
Alle ore 16:34 assume la Presidenza il vicepresidente
Farcoz.
Farcoz (Presidente)
- La parola alla collega Minelli.
Minelli (RC-AC) -
Sì, anch'io vorrei dividere un attimo
il ragionamento sulla prima parte dell'emendamento, il comma 1, e
la seconda parte. Lo spreco di denaro pubblico è sicuramente
deprecabile, ma io qui mi pongo una domanda molto semplice: per il
danno che è stato creato nell'area ex Cogne "n" anni fa, come ha
detto il collega Cognetta, e che richiede oggi un intervento di
bonifica urgente, è meglio affidarsi alla Corte dei Conti e
aspettare che il procedimento vada avanti, faccia il suo corso e
venga attribuita la responsabilità a chi dovrebbe giustamente
pagare perché ha inquinato, oppure è auspicabile che nel principio
di tutela della salute pubblica ci sia un intervento da parte
dell'Amministrazione pubblica che ha il dovere di proteggere la
salute dei cittadini? Io propendo per la seconda risposta. Credo
che, a fronte di un impegno finanziario molto grosso e molto
consistente da parte dell'Amministrazione pubblica, a mio avviso
sia però necessario che ci sia una tutela della salute pubblica,
che viene prima di ogni altra cosa, e poi giustamente, se verranno
accertate, se ci sarà un ricorso in questo senso alla Magistratura
e saranno accertate delle responsabilità, io credo che si potrà
ancora recuperare in questo senso.
Per quello che riguarda la tabella che ci viene proposta: è
diversa - lo vorrei sottolineare - da quella approdata in
Commissione ed esaminata qualche settimana fa, ed è notevolmente
migliorativa. Vorrei sottolineare una cosa: al mese di ottobre noi
abbiamo approvato una risoluzione in questo Consiglio che
impegnava, tra le altre cose, "a una rapida approvazione di
provvedimenti per porre limite all'accettazione di rifiuti speciali
provenienti da altre regioni e per innalzare l'ecotassa di questi
conferimenti onde disincentivarli". Anch'io ritengo, come il
collega Vesan, che questa tabella non sia la miglior tabella che
avremmo voluto, però cambia le cose rispetto alla situazione
attuale, e se non venisse oggi votato questo provvedimento noi
rischieremmo di non fare in tempo entro il 31 luglio ad approvare
una nuova tabella, che entrerebbe in vigore il primo gennaio
dell'anno successivo. Quindi io ritengo che questa sia una
soluzione che, ancorché non perfetta, ci porti nella direzione di
migliorare la politica dei rifiuti in Valle d'Aosta, che per troppo
tempo è stata carente, per non dire altro, e utilizzerei anche
l'aggettivo connivente.
Président -
La parole au collègue Barocco.
Barocco (GM)
- Prima di tutto due considerazioni di
ordine generale. Leggo anch'io i giornali, non li legge solo la
Pulz. Ci tengo anch'io, rappresento i cittadini come li rappresenta
la Pulz, probabilmente non gli stessi cittadini, ma cittadini della
Valle d'Aosta. Sulla questione vorrei solo ricordare alcuni fatti.
Sull'emendamento si parla di contaminazione storica. Allora, non è
questione di andare a rivangare che cos'è la Cogne, ma dobbiamo
solo dire alcune cose. La Cogne ha ormai un centinaio d'anni di
storia. Era un'industria di un certo tipo all'inizio degli anni
900. Si è trasformata in un'industria bellica, si è trasformata in
un'industria e, a qualcuno non piacerà, ma è stato anche un motivo
per modificare certi aspetti e certi aspetti sociali della Valle
d'Aosta. Se ne sono interessati Fanfani, Andreotti... tutta una
serie di personaggi della prima o pre, chiamatela come volete,
Repubblica Italiana. E, guarda caso, dopo un periodo privato è
diventata nazionale, quindi pubblica.
In quel tempo lì
le soucis
della salute del cittadino
qual era? Qual era la sensibilità nei confronti della salute del
cittadino? È stata Egam, ex Egam, Italsider, IRI, Finsider. È
sempre stata lì. Anzi, aveva un bacino su cui agiva molto più
grande, cioè 6-7 mila operai. C'erano i pullman cadenzati secondo
le sciolte degli operai: 6-2, 2-10, la notte, e arrivavano a
lavorare in quel luogo - poi negli anni si è ristretto - che,
guarda caso, non era una centrale del latte e quindi contaminava il
terreno. Noi oggi ci troviamo a cercare di risolvere quel problema.
Ha ragione il Consigliere Cognetta quando dice: "Ma forse andiamo
in parte a farci carico di energie, di risorse che dovrebbero
essere del privato". Il privato è arrivato nel 94, sono già tanti
anni, ma prima c'era lo Stato, c'era il pubblico! Io questo vorrei
solo dire. Il pubblico che ha fatto certe scelte, che ha dato del
lavoro ma in certe condizioni, poiché non si avevano certe
sensibilità e certe conoscenze. Allora, si è operato in quella zona
facendo certe cose e probabilmente certi disastri, però - grazie a
una nuova sensibilità, una sensibilità ambientale di nuova Valle
d'Aosta, chiamatela come volete - oggi siamo tutti dei professori,
forse ci dimentichiamo cosa è stato. La Cogne ha creato certe
condizioni non propriamente di sviluppo ecologico, ma ha creato
delle condizioni di sviluppo nella nostra Valle. Non mi attardo
perché la Cogne è stata anche un esempio d'industria sociale negli
anni. Leggete, come tutti, certi trattati di storia
economico-sociale: i quartieri Cogne sono portati ad esempio come
paternalismo industriale, probabilmente poi abbiamo dei professori
di storia quindi mi fermo qui perché sennò poi con la matita rossa
mi dicono: "Barocco, è tutto sbagliato", ma qualcosa ho letto
anch'io. E quindi, quando qui c'è sempre qualcuno che viene e deve
farci delle lezioni,
moi j'en ai marre
. La Cogne è stata
tutta una serie di cose. Volevo solo metterlo in evidenza. Se oggi
andiamo a portare delle correzioni in questa situazione, non vi è
nulla di trascendentale. C'è una storia che avanza, delle
sensibilità che cambiano e noi stiamo cercando di dare una
soluzione.
Quindi il privato c'è dal 94, ma prima c'era qualcun altro che
era pubblico e, volessimo, dovremmo cercare quei padroni di Stato
perché IRI si chiama anche Prodi, che conosceva cos'era la Cogne e
difatti aveva cercato di fare qualcosa; dovremmo andare a chiedere
allo Stato di contribuire alla bonifica di quelle zone perché lo
Stato è responsabile di una certa conduzione di quell'azienda. Nel
74 c'è stato un
revamping
di quella zona, dal punto di vista
dell'Italsider! Quindi non erano i Marzorati, non era nessun altro.
E il materiale - non ce n'era più in Valle d'Aosta - lo facevano
venire da fuori. Questa è storia, letta magari in fretta e furia e
con qualche ricordo familiare degli operai che facevano le sciolte
e andavano lì a lavorare.
Président -
La parole au collègue Ferrero.
Ferrero (VDALIBRA) -
Una precisazione, dato che il
collega Cognetta ha finito i minuti. La denuncia o l'esposto alla
Corte dei Conti era una cosa complementare all'attività che sta
compiendo attualmente l'Amministrazione e che va in direzione in
questo momento con l'emendamento, il subemendamento che viene
presentato. Questo deve essere chiaro: non è che si esclude una o
si privilegia una piuttosto dell'altra. Ma dato che si sentono dei
toni così alti, noi suggeriamo, dato che abbiamo una discreta
esperienza, che c'è anche questa possibilità. È ovvio che non
risolveremo con queste piccole prescrizioni il gravissimo problema
dei rifiuti. Il problema dei rifiuti da una trentina d'anni è
gestito da una cupola mafioso-politica che coinvolge imprenditori,
funzionari e ovviamente buona parte dei politici e che finora è
stata solo lambita dalle inchieste giudiziarie. È qui che bisogna
incidere, è qui che bisogna fare pulizia, è qui che tutti devono
guardare a quanto è successo e devono eventualmente rinnegare le
linee che erano state portate avanti da certi "padrini". Io, mi
permetto di mandare un messaggio in bottiglia al...
Presidente
- Mi scusi collega Ferrero, la prego di
moderare i termini perché obiettivamente credo che si stia andando
oltre le righe con certi termini. Può continuare.
Ferrero (VDALIBRA)
- Obbedisco. Messaggio in bottiglia
per l'assessore Chatrian: si aggirano nel suo Assessorato persone
che non sono più alle dipendenze, non si sa per fare che cosa, non
si trattengono certo per salutare i colleghi. Queste persone,
questa persona ha attualmente un procedimento penale in corso,
magari sarà assolta, a me poco interessa, ma che in un ufficio
pubblico, senza che vi sia una ragione precisa, a meno che io non
ne sia a conoscenza, si aggiri una persona che sta in questa
situazione, io lo ritengo molto inopportuno. Io pregherei di voler
controllare affinché queste cose non accadano. C'è un'inchiesta in
corso, lasciamo lavorare tranquillamente la Magistratura, però
tiriamo fuori da certi ambiti le persone che ormai non fanno più
parte di certi uffici, di certe direzioni, perché sennò
effettivamente non so per chi lavoriamo, o comunque non lavoriamo
bene per la giustizia, per la verità.
Président -
La parole à la collègue Spelgatti.
Spelgatti (LEGA VDA)
- Un intervento velocissimo perché i
miei colleghi hanno già spiegato egregiamente la nostra posizione.
Prendiamo atto favorevolmente del fatto che perlomeno queste
tariffe siano state innalzate, però il problema è soltanto questo:
vorrei stigmatizzare il come sono andate le cose perché, è da più
di un anno che siete al governo, se ci fosse stato un vero
interesse in questa direzione avreste avuto tutto il tempo di fare
le cose con calma, fatte nella maniera più opportuna, portandolo
già in bilancio prima senza dover arrivare in questo momento così
di corsa con emendamenti.
Comunque sia, in ogni caso questo è arrivato, quindi ne
prendiamo atto favorevolmente, però non eravate evidentemente così
attenti al tema altrimenti ci avreste pensato prima.
Président -
La parole au collègue Gerandin.
Gerandin (MOUV') -
Voterò a favore di quest'emendamento
perché penso che qualunque atto che vada nel senso di
disincentivare il conferimento in discarica, soprattutto di
determinate tipologie di rifiuti, è un atto che va nella giusta
direzione. Devo dire che anche l'approccio è stato comunque
collaborativo nel senso che, come ha già sottolineato il collega
Vesan, rispetto al testo originario di Commissione sono state
accettate anche delle osservazioni di Commissione. Sono d'accordo
con qualcuno che mi aveva preceduto prima: quest'atto ha una certa
urgenza, perché, se davvero torneremo alle urne, è chiaro che non
avremo nessuna garanzia che entro il 31 luglio chi eventualmente
verrà abbia i tempi tecnici per modificare questi tipi di tabelle e
sappiamo bene che il rischio sarebbe, invece di partire entro il
primo gennaio 2021, di slittare a gennaio 2022.
Per quello che riguarda la bonifica, per l'intervento sulla
contaminazione storica dell'area ex Cogne, anche questo era un
intervento già da anni in programmazione, ma che per esigenze
economiche purtroppo slittava. Per cui prendo atto che in questo
momento, dove c'è qualche risorsa economica in più, sia un atto da
fare.
Président -
La parole au collègue Bertin.
Bertin (RC-AC)
- Questo è un argomento che è già stato
affrontato molte volte in questo Consiglio fin da inizio
legislatura infatti, mi ricordo, che un'interrogazione era stata
fatta da me a inizio luglio del 2018 proprio relativamente alla
discarica e al "turismo" di rifiuti, alle tipologie di questi
rifiuti. E all'epoca la risposta era stata molto, molto
rassicurante e mi aveva lasciato perplesso perché oggettivamente
c'erano dei problemi: parliamo della discarica di Pompiod.
Finalmente s'interviene, credo che si vada nella giusta
direzione; forse si è aspettato troppo tempo, ma certo questo è un
passaggio importante che va fatto, è positivo che vada fatto. Non
riprendo la questione per quel che riguarda la Cogne, mi sembra che
sia stata ben chiarita. Per quel che riguarda il voto, esso non può
che essere positivo.
Président
- La parole à l'assesseur Chatrian.
Chatrian (AV)
- Solo per fare un po' di ordine, anche per
le persone che ci ascoltano, nel senso che, per quanto riguarda i
tributi, la tabella che oggi andiamo ad approvare l'abbiamo,
collega Spelgatti, portata una, due settimane fa perché a
ottobre-novembre probabilmente immaginavamo di non andare a
elezioni e, dato che siamo in ordinaria amministrazione, cos'ha
pensato il legislatore? Che non sia mai, che non si possa
legiferare prima del 31 luglio 2020 e quindi andremmo a perderci il
2021 a livello di aumento di tariffe; solo per questo, ma ci sta,
l'importante è che sia chiaro il perché abbiamo inserito
l'emendamento.
Due considerazioni. Terrei, uno, a ringraziare i Consiglieri che
in maniera fattiva hanno voluto comunque confrontarsi, però su
delle basi condivise, cioè avendo lo stesso obiettivo perché è
difficile confrontarsi se uno ha degli obiettivi alternativi; penso
che l'obiettivo abbiamo raggiunto sia positivo. Apro una parentesi
e la chiudo: per quanto riguarda i rifiuti pericolosi che arrivano
da fuori Valle abbiamo messo il massimo. Oltre a 25,82 euro non si
può. Questo ci tenevo a dirlo.
La seconda e importante considerazione, legata alla questione
dell'area Cogne. Abbiamo un'area contaminata, su questo mi sembra
che ci sia l'unanimità del Consiglio, dopodiché è da diversi anni
che il tutto doveva partire, forse dieci, ma non c'erano le
risorse. Nel 2015 è stato approvato il piano rifiuti; nel 2012
c'era una delibera, ma nessuno le ha dato corso perché non c'erano
risorse; nel 2015 è stato approvato il piano rifiuti; nel 2018 è
stato approvato un provvedimento dirigenziale; nel 2020, oggi,
adesso a gennaio andiamo a legiferare su delle basi di natura
tecnica, anche perché sull'area Cogne è stato rispettato tutto
quanto previsto dal Titolo V del 152/2006, è praticamente la
sintesi legislativa che ci permette d'inserire tale emendamento per
bonificare un qualcosa che è contaminato nel 2020, 2021 e 2022, mi
sembra per all'incirca 5 milioni e mezzo di euro. È un inizio,
perché ci andranno altre risorse. Questo per dire che nessuno in
un'ottica non di trasparenza... io penso che in Commissione i
tecnici siano stati chiari: non è possibile fare diversamente,
soprattutto a monte c'è il piano rifiuti approvato, degli atti
approvati, ma mancava la parte più importante, cioè una
disponibilità. Oltre a questo passaggio io penso che sia importante
quello che noi oggi andiamo a decidere. È un primo passaggio quello
dell'aumento dei tributi? Sì, assolutamente sì. Questa tabella non
è più stata toccata dal 31 dicembre 2007, quindi sono passati 13
anni. Quindi, penso che chi ha lavorato su questo documento, su
questa modifica, forse in questo momento sta facendo...
Io di questo sono convinto, non il sottoscritto perché non sono
un tuttologo, ma so ascoltare e oggi non accetterò delle
provocazioni, me lo sono imposto. Mi scuso se mercoledì magari sono
andato fuori strada per un momento, ma non accetterò provocazioni e
cercherò invece di fare la differenza nel legiferare nel miglior
modo possibile e non solo magari parlare.
Dalle parole cerchiamo tutti insieme, chi è interessato
indubbiamente, a passare ai fatti.
Président -
D'autres ? S'il n'y a pas d'autres
interventions, j'ouvre la votation sur le subamendement de
l'assesseur Chatrian à l'amendement 30 de la deuxième commission.
Votation ouverte. Votation fermée.
Présents : 35
Votants : 35
Favorables : 34
Contraires : 1
Le Conseil approuve.
L'article 32. Est-ce qu'il y a des interventions ? Votation
ouverte. Votation fermée.
Présents : 35
Votants : 30
Favorables : 30
Abstenus : 5 (Mossa, Nasso, Pulz, Russo et Vesan).
Le Conseil approuve.
Article 33. Votation ouverte. Votation fermée.
Présents : 35
Votants : 20
Favorables : 20
Abstenus : 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti et Vesan).
Le Conseil approuve.
Article 33 bis, c'est l'amendement 31 de la deuxième Commission.
Votation ouverte. Votation fermée.
Présents : 35
Votants : 34
Favorables : 34
Abstenus : 1 (Pulz).
Le Conseil approuve.
Article 33 bis, l'amendement 1 du Groupe Mixte. Est-ce qu'il y a
quelqu'un qui souhaite intervenir ? La parole au collègue
Restano.
Restano (GM)
- L'Associazione Valdostana Cronometristi,
per svolgere al meglio il proprio servizio in favore della comunità
sportiva tutta, ha necessità di acquisire nuove attrezzature
tecnologicamente più avanzate rispetto a quelle attualmente in
dotazione. L'ammodernamento dei sistemi di cronometraggio permette
ai cronometristi valdostani di essere maggiormente competitivi
verso la concorrenza proveniente da altre regioni e anche
dall'estero. L'ultimo intervento della Regione in favore di tale
associazione risale all'anno 2007 e dopo tale data l'evoluzione
tecnologica ha sviluppato sistemi di cronometraggio cosiddetti a
chip o Transponder, attualmente non in disponibilità
all'Associazione Valdostana Cronometristi. Noi chiediamo con questo
emendamento di rifinanziare l'articolo 7 bis della legge numero 3
primo aprile 2004: "Nuova disciplina degli interventi a favore
dello sport" e la disponibilità di 12.000 euro annui che potranno
essere il contributo da fornire per tre anni a tale associazione.
Ritengo che sia una cosa molto importante per tutta la comunità e
che permetta soprattutto di arrivare a un cronometraggio,
diciamolo, fine e preciso evitando tanti errori in tutti gli
sport.
Président -
Est-ce qu'il y a d'autres interventions ? La
parole au président Testolin.
Testolin (UV)
- Per comunicare l'accoglimento
dell'emendamento proposto dal collega Restano, un'iniziativa che
nel suo complesso può dare delle risposte non soltanto
all'associazione di per sé, ma evidentemente a tutto quello che
sono i servizi a disposizione dello sport, e molte volte lo sport è
giovanile. Un'iniziativa che ha un impatto relativamente minimo,
minimale, in rapporto ai benefici. Quindi pensiamo che possa essere
assolutamente condivisibile.
Président -
Je ne vois pas d'autres requêtes
d'intervention donc j'ouvre la votation. Votation ouverte. Votation
fermée.
Présents : 35
Votants : 34
Favorables : 34
Abstenus : 1 (Pulz)
Le Conseil approuve.
Article 33-ter amendement 2 du Groupe Mixte. La parole au
collègue Restano.
Restano (GM)
- Ci siamo concentrati in maniera
particolare sulla legge regionale 3 sullo sport. La proposta che vi
facciamo riguarda il settore degli sport invernali, perché
l'attuale sistema degli sport invernali a livello nazionale è
strutturato in maniera tale per cui gli atleti che per ragioni
diverse non riescano a emergere in modo evidente già nelle
categorie giovanili hanno scarse o quasi nulle possibilità di
proseguire la loro carriera sportiva e questo problema è marcato
negli sport invernali, ma esiste anche in altri sport
,
soprattutto di
endurance
. La crescita sportiva agonistica di
ogni atleta può svilupparsi con tempi diversi, ma la valorizzazione
dei soli atleti che emergono precocemente - e qui intendo aprire il
capitolo della specializzazione precoce - porta purtroppo a
trascurare coloro che, pur possedendo ottime potenzialità e
qualità, non riescono a ottenere subito risultati di livello. Il
risultato complessivo è un abbandono precoce dell'attività
agonistica di giovani atleti con ottime potenzialità, ma che non si
sono ancora espressi in modo compiuto. Negli sport invernali è
evidente in quasi tutte le discipline. Le esperienze - quindi i
dati raccolti a nostra disposizione - hanno dimostrato che non
sempre gli atleti che hanno ottenuto eccellenti risultati nelle
categorie giovanili riescono a emergere nelle categorie maggiori e
nelle principali competizioni a livello internazionale. Altre
esperienze, per contro, hanno dimostrato che sarebbe utile
sostenere l'attività sportiva anche degli atleti che posseggono
indubbie potenzialità e qualità tecniche, ma che non si sono ancora
espressi al pieno delle loro concrete possibilità, ponendo un
limite temporale massimo di 23 anni, la cosiddetta categoria "Under
23".
Vorrei solo fare presente che in determinati sport, ed in Valle
d'Aosta ne abbiamo avuto l'esempio, degli atleti che non erano in
Nazionale all'età di 18 anni hanno poi partecipato a tre edizioni
delle Olimpiadi invernali. Questo era possibile fintanto che i
centri sportivi militari arruolavano un numero considerevole di
atleti all'anno e quindi permettevano loro di crescere, di
sviluppare la loro capacità motoria e la loro formazione nell'arco
temporale che va dai 18 ai 23 anni.
Adesso purtroppo per vari motivi lo sport si è evoluto e sta
cambiando, si arruolano pochissimi atleti e perdiamo questi ragazzi
che sono potenzialmente, sì, dei campioni, ma soprattutto saranno i
promotori del nostro territorio, i futuri professionisti del
turismo della Valle d'Aosta e potranno accompagnare in montagna, ma
anche con le ciaspole, come diceva prima la collega Minelli, i
Valdostani e i turisti. Questo riteniamo che potrebbe essere un
progetto innovativo, un progetto sperimentale per vedere se si
possa ampliare ad altri sport. Sarebbe forse un unicum in Italia.
Altre regioni lo hanno fatto, mi riferisco solo al Trentino,
convenzionandosi direttamente con i centri sportivi militari e
hanno già ottenuto dei risultati. Questa formulazione guarderebbe
molto più avanti e forse permetterebbe di raggiungere dei risultati
fino a ora inesplorati, altrimenti rischiamo di perdere degli
atleti, ma soprattutto dei professionisti e perdere delle
opportunità per formare i nostri giovani, che alla fine è
l'obiettivo principale; oltretutto insegnare loro a mantenere dei
corretti stili di vita vuol dire anche risparmio nell'ambito
sanitario e non solo nelle grandi performance in ambiente
sportivo.
Président -
D'autres ? La parole au président
Testolin.
Testolin (UV)
- Abbiamo ascoltato e verificato con
attenzione le intenzioni di quest'emendamento. Considerato il
lavoro che il governo di concerto con i Consiglieri del gruppo che
rappresentiamo ha cercato di portare avanti nell'ambito di quella
che è la valorizzazione degli sport invernali, in particolare
rivolta alle giovani generazioni in modo da poter stimolare nel
percorso di crescita sportiva un ritorno importante allo sci,
promosso dagli assessorati all'istruzione e al turismo e sport,
nonché dagli affari europei per quanto riguarda gli impianti di
risalita, con delle iniziative che vanno da quanto è già stato
realizzato con "Sci...volare a scuola" o con la ricerca
dell'abbattimento e del contenimento delle spese relative agli
stagionali per quanto riguarda i ragazzi da 0 a 18 anni. Noi ci
permettiamo di avanzare una proposta in questo senso per andare
incontro alle esigenze che anche il mondo ASIVA molte volte
manifesta in maniera un po' più ampia e anche per capire se ci
possano essere delle soluzioni dando sempre la possibilità
all'associazione che gestisce gli sport invernali nella nostra
regione di fare delle scelte, anche operative, e di portare avanti
dei programmi. E quindi saremo a proporre chiamiamolo un
subemendamento, se possibile, evidentemente se condiviso da tutti,
che andrebbe nell'ottica d'implementare l'opportunità di utilizzo
di nuove risorse, oltre che per gli under 23, anche per un progetto
di categoria
children
, per i ragazzi che si avvicinino allo
sport, con un fenomeno che sia più di avvicinamento allo sport vero
e proprio che alla specializzazione precoce e intensiva.
Quindi io do lettura di questo subemendamento per poi verificare
se eventualmente ci sia la possibilità di condividerlo: "Al fine di
sostenere l'attività sportiva dei giovani atleti di età compresa
tra i 19 e i 23 anni che posseggono delle indubbie potenzialità e
qualità tecniche e di avviare un progetto di collaborazione con gli
sci club valdostani per evitare il fenomeno della specializzazione
precoce delle categorie
children
, la Regione istituisce in
via sperimentale il progetto "Children Under 23" concedendo
all'ASIVA un contributo forfettario in aggiunta al contributo di
cui al comma 2 e a tal fine il comitato ASIVA presenta
all'assessorato regionale competente in materia di sport, entro il
30 aprile dell'anno precedente l'inizio della stagione agonistica
invernale, un progetto di formazione e valorizzazione degli atleti
children under
23 da sottoporre all'approvazione della
Giunta regionale attraverso apposita convenzione".
Questo per lasciare la possibilità di scelta anche a chi
gestisce il mondo ASIVA e ha la possibilità di direzionare delle
risorse in un senso piuttosto che in un altro: ci sembrerebbe una
sostanziale condivisione di quello che è stato esplicitato assieme
a un qualcosa che è direzionato invece alle categorie
giovanili.
Presidente
- Collega Restano.
Restano (GM)
- Signor Presidente, chiedo un minuto, uno,
di sospensione.
Presidente -
Concesso.
La seduta è sospesa dalle ore 17:10 alle ore 17:27.
Dalle ore 17:27 assume la Presidenza la presidente
Rini.
Rini (Presidente)
- Colleghi, riprendiamo i lavori.
Siamo, mi ricordo, sempre sull'emendamento 2 del Gruppo Misto
subemendato. La parola all'assessore Certan.
Certan (AV)
- Solo due parole riguardo a
quest'emendamento che, come ha detto il presidente Testolin, ci
vede sicuramente favorevoli. Credo che sia però importante
sottolineare che quest'anno abbiamo messo alcune importanti basi
tra la scuola primaria e la scuola secondaria di primo grado
proprio per quanto riguarda l'attività sportiva, cercando di farla
diventare attività di routine, che diventi il più possibile parte
dello stile di vita dei nostri ragazzi. È importante questo
passaggio presentato dal collega Restano, perché copre la fascia
tra i 19 e i 23 anni che è una fascia di post-diploma oppure di
periodo universitario. Certo è che il periodo critico è quello che
riguarda le scuole secondarie di secondo grado, è importante oggi
ribadirlo: sarà altrettanto importante lavorare anche su questa
fascia di età che va dai 14 ai 19 anni. Questo in sintesi massima,
solo per ribadire proprio l'importanza che stiamo dando, proprio
per tutto il valore che ha lo sport e per tutto quello che ci siamo
detti in questi giorni riguardo all'attività delle pratiche
sportive, che vuol dire che bisognerà sensibilizzare famiglie ma
anche scuole e professori riguardo alla pratica degli sport.
Presidente
- Colleghi, un'unica cosa: il subemendamento è
un elemento d'innovazione rispetto a quanto era stato presentato in
aula. Mi confermate che c'è l'unanimità dell'Aula per
l'accoglimento? Mettiamo solo a verbale questo, per la procedura
non per altro. Perfetto. La parola al collega Restano.
Restano (GM) -
Grazie al Presidente della Giunta. Noi,
insieme ai colleghi, abbiamo valutato di accogliere la vostra
proposta perché va nel senso di quanto noi avevamo richiesto con il
nostro emendamento, anzi lo rafforza. Direi che il fenomeno della
specializzazione precoce pone a rischio tanti giovani e la
collaborazione tra le istituzioni sportive maggiori della Regione e
gli sci club non fa nient'altro che alzare il livello di
preparazione dei nostri tecnici e conseguentemente quello dei
nostri giovani atleti. Permettetemi di dire e di esprimere la
nostra soddisfazione. Credo che con quest'iniziativa saremo
veramente all'avanguardia in Italia. Voglio dire che è avviata in
forma sperimentale. L'auspicio è che dopo la sperimentazione la si
possa aprire ad altri sport che si praticano in Valle d'Aosta,
quali l'atletica, la mountain bike, il ciclismo, il nuoto, il
triathlon...
Credo che la spesa non sarà mai elevata, sarà piuttosto
contenuta, ma i risultati saranno di altissima importanza per i
nostri giovani e per tutta la collettività. Quindi dobbiamo essere
orgogliosi di questa scelta.
Presidente
- Possiamo mettere in votazione o ci sono
richieste? La parola al presidente Testolin.
Testolin (UV)
- Anch'io solo per esprimere un
ringraziamento a tutti i gruppi per aver concesso l'ampliamento di
quest'iniziativa e per la correzione in corso d'opera; ai colleghi
che hanno collaborato per mettere assieme i vari pezzi - ed è un
altro tassello nella direzione di sostenere un certo tipo di
approccio a delle attività che sul territorio hanno un impatto
anche sociale oltre che sportivo molto importante - io direi che si
va incontro alle famiglie che hanno speso tante energie e nel tempo
anche delle risorse per far arrivare i ragazzi a un certo livello,
dall'altra parte invece si sostiene un percorso che è magari
alternativo ad altre opportunità meno interessanti e ai quali i
ragazzini o i bambini potrebbero avvicinarsi in luogo di andare ad
affollare le nostre piste di sci, sia di fondo che di discesa.
Quindi, nella piena libertà di quelle che saranno le indicazioni
dell'ASIVA, questi due progetti potranno finalmente
démarrer
e sarà sicuramente un qualcosa da imitare da parte di qualcun
altro.
Presidente
- Possiamo mettere in votazione l'emendamento
subemendato? Apriamo la votazione. Chiudiamo la votazione.
Presenti: 35
Votanti:  34
Favorevoli: 34
Astenuti: 1 (Pulz)
Il Consiglio approva.
Emendamento 3 di Vdalibra. Chi intende illustrarlo? La parola al
collega Cognetta.
Cognetta (VDALIBRA) -
L'emendamento 3 presentato
quest'oggi sostanzialmente aggiunge l'articolo 33 bis a questo
disegno di legge. L'articolo 33 bis modifica un articolo della
legge regionale del 10 aprile '97 numero 12, in particolare quello
che regolamenta i beni della Regione Autonoma Valle d'Aosta. In
sostanza cosa fa? Pone dei limiti, o meglio, dà delle indicazioni
precise rispetto al momento in cui nel piano dell'alienazione degli
immobili si debba partire con la procedura dell'alienazione dello
stesso, perlomeno la procedura del tentativo di messa in vendita.
Ora, quest'emendamento praticamente cerca di aiutare la vendita
degli immobili stessi, perché ci sono una serie d'immobili messi
nel piano di alienazioni che hanno già ricevuto una serie di
manifestazioni d'interesse, manifestazioni d'interesse che però non
sono bastate a far partire la procedura di alienazione. Ora,
siccome nel DEFR, presentato e approvato dalla maggioranza, è
prevista la costituzione di un fondo immobiliare che dovrebbe in
qualche modo preoccuparsi del recupero, della ristrutturazione e
anche dell'alienazione o della capitalizzazione degli immobili, io
con questo articolo - prima di fare questo fondo immobiliare che in
qualche modo dà in mano ai privati la gestione dei nostri immobili
e di conseguenza anche la vendita - vorrei che se ne occupassero
prima i nostri uffici, perché i nostri uffici ci sono, hanno
ricevuto le manifestazioni d'interesse e quindi sarebbe anche
giusto che si andasse avanti, anziché poi dare ai privati questa
roba che poi sicuramente margineranno la loro quota e quindi a noi
arriverebbero meno soldi. Per la precisione ho fatto un accesso
agli atti qualche tempo fa e dell'elenco del piano di alienazioni
previsto nella legge già del 2016 c'è Casa Berton, per esempio, che
ne ha cinque di queste richieste, Maison Farinet che ne ha tre,
Palazzo Ansermin che ne ha quattro, la vecchia centrale del latte
che ne ha tre, la palestra che c'è a Châtillon in località Panorama
che ne ha sei e così via. Ce n'è tutta una serie che hanno almeno
tre o più tre richieste d'interesse e quindi eventualmente di
acquisto.
Noi nel nostro emendamento chiediamo proprio questo: nel momento
in cui ci siano tre o più di tre manifestazioni d'interesse
conclamate - cioè vuol dire ufficiali, non la telefonata - queste
possano permettere l'inizio della procedura di alienazione stessa
entra sessanta giorni dal momento in cui arriva la terza richiesta.
Mi sembra un emendamento che in qualche modo tende a velocizzare e
soprattutto a far cassa perché, se abbiamo un piano di alienazioni,
anziché tenercele lì, quando ci sono le manifestazioni d'interesse
sarebbe anche giusto venderli senza fare studi su patrimoni
immobiliari successivi che poi vedremo come vengono gestiti o come
ci vengono in aiuto. Quindi vendiamoci prima quelle su cui ci sono
state le manifestazioni d'interesse e poi vediamo cosa fare del
resto.
Presidente
- Ci sono richieste d'intervento? La parola al
presidente Testolin.
Testolin (UV)
- Io ho letto con attenzione l'emendamento
e ho ascoltato la spiegazione dello stesso da parte del collega
Cognetta. Per certi versi sono riflessioni che potrebbero essere
condivisibili nel momento in cui ci fosse un'attenzione particolare
su tutto il patrimonio immobiliare che deve essere messo a
valorizzazione. Evidentemente ci sono degli immobili che più di
altri rimangono nell'appetibilità del mercato o per la
localizzazione o perché ci sono delle prospettive turistiche di un
certo tipo o perché ci sono delle dimensioni che hanno un loro
perché, ma il discorso è che a carico della Regione rimarrebbero
tutte quelle situazioni di criticità che continuerebbero a
ingenerare delle spese per il loro mantenimento e sarebbero
comunque di difficile dismissione, perché la vendita dei gioielli
di famiglia è sempre più agevole e anche, come dire, collocabile
sul mercato mentre altre situazioni portano inevitabilmente a
doversi mantenere in pancia una struttura che magari non è così
appetibile, e ce ne sono degli esempi importanti, considerando che
degli immobili sono inutilizzati da decine di anni. Detto questo,
il fondo immobiliare, o comunque una valutazione generale,
permetterebbe di capire, anche affidandosi a un sistema che
potrebbe verificare l'appetibilità di questi immobili, di riuscire
a valorizzare innanzitutto gli immobili che l'amministrazione
regionale vuole valorizzare e vuole valorizzare in un certo modo -
oggi parlavamo ad esempio del Palazzo Cogne - per dare una
destinazione che sia coerente con le indicazioni che la Regione
vuole ricavare dalla trasformazione o dal miglioramento del bene e
questo a tutto beneficio del fatto che all'interno del fondo una
dismissione può servire, come in una famiglia, per utilizzare le
risorse derivanti per sistemare altri immobili.
Questa è un po' la filosofia che si vorrebbe analizzare ma per
analizzarla bisogna avere un patrimonio sufficientemente ampio e
che abbia degli immobili sui quali si possa intervenire e fare
determinate iniziative per creare quello sviluppo complessivo su
tutto il patrimonio.
Nella disamina fatta dal collega Cognetta, peraltro, si parla di
Palazzo Ansermin, che a sua volta era già stato messo all'asta e
purtroppo non ci sono state possibilità di collocarlo
complessivamente sul mercato. La presenza di manifestazioni
d'interesse evidentemente in qualche caso porta sicuramente alla
vendita, in altri casi ci sono magari delle manifestazioni
d'interesse ma senza un riscontro finale. Se si vuole andare così
come esplicitato all'interno del DEFR sulla valutazione complessiva
di tutti gli immobili, la scelta, a mio avviso, non può perdere in
questo momento per strada gli immobili più significativi. Ma questa
è una visione che evidentemente diverge un po' dalla sua dove
invece si preferirebbe vendere nell'immediato quello che è
vendibile e poi mantenersi in pancia altre cose che continuerebbero
a costare ancora per molto tempo all'amministrazione.
Presidente
- La parola al collega Aggravi.
Aggravi (LEGA VDA) -
Ma io, Presidente, inizio ad avere
dei dubbi sia a fronte della discussione che abbiamo fatto prima
sull'emendamento di Palazzo Cogne sia su questo emendamento, dubbi
che già avevo nel momento in cui discutemmo del DEFR e in cui fu
proposta quest'idea del fondo immobiliare. Ho questo dubbio e mi
collego al fatto delle scelte passate: un bel giorno abbiamo
costruito un piano di alienazioni e di valorizzazioni. Quindi ho
degli immobili che non sono strategici, ma, al di là di tutto, ho
degli immobili non strategici che voglio alienare, lo indico in un
piano, ma non li alieno o comunque ricevo sicuramente, sì, delle
manifestazioni d'interesse ma che poi non si manifestano
puntualmente, io non li alieno e ho degli immobili che voglio
valorizzare. Ora, io cerco d'interpretare quello che è stato detto:
prendo questi mobili, li inserisco in un fondo immobiliare, cerco
un soggetto terzo che solitamente è un gestore e questo gestore mi
dovrebbe aiutare a migliorare o comunque a mettere a reddito questi
immobili. Ora, a parte che conoscendo un po' l'elenco degli
immobili mi pongo dei dubbi su come potrebbero essere valorizzati,
quindi come si potrebbe generare una resa sia per l'ente Regione
sia per l'ente gestore sia eventualmente per quelli che concorrono
a quest'iniziativa, e mi chiedo perché magari alcuni di questi
immobili non vengono valorizzati singolarmente, ovvero con degli
accordi puntuali dove la contrattazione dell'ente pubblico forse
sarebbe più grande e più forte rispetto a quella di un unico
gestore: insomma, sappiamo che il mercato immobiliare è quello che
è e che, soprattutto, le società di gestione immobiliare hanno
avuto negli ultimi anni una grossa crisi perché, se noi andiamo a
vedere tutta una serie di soggetti, è un mercato molto di nicchia
dove sostanzialmente sono sempre i soliti gruppi che operano e che
comunque si lanciano in valorizzazioni a utilizzo più del business
rispetto a quello dell'uso che forse una proprietà a finalità
pubblica, o comunque un ente pubblico, dovrebbe avere. Perché
voglio dire questo? Perché spesso e volentieri mi sono trovato
anche, non oggi ma nel passato, a essere criticato sul discorso di
Palazzo Cogne o di altre realtà dove proponevo un coinvolgimento
coi privati. Qui il coinvolgimento è un po' diretto perché comunque
questo soggetto andrebbe individuato, per carità, c'è da fare una
gara, una valutazione, uno studio di fattibilità che a me sembra un
po' caro se sono tutti e 100.000 euro, ma forse la mia società era
più a buon mercato rispetto ad altre, non lo so; è una stima che
però non mi torna tanto. E quindi mi chiedo: ma noi che cosa
vogliamo fare? Smontare il piano di alienazioni e di
valorizzazioni? Costruire un fondo? E allora mi chiedo: perché
all'epoca è stato fatto quel piano? Mi sembra che qualcuno che ha
votato quel piano qui in quest'aula ancora ci sia, forse ha fatto
un passo indietro, forse si è reso conto che qualcosa non andava o
forse un po' il momento può essere propizio per fare delle
valutazioni diverse, non lo so, perché forse ci sono delle
appetibilità che non conosciamo e magari ci sono dei privati che
vogliono investire, ma credo sempre che se andiamo a mettere
insieme tutti questi valori dobbiamo chiederci alla fine: ma quello
che viene a gestire o a finanziare che cosa ci guadagna? Perché
prima di tutto per trovare un partner devo capire questo e, secondo
me, questa è la domanda fondamentale perché altrimenti, ripeto, è
perdente la strategia utilizzata per fare un piano che
sostanzialmente non ha alienato o che comunque ha perso il suo
obiettivo vero e proprio, Giustamente sappiamo che le
manifestazioni d'interesse poi spesso non si concretizzano, come si
diceva, in acquisto vero e proprio, questo è vero, però è anche
vero che nello stesso momento non è che ci siamo sforzati più di
tanto di fare quest'esercizio. Un tentativo di ente gestore, adesso
faccio un parallelismo, fu fatto con VdA Structure. Non è un
grandissimo esempio. È anche vero che c'è stata la sfortuna, se la
chiamiamo così, di un'evoluzione normativa che non ha aiutato il
futuro della società, però chiederei e vorrei che su questa
tematica si pensasse una volta in più rispetto a quanto si
faccia.
Presidente -
La parola al collega Cognetta.
Cognetta (VDALIBRA)
- Vede, Assessore, lei dice: "se noi
ci vendiamo i gioielli di famiglia poi le scartine, diciamo così,
le cose meno belle non riusciamo a valorizzarle". Questo modello di
pensiero, questo modo di pensare non faceva parte di ciò che è
stato approvato all'epoca del piano di alienazioni. Si è fatto un
lungo elenco. Sgombriamo anche subito il campo da un dubbio visto
che lei ha fatto un breve accenno: qui di Palazzo Cogne non si
parla. Non stiamo parlando di Palazzo Cogne. Così ce lo chiariamo:
non c'è nessuna manifestazione d'interesse e nessuno ha intenzione
di venderlo. Però lo dico così, come nota l'aggiungo io. Mentre
invece per quelli che si è deciso di vendere e che dovrebbero
essere venduti, ci sono stati in alcuni casi diverse manifestazioni
d'interesse, ma lei dice: "Io non porto avanti la vendita.
Preferisco mettere tutto in un fondo così i privati gestiscono in
maniera più compiuta tutto quanto".
Mi sono informato anche su quanto costi fare una gara, perché
dice, magari risparmiamo, e ho capito che l'unico costo che c'è
rispetto alla vendita è quello della pubblicità. Cioè vi spiego, si
fa un bando, lo si pubblicizza e poi si aspetta che arrivino le
richieste. Quindi il costo sostanzialmente risiede nella
pubblicità. Con 100.000 euro di bandi così ne potremmo fare, non
so, 100? 200? 300? A seconda di quanto spendiamo di pubblicità, ma
comunque, visto che va sui giornali locali e normalmente prende
molto poco spazio, ne potremmo fare quanti ne vogliamo. Quindi non
li abbiamo fatti fino adesso né per gli immobili che ci interessa,
né per gli immobili che sono meno belli. Allora, vede, siccome
invece c'è una struttura pagata tutti i giorni per gestire anche
questa parte qui e non viene utilizzata perché riceve le richieste
ma poi non fa nulla, mi sembra, come dire, poco costruttivo
riuscire invece ad aspettare uno studio per un fondo immobiliare
che poi dovrà gestire chissà che cosa e vedremo i risultati quali
saranno. Ma nel frattempo qui ci sono le persone, le società o non
so chi, che hanno manifestato degli interessi chiari e precisi.
Allora io non capisco perché siamo fermi, perché è dal 2015 o 16,
adesso non ricordo esattamente, mi sembra più 15, che è partita
quest'operazione, sono stati messi dei soldi a bilancio che
dovevano arrivare dalla dismissione degli immobili, soldi che non
sono arrivati perché gli immobili non sono stati venduti e quindi
siamo ancora qui che alcune cose, voglio dire, non capisco perché
non si vendano. Ci sono anche degli immobili per esempio
relativi... Fabbricati lungo la ferrovia Cogne-Pila: hanno ricevuto
anche questi qui tre richieste, aspettiamo anche queste. A La
Thuile, località Pera Carrà: sei richieste. Complesso immobiliare
Delta-Sider: tre richieste. A Cogne ce ne sono diverse rispetto
all'ex zona dei minatori e così via; anche lì c'è stata un'altra
storia ancora più grande. Ma, io dico, se la struttura c'è e le
richieste ci sono secondo me andrebbe fatta perché la sua è un'idea
che dev'essere sviluppata al costo di 100.000 euro e che non
sappiamo a che cosa porterà. Mentre invece c'è una legge approvata
con un piano dentro, che dovrebbe già funzionare ma che è ferma.
Questa è la questione. Non ci costerebbe tanto in più. Quindi io
credo che sarebbe opportuno che chi è pagato per fare un certo
lavoro lo faccia. Chi è pagato per fare un certo lavoro lo deve
fare! Altrimenti si dice: "Quel piano lì non serve più", si smonta
quella legge lì, poi si va a vedere cosa è successo nel bilancio
nel momento in cui si smonta quella legge lì che doveva darci delle
risorse che non ci ha dato. Perché c'è anche questo piccolo
problema. E poi magari vediamo cosa fare.
Presidente -
La parola al collega Gerandin.
Gerandin (MOUV')
- Io ho provato ad ascoltare
attentamente la replica del Presidente. Ho faticato, lo dico in
tutta sincerità, a cogliere un nesso logico di tutto questo,
perché, al di là di tutto, io mi ricordo che da quando è stato
istituito, quando è stato redatto l'elenco dei beni da dismettere,
noi per anni, io dico anni, abbiamo avuto delle poste di bilancio
scritte, dove finanziavamo delle voci nei bilanci di previsione che
poi venivano regolarmente smentite: in fase di assestamento
andavano chiaramente ridotte perché, nonostante le grandi e
legittime aspettative di dismissioni, davvero abbiamo dismesso
molto poco. Per cui si è creduto davvero in quel piano di
dismissioni perché, e lo ripeto, è stata una delle voci che per
anni ha finanziato bilanci di previsione della Regione. Ora mi è
molto difficile capire quale possa essere la ratio di questo fondo
perché obiettivamente se in una crisi di mercato come questa è già
difficile magari sul singolo intervento trovare qualcuno che
manifesti interesse, se gli andiamo ancora a complicare di più la
vita alla fine avremo un fondo che deve gestire la globalità degli
immobili da dismettere e io ho il vago timore che nascerà la Vallée
d'Aoste Structure non pubblica, come adesso, ma la Vallée d'Aoste
Structure immobiliare privata.
Allora davvero non riesco a capire la ratio di tutto questo
perché se, come giustamente lei ha detto, la manifestazione
d'interesse non significa che poi la vendita vada a buon fine, ma
almeno proviamo a perseguire e valutare tutte queste manifestazioni
di interesse, almeno per quegli immobili che qualcuno ci ha chiesto
e magari avrebbe piacere di acquistare.
Non mi pare una soluzione, e termino, dire: "Bene, abbiamo delle
manifestazioni d'interesse per immobili che potrebbero essere,
diciamo, di maggior pregio, più facilmente collocabili, però non
voglio cederli perché magari poi devo tenermi quelli di minor
valore, di minore appetibilità per il mercato immobiliare; per cui
non cedo quelli che per anni abbiamo messo a bilancio regionale
come voce in entrata e mi tengo l'uno e l'altro, nel senso che non
cedo quello che può essere un valore aggiunto per le risorse
finanziarie da inserire in bilancio, ma mi tengo tutti e due così
almeno non cedo nulla e i costi di beni che nessuno vuole
graveranno ancora sui bilanci regionali".
Presidente
- Altri? La parola al Presidente Testolin per
dichiarazione di voto.
Testolin (UV)
- Mi permetto di replicare, ma solo per
fare due considerazioni. Una che parte da quello che diceva il
collega Gerandin poc'anzi, cioè che per anni si sono inserite delle
poste di vendita che poi sono state regolarmente smentite. Quindi
questo denota per certi versi la difficoltà di vendere un
patrimonio a disposizione. L'altra considerazione è che in questo
periodo il mercato immobiliare è in decrescita e quindi fatica a
trovare collocamento. Allora, l'idea è di capire - con uno studio
che deve evidentemente verificarlo - se ci sono le opportunità e le
possibilità di valorizzare i beni nella vendita o nel recupero, uno
studio che serva all'amministrazione, in maniera complessiva e
globale, a determinare quali possano essere gli interventi da
mettere in campo, ma in maniera complessiva per dare uno sviluppo
della dinamica di vendita e di ristrutturazione che può avvenire,
io non dico completamente in autogestione, ma con le certezze che
un esperto in materia immobiliare può trovare nella disamina delle
varie possibilità in pancia alla Regione in questo momento.
Ecco, questa è un po' la ratio: determinare preventivamente con
uno studio - che può essere lo stesso studio che il collega Aggravi
questa mattina proponeva sul singolo immobile, lo si fa su un
complesso di immobili - quale sarà lo sviluppo della gestione
immobiliare che può dare dei risultati in termini di recupero
complessivo, di non vendita solo delle parti che servono, perché
altrimenti rischiamo di fare un altro esperimento come quello di
VdA Structure, che veniva citato prima. Perché VdA Structure
probabilmente è ancora appesantita dal fatto che le sono stati
appioppati, senza sapere poi che cosa farne, tutta una serie
d'immobili che adesso diventa veramente molto difficile vendere.
Quindi uno studio preliminare che mi dica: "Le opportunità e le
possibilità sono queste". Se c'è uno sviluppo in questo senso e
quindi l'esperto che mi va a gestire questo fondo immobiliare fa
tutta una serie di cose per cui vengono messi a reddito i beni che
si possono mettere a reddito, venduti quelli che possono essere
venduti e tutti gestiti in maniera complessivamente utile sia alla
Regione sia al territorio che li sta ospitando ora al di sotto
delle potenzialità degli immobili stessi. Questo è il percorso che
vorrebbe portare a una gestione complessiva tramite un fondo, una
gestione immobiliare complessiva.
Presidente
- Dichiarazione di voto. La parola al collega
Aggravi.
Aggravi (LEGA VDA)
- Ovviamente la dichiarazione di voto
è sempre più convintamente favorevole a quest'emendamento, vorrei
fare soltanto due considerazioni. La prima: differenziamo studio e
studio. Lo studio proposto su Palazzo Cogne aveva un obiettivo
chiaro e diciamo concreto: capire cosa si dovesse fare sullo
stabile che, ricordo, è di proprietà della Regione e, ricordo, che
è in valorizzazione, per metterlo prima di tutto in sicurezza e,
secondo, capire come poterlo rilanciare, o meglio, anche
utilizzare, perché ci sono grandi parti del palazzo
inutilizzate.
Un'altra cosa è dire: "Faccio uno studio complessivo su tutti
gli immobili per capirne appetibilità, per capire tutta una serie
di questioni". Ora io però mi chiedo: ma, attenzione, noi abbiamo
una struttura che si occupa di patrimonio? Abbiamo delle risorse
che si occupano di patrimonio? Abbiamo delle persone che possono
fare un certo tipo di valutazioni? E mi chiedo: quando fu fatto il
piano di alienazioni e valorizzazioni, chiedemmo uno studio per
capirlo? Cosa abbiamo fatto? Io credo che l'amministrazione, perché
sennò anche qui dobbiamo capirci, ha delle risorse che lavorano su
determinati settori e che possono dare indicazioni anche su questo
tema a chi deve decidere e amministra, perché altrimenti qualche
cosa sinceramente non mi torna. Sul discorso poi del fondo io
ribadisco che a mio giudizio, a mio modesto giudizio, gli immobili
- fatto uno screening complessivo delle manifestazioni, degli
obiettivi che possono essere cambiati da quando è stato votato il
piano di alienazione e valorizzazione - possono essere cambiati.
Però io mi chiedo che beneficio ne avremmo, soprattutto considerata
la natura di alcuni di quegli immobili. Io non vorrei rischiare di
costruire qualcosa che tecnicamente non sta in piedi e vorrei
definirlo ex ante rispetto a dare prima di tutto una consulenza, o
comunque uno studio, perché poi di questo si parla a qualcuno di
esterno che giustamente deve far stare poi in piedi questo studio
perché queste strutture, questi mobili devono dare una resa,
altrimenti non è convenevole, e dall'altro lato io non vorrei che a
forza di questo andiamo ancora una volta magari a capire che ci
sono effettivamente immobili che non hanno alcun valore e di cui
comunque bisognerà capire cosa farne perché, insomma, ripeto, di
badò
ce ne sono. Sul discorso di un "VdA Structure 2", spero
e voglio sperare che non ci sia dietro quest'intenzione; a questo
punto, però non so se devo essere più preoccupato di una potenziale
nuova partecipata o di un potenziale nuovo soggetto privato che poi
alla fine magari fa più gli interessi suoi che gli interessi
dell'amministrazione. Detto questo rinnovo la posizione positiva a
quest'emendamento che sosteniamo e a forza di questo vorrei anche
approfittarne, Presidente, per chiedere a nome dei gruppi Lega e
Vdalibra il voto segreto.
Presidente
- Altre richieste? Possiamo votare? Apriamo la
votazione. Chiudiamo la votazione.
Presenti: 35
Votanti: 28
Favorevoli: 16
Contrari: 12
Astenuti: 7
Il Consiglio non approva.
Colleghi, prima di passare all'esame degli altri emendamenti,
comunico che è stato richiesto da parte del presidente del comitato
"La Valle non è una Discarica" - i cui rappresentanti sono qui
presenti a seguire il Consiglio - un incontro con la Conferenza dei
Capigruppo. Io vi chiedo di sospendere un attimo e chiedo ai soli
capigruppo e all'Assessore competente di recarsi nella sala
commissioni.
La seduta è sospesa dalle ore 18:01 alle ore 18:43.
Rini (Presidente)
- C'è stata una sospensione per audire
una delegazione de "La Valle d'Aosta non è una discarica". Siamo
all'emendamento 4 di Vdalibra. La parola al collega Cognetta.
Cognetta (VDALIBRA)
- Quest'emendamento torna sulla
questione dell'ultimo aumento fatto agli emolumenti dei sindaci e
quindi si permette di modificare la legge numero 4 del 30 marzo
2015 al comma 1 dell'articolo 2, quello appunto che parla di
quest'indennità mensile. Quest'emendamento prende oggetto da quanto
chiesto dall'assemblea... no, più che dall'assemblea dal tavolo
tecnico dell'assemblea del CPEL del 26 novembre 2019, che rispetto
all'indennità dei sindaci raccontava quello che sto per andare a
leggere. L'assemblea CPEL ha proposto di modificare gli importi
massimi dell'indennità mensile della diaria lasciando ai singoli
Consigli comunali, la facoltà di decidere gli eventuali aumenti
fino a un massimo del 50 percento; ovvero, i sindaci non avevano
proposto di avere un aumento tout court ma avevano chiesto la
possibilità di decidere per ogni Consiglio comunale di quanto
aumentare l'indennità nella ragione massima del 50 percento. Quindi
con quest'emendamento cosa faccio? Riporto le indennità a quelle
che erano prima dell'aumento fatto in questo Consiglio regionale e
poi do la possibilità di aumentare, per ogni singolo Consiglio
comunale quello che chiede l'assemblea del CPEL, ovvero fino al 50
percento dell'importo. Quindi sostanzialmente faccio quello che
questo Consiglio regionale non ha fatto, ovvero ascoltare
l'assemblea dei sindaci.
Presidente
- Ci sono richieste d'intervento su questo?
Nessuno? Possiamo aprire la votazione? Apriamo la votazione.
Chiudiamo la votazione.
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barocco, Bertin, Bertschy,
Certan, Chatrian, Daudry, Distort, Farcoz, Favre, Gerandin,
Lavevaz, Luboz, Lucianaz, Manfrin, Marquis, Marzi, Minelli,
Morelli, Mossa, Nasso, Nogara, Peinetti, Pulz, Restano, Rini,
Russo, Sammaritani, Spelgatti, Testolin, Trione e Vesan).
Il Consiglio non approva.
L'emendamento 5, sempre di Vdalibra, ha il parere negativo, ma
può illustrarlo. Prego collega Cognetta.
Cognetta (VDALIBRA)
- Sì, oltre ad aver avuto il parere
negativo è superfluo perché era collegato alla questione del DEFR
rispetto al fattore famiglia che poi non è passato. Quindi, diciamo
così, cosa prevedeva? Semplicemente, siccome nel fattore famiglia
si parlava del Bon de Chauffage, reintroduceva il Bon de Chauffage.
Perché se tu ne parli da una parte, tanto vale farlo rientrare
dall'altra. E quindi chiaramente ho detto: "Visto che c'è, tanto
vale rimetterlo". Non ho avuto un parere finanziario favorevole
perché avevo previsto la copertura attraverso gli utili/dividendi
che verranno distribuiti quest'anno dalle società partecipate. Mi è
stato risposto dagli uffici che non si può sapere in questo momento
quali saranno questi utili e dividendi. Io nel frattempo avevo
fatto una ricerca e so che per esempio già solo CVA ci darà -
quando verrà approvato il bilancio - un utile che varia tra i 39 e
i 41 milioni di euro. Siccome qui erano previsti 3 milioni di euro
l'anno, ho pensato che bastassero per coprire questa spesa avendone
a disposizione dai 39 ai 41. Però parrebbe che non si può fare.
Quindi questi utili saranno utilizzati sicuramente per cose molto
più utili che non il Bon de Chauffage da dare a persone che
normalmente non ce la fanno ad arrivare a fine mese.
Presidente
- Siamo all'articolo 33. Possiamo mettere in
votazione l'articolo 33? Scusate, è la successiva al 33.
Perdonatemi, collega Aggravi, tocca a lei. L'emendamento 6.
Aggravi (LEGA VDA)
- Quest'emendamento fa il paio con la
nostra idea o comunque con quello che pensiamo riguardo ai fondi di
rotazione. Noi presentiamo un emendamento all'articolo 34 che
definisce le priorità nell'attribuzione della quota libera del
risultato di amministrazione dell'esercizio 2019 che, seppur non
quantificato neanche in stima, definisce una serie di priorità.
Bene, noi crediamo comunque - anche se non è passato il nostro
subemendamento di ieri all'emendamento che introduce questa double
filière sul contributo in conto interessi - di definire come
prioritaria la destinazione di risorse, di fondi, per il
finanziamento al fondo di rotazione relativo alle domande di mutuo
a tasso agevolato. Quest'emendamento non perde comunque senso
perché, come ho già avuto modo di dire ieri notte, comunque sia
quell'emendamento va a pescare risorse utili sia per l'erogazione
di nuovi mutui sia per l'erogazione del contributo in conto
interessi dai fondi del fondo di rotazione, quindi dalla stessa
fonte.
Bene, noi crediamo, e lo ripeto, che ci sia la necessità di
rimpinguare quel fondo proprio perché, come avevo già annunciato,
andremo a presentare un ulteriore emendamento che guarda
soprattutto verso il futuro per introdurre un principio di
pianificazione finanziaria dei fondi, perché a oggi la logica era
quella dei mutui che venivano erogati a disponibilità del fondo e,
finite le disponibilità, bisognava trovarne.
Presidente -
Qualcuno vuole intervenire? Possiamo mettere
in votazione l'emendamento 6 del collega Aggravi? Ha chiesto la
parola il collega Gerandin.
Gerandin (MOUV')
- Assolutamente d'accordo col collega
Aggravi. L'utilizzo dell'avanzo, così come indicato, anzi ha avuto
nell'iter di questa approvazione della finanziaria alcuni
aggiustamenti, altre destinazioni individuate all'ultimo momento.
Io immagino, e sono sempre più convinto, che un segnale vada dato.
Per cui anche risorse per i fondi di rotazione debbano essere
incluse, almeno in questo emendamento, proprio per dare la
possibilità di attingere, di essere in linea con le indicazioni di
bilancio per cui - anche sulla base di quello che c'è stato detto,
non mi ricordo più da chi, comunque da esponenti del Governo -
poiché l'avanzo sarà cospicuo, cospicuo, non incrementare i fondi
di rotazione sarebbe per noi un grave errore.
E sarebbe un grave errore tenuto conto che nell'emendamento, tra
l'altro di maggioranza, in cui si istituisce la double filière,
sono previsti in un trentennio la bellezza di 37 milioni per
finanziare qualcosa che non sono fondi di rotazione e che non
prevedono rientri.
Presidente
- Altri? Se non ci sono altre richieste
apriamo la votazione. Chiudiamo la votazione.
Presenti: 35
Votanti: 15
Favorevoli: 15
Astenuti 20 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Nogara, Peinetti, Pulz, Rini, Testolin e Trione).
Il Consiglio non approva.
Emendamento 33 della II Commissione. Qualcuno vuole illustrarlo?
Apriamo la votazione. Votate. Questo è l'emendamento 32 della II
Commissione. Io ho detto 33? 32. Abbiamo discusso l'emendamento di
Aggravi, poi c'è l'emendamento 32 della II Commissione. Dobbiamo
rifarlo? Sì, è sbagliata la dicitura. La rifacciamo. Vi chiedo
scusa colleghi. Rifacciamo la votazione. Emendamento 32 della II
Commissione. Votate. Chiudiamo.
Presenti: 35
Votanti: 30
Favorevoli: 30
Astenuti: 5 (Mossa, Nasso, Pulz, Russo e Vesan).
Il Consiglio approva.
Emendamento numero 3 della collega Pulz. Vuole illustrarlo?
Pulz (ADU VDA) -
L'emendamento si propone di ridefinire
le priorità nell'attribuzione della quota libera del risultato di
amministrazione dell'esercizio. Ci riferiamo in particolare alla
lettera B che nel disegno di legge designa come destinatari i
complessi funiviari, le funivie, che sono in larga parte società
partecipate della Regione per cui beneficiano, in quanto tali,
della liquidità necessaria al mantenimento e allo sviluppo;
nondimeno, la loro capacità di creare fatturato ne deve, crediamo,
sostenere anche gli investimenti.
Riteniamo quindi che la quota libera di amministrazione
dell'esercizio del 2019 debba andare in un'altra direzione, anziché
nella direzione dei complessi funiviari, idea, tra l'altro, quella,
sempre più difficile da sostenere alla luce degli innegabili
cambiamenti climatici per cui tutto il mondo si preoccupa, ma forse
non abbastanza.
Scusate la solita franchezza, lo so che non vi piace, ma è la
mia e non di quest'Aula, a giudicare almeno dalla triste votazione
di ieri sul vallone delle Cime Bianche. Ho ancora un po' questo
rospo che mi va su e giù.
E allora a cosa vorremmo destinare quella quota? Proponiamo che
la quota libera di amministrazione vada a favore dell'abbattimento
delle barriere architettoniche su tutto il territorio regionale per
i cittadini disabili e chiediamo per questo emendamento il voto
segreto, anche a nome del Movimento 5 Stelle, che ringrazio molto
per la disponibilità.
Presidente -
La parola al collega Aggravi.
Aggravi (LEGA VDA)
- Volevo fare solo due considerazioni.
In Commissione ci siamo già esposti quando se ne parlò in maniera
contraria, non tanto per la finalità sicuramente nobile di
abbattere le barriere architettoniche, ma poiché, in realtà, questa
dicitura, come era emerso in sede di Commissione, è piuttosto vaga
e ampia.
Quindi, vede, collega Pulz, ci sono tre cose che le vorrei dire.
Forse per una volta lei mi insegna un po' di populismo perché,
sinceramente, secondo me, dietro un odio atavico per le società di
impianti a fune - tutto ciò che ha una fune e un palo - c'è una
sorta di populismo latente, che sicuramente non ha imparato da noi
ma che è congenito nella vostra natura. Dall'altro lato ci sono due
elementi di vera novità e di economia che vorrei sottolineare.
Il primo, il fatto che, per definizione, le società, essendo
partecipate, hanno la liquidità necessaria al mantenimento dello
sviluppo e poi c'è un principio, - per carità, mi piace tantissimo
-, il fatto che la capacità di questa società di creare fatturato
non deve sostenere gli investimenti. Questo è un principio che sono
contento che finalmente le appartenga, poi sul resto ci torneremo.
Penso che un giorno anche lei capirà che tutto ciò che crea valore,
al di là di tutto, sostiene degli investimenti. Mi trova invece
stupito appunto il fatto che le società partecipate della Regione,
proprio perché sono di impianto a fune, non debbano beneficiare di
un aiuto pubblico e, nello stesso momento, queste invece debbano
creare fatturato e, appunto, sostenere gli investimenti. È un
principio che, ripeto, io condivido, ma non capisco perché in
questo caso sia lei che lo pone. A di là di tutto, noi ci asterremo
su questo punto perché, da una parte, la destinazione non è chiara
e, ripeto, ha un non so che di salsa populista, e, dall'altro lato,
perché comunque, al di là di tutto, crediamo che le leggi, la 6 e
la 8, che giustamente lei cita in relazione, al di là di tutto,
siano utili anche a uno sviluppo d'indotto che non è soltanto
legato all'impianto in sé, ma a tutto il complesso sciistico e alle
attività che lì vi operano.
Presidente -
La parola al collega Bertin.
Bertin (RC-AC) -
Sarò molto breve. Rimanendo a livello di
principio sono assolutamente d'accordo, per principio voterò questo
emendamento, anche se ha una certa difficoltà pratica di
applicazione perché non è ben specificato... ma è come la
destinazione può essere poi utilizzata.
Gli impianti di risalita sono un elemento importante
dell'offerta turistica valdostana, che va mantenuta, ma, da questo
punto di vista, quello sul quale si devono indirizzare le risorse,
appunto, è il mantenimento dell'esistente, degli standard
qualitativi esistenti, perché da questo punto di vista la Valle
d'Aosta è in grado di presentare un'offerta competitiva rispetto
all'arco alpino e su questo ci si dovrebbe concentrare.
Presidente -
La parola alla collega Pulz.
Pulz (ADU VDA) -
Sfrutto la dichiarazione di voto in
realtà per una precisazione, forse avrei dovuto dirlo prima. Non
c'è qui nessunissima "salsa populista", è andata che in Commissione
la proposta era un po' diversa - chi ha il testo vecchio forse se
n'è accorto - avevamo messo in un primo tempo come destinazione
"interventi economici di sostegno e promozione sociale che possono
essere assicurati alla popolazione solo alla discrezionalità della
Giunta regionale".
Poi però abbiamo avuto uno scambio interessante col Dottor
Bieler, che ha precisato che sarebbe rimasta lettera morta, perché
non sono previsti questi interventi economici di promozione
sociale, per cui abbiamo cercato una destinazione diversa e su
questa seconda destinazione il Dottor Bieler non ha rilevato
nessuna difficoltà tecnica, per cui se l'emendamento venisse
approvato quella quota libera potrebbe andare effettivamente a
migliorare la situazione dell'abbattimento delle barriere
architettoniche per i cittadini disabili.
Presidente -
Ha chiesto la parola il collega Restano.
Restano (GM) -
Ho già avuto modo di fare la richiesta in
Commissione. Per quanto ne sappia io, ci dovrebbero essere due
capitoli di spesa per l'abbattimento delle barriere
architettoniche, poi l'Assessore può correggermi se mi sbaglio. Uno
per abbattimento barriere architettoniche su richiesta da enti
pubblici e un altro per abbattimento barriere architettoniche su
richiesta da privati. Ora sarebbe, e questo ho detto in
Commissione, importante sapere se la Giunta riesca a soddisfare
tutte le richieste; generalmente, per esperienza, mi sembra di
ricordare che si cerchi di soddisfarle tutte, almeno, salvo casi
eccezionali, e quindi sarebbe opportuno verificare quanti soldi
hanno messo in disponibilità di questi capitoli nel bilancio di
previsione. Sinceramente questo io non l'ho fatto ma non ho
presentato l'emendamento, quindi non mi son preso lo sfizio di
andare a guardare nel bilancio questa voce di spesa per non
caricare troppo il capitolo di spesa di soldi, perché,
evidentemente, la quota libera dell'avanzo di amministrazione è una
somma abbastanza importante e quindi rischieremmo di metterla lì e
di non farne niente, salvo poi spostarla a momento debito.
Ma l'altra domanda che invece voglio fare a chi ha presentato
l'emendamento è questa: non tutti, come ben sappiamo, gli impianti
a fune svolgono... tutti svolgono un servizio simile, trasporto
persone, ma ci sono quelli che svolgono il servizio di TPL, quelli
che svolgono servizio prevalentemente sportivo, e secondo me ce n'è
uno che svolge un servizio culturale, vogliamo definirlo così. A
quale andiamo a sottrarre queste cifre? Perché anche questo è
importante. Quando si vota bisogna saperle queste cose, soprattutto
vogliamo sapere quanti soldi vogliamo spostare. Questo è quello che
avevo chiesto in Commissione, evidentemente non siamo riusciti a
chiarirlo, perché a mio modo di vedere, ma è solo una mia opinione,
neanche di tutta "La Valle d'Aosta che cambia", solo mia, è un dato
importantissimo. Perché se si tratta di spostare centomila,
duecento, un milione è un conto, se parliamo di dieci milioni vuol
dire che sappiamo già di spostarli e lasciarli... (parla fuori
microfono)...bisogna capire quanta richiesta abbiamo di fronte a
noi.
Presidente -
Altri? Possiamo mettere in votazione?
Apriamo la votazione. Chiudiamo la votazione.
Presenti: 35
Votanti: 34
Favorevoli: 8
Contrari 26
Astenuti: 1
Il Consiglio non approva.
Emendamento 33 della II Commissione. Possiamo mettere in
votazione? Apriamo la votazione. Chiudiamo la votazione.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti e Vesan).
Il Consiglio approva.
Mettiamo in votazione l'articolo 34, posso dare lo stesso
risultato? Apriamo la votazione. Chiudiamo la votazione.
Presenti: 35
Votanti: 21
Favorevoli: 19
Contrari: 2
Astenuti: 14 (Aggravi, Distort, Ferrero, Gerandin, Luboz,
Lucianaz, Manfrin, Mossa, Nasso, Restano, Russo, Sammaritani,
Spelgatti e Vesan).
Il Consiglio approva.
Posso dare lo stesso risultato all'articolo 35? Stesso
risultato.
All'articolo 36 vi è innanzitutto l'articolo 34 della II
Commissione, l'emendamento che è sostitutivo. Possiamo votare o
diamo lo stesso risultato? Votiamo. Apriamo la votazione. Chiudiamo
la votazione.
Presenti, votanti e favorevoli: 35
Il Consiglio approva all'unanimità.
Siamo all'allegato 1, vi è l'emendamento 2 bis di MOUV', che è
decaduto, l'aveva già illustrato se non sbaglio. Perfetto. Mettiamo
in votazione l'allegato 1 perché presumo che non valga lo stesso
risultato. Apriamo la votazione. Chiudiamo la votazione.
Presenti: 35
Votanti: 21
Favorevoli: 19
Contrari: 2
Astenuti: 14 (Aggravi, Distort, Gerandin, Luboz, Lucianaz,
Manfrin, Mossa, Nasso, Pulz, Restano, Russo, Sammaritani, Spelgatti
e Vesan).
Il Consiglio approva.
All'allegato 2 vi è l'emendamento 35 della II Commissione.
Stesso risultato? Stesso risultato. Emendamento 36 della II
Commissione? Stesso risultato.
Emendamento 7 del collega Manfrin. Prego, collega.
Manfrin (LEGA VDA) -
Sono finalmente arrivato alla
possibilità d'illustrare quest'emendamento in aula che purtroppo,
per mia sfortuna, non verrà messo al voto perché ha avuto il parere
negativo, però dal parere negativo abbiamo potuto scoprire un dato
in più che sarà importante per la nostra comunità, ma andiamo per
ordine: quest'emendamento mira a svuotare il capitolo che finanzia
una legge, che è la legge 51 del 95. La legge 51 del 95 prevede
questo, il titolo è questo: "Interventi per la promozione di
servizi a favore di cittadini extracomunitari". C'è una legge
nell'ordinamento regionale che prevede specificamente che la
comunità regionale coi soldi dei cittadini valdostani vada a
finanziare dei servizi a favore esclusivamente di cittadini
extracomunitari. L'ho trovato particolarmente strano, curioso e
anche sbagliato. E avrei voluto sottoporre anche questa mia
chiaramente valutazione a quest'Aula. Viene specificato
all'articolo 2 che i destinatari dei servizi sono i cittadini
extracomunitari residenti temporaneamente, domiciliati, ovvero
occasionalmente presenti, nei comuni della Valle d'Aosta, cioè
basta essere occasionalmente presenti nei comuni della Valle
d'Aosta per poter beneficiare di questo bellissimo finanziamento
che i contribuenti valdostani pagano per questi
extracomunitari.
Ecco, in questo peraltro è anche istituito un gruppo di lavoro
per la programmazione degli interventi a favore di cittadini
extracomunitari, a cui partecipa anche un rappresentante delle
caritatevoli associazioni che operano nel settore dell'erogazione
dei servizi a cittadini extracomunitari designato dalle stesse, che
saranno certamente interessate nel fornire i servizi migliori per i
cittadini extracomunitari.
Io ho trovato che questa legge fosse sbagliata anzitutto nel
principio, perché evidentemente il principio che la Lega ha portato
ovunque ha governato è quello di premiare i nostri cittadini e non
certo chi sbarca domani. Ma il principio è fondamentalmente
sbagliato anche perché si fa una distinzione innanzitutto tra
cittadini stranieri, cioè fra cittadini comunitari, per esempio un
Belga che arriva in Valle d'Aosta non può usufruire di questo
servizio ma un Nigeriano che arriva in Valle d'Aosta sì. Ma se
vogliamo rimanere nell'ambito europeo, uno Svizzero che arriva in
Valle d'Aosta può usufruire di questo contributo, mentre invece un
Francese non può usufruire di questo contributo. Questa è la cosa
più divertente che questa legge introduce, una vera e propria
disparità! Ma la disparità è anche nei confronti della Costituzione
e in questo senso vi posso assicurare e garantire che, se ci sarà
data la possibilità in futuro di governare questa Regione, questa
legge, pur non potendo votare quest'emendamento, verrà ovviamente
cancellata, perché la nostra Costituzione all'articolo 3 ricorda, e
voglio ricordarlo anche a questa Aula, che: "tutti i cittadini
hanno pari dignità sociale e sono eguali davanti alla legge senza
distinzione di sesso, di razza, di lingua, di religione, di
opinioni politiche, di condizioni personali e sociali". E a fronte
di questo articolo che ci pone nella condizione di uguaglianza, si
va a fare e ad approvare e a finanziare una legge che invece
va...
Presidente -
Colleghi però, per cortesia, veramente, se
non interessa l'argomento si può uscire. Lasciamo terminare sennò
non si capisce.
Manfrin (LEGA VDA) -
Mi rendo conto di suscitare più di
un'emozione con questo mio intervento, e sono felice di suscitare
queste emozioni con questo mio intervento! Saluto anche la collega
Pulz. Dicevo appunto che, in quest'evidente disparità che viene a
crearsi con questa legge, si vanno a punire i cittadini italiani -
che dovrebbero avere la cittadinanza, dovrebbero vedersi dedicare i
servizi e le leggi da parte di questa Regione, ma soprattutto aiuti
e finanziamenti - mentre invece si vanno ad aiutare soltanto i
cittadini extracomunitari. Ricordo ancora una cosa: ci sono fior di
associazioni, per esempio l'ASGI, che ha già annunciato e sta
operando un ricorso nei confronti del bando affitti che la Giunta
Spelgatti aveva varato, che era un bando che andava a premiare i
nostri cittadini, inserendo un criterio che premiava, ovviamente,
la residenza. Mentre ci sono appunto associazioni che fanno ricorso
contro questo tipo di finanziamenti, ci sono invece delle leggi che
vanno in tutt'altra direzione. Dicevo però che quest'emendamento
viene bocciato. Perché? Quest'emendamento viene bocciato perché ben
39.000 euro dei 52.000 previsti sono già stati stanziati, per cui
evidentemente non era possibile spostare tutti i 52.000, tutti i
fondi. Ma la cosa più bella, credo, è che avevamo pensato in questa
proposta di spostare questi 52.000 euro da questa legge, che premia
gli extracomunitari, sul fondo dedicato al prestito d'onore;
prestito d'onore che, come ogni anno, viene svuotato; come ogni
anno, ci sono molti cittadini in difficoltà che si rivolgono al
prestito d'onore per avere un po' di sollievo alle proprie
sofferenze che vedono invece esaurirsi in pochissimo tempo questo
fondo, senza vedersi rifinanziato questo fondo che, dicevo, viene
garantito soltanto a pochissime persone.
Ovviamente io ringrazio per la possibilità di aver esposto
quest'emendamento, lo spirito pur non potendo votare
quest'emendamento rimane, evidentemente per il futuro ci proporremo
quest'obiettivo.
Presidente -
Vi è poi
l'emendamento 1 quater di
MOUV', il collega l'ha già illustrato e decade. Emendamento 3 di
MOUV'. La parola al collega Gerandin per l'illustrazione.
Gerandin (MOUV') -
Quest'emendamento destina un milione
di euro in più alle Unités, che gestiscono le micro e i servizi del
territorio, per la promozione e la gestione dei servizi a favore
delle persone anziane e inabili, per il semplice motivo che le
micro di Perloz e Morgex avranno a breve una maggiore disponibilità
di posti letto, quantificabili in circa 40. Ora non si riesce a
immaginare come si possano gestire più posti nel pubblico
mettendoci le stesse risorse dello scorso anno. La cosa più curiosa
sta nel fatto che - è un paradosso - vengano destinati 6 milioni e
mezzo di risorse per convenzione con soggetti privati, per cui la
proposta è questa: un milione di euro trasferito dalle strutture
private alle strutture pubbliche, che avranno circa 40 posti letto
in più in disponibilità e da utilizzare. Questo non per dare
contributi aggiuntivi a consuntivo a gestori pubblici che non
rispettano le quote capitarie, che per noi rimangono un caposaldo a
prescindere, ma a sostegno delle tante Unités che le regole le
rispettano.
Allora, la farò molto breve: è un emendamento simile negli
importi a quello presentato dalla maggioranza, per cui la mia
disponibilità a ritirarlo c'è. Siccome per quest'emendamento di
maggioranza gli intendimenti sono stati modificati in Commissione a
seguito di un'osservazione, perché la prima proposta diceva "vado a
coprire il disavanzo delle micro" e metteva in discussione un
caposaldo che è la quota capitaria... mi fido della parola
dell'Assessore e vorrei che pubblicamente mi dicesse che non vanno
a coprire i disavanzi delle micro ma che vanno a coprire le spese
capitarie, proprio per evitare che venga premiato chi magari non
presta particolare attenzione al tipo di gestione e magari a fine
anno presenta dei disavanzi, come originariamente prevedeva la
proposta presentata in Commissione e poi emendata, anche a seguito
dell'intervento del collega Lavevaz, che giustamente aveva detto
che non sono questi i principi e quindi era stata modificata.
Per cui mi fido. Se lei me lo dice pubblicamente, io
quest'emendamento lo ritiro.
Presidente -
La parola all'assessore Baccega.
Baccega (UV) -
Collega Gerandin, mi dà anche
l'opportunità di riferire al Consiglio delle due strutture: quella
di Perloz è quasi completata, nel senso che è in fase di agibilità
e di accreditamento, quindi non abbiamo certezza di quando ci
saranno i nuovi posti, probabilmente a metà estate, mentre per la
micro di Morgex la gara degli arredi deve essere ancora
predisposta, deve andare avanti, ci sarà poi il percorso di
agibilità... insomma non abbiamo certezze di quanto debba essere
l'importo da destinare, per questo abbiamo concordato come Giunta,
come succedeva normalmente negli altri anni, che in sede di
assestamento avremmo rimpinguato quelle risorse: risorse che la
Commissione ha predisposto e che vadano giustamente, come ha detto
lei, a coprire le quote capitarie.
In realtà con il collega Erik Lavevaz ci siamo confrontati anche
su questo e sicuramente questa è la risposta.
Presidente -
La parola al collega Gerandin per la
dichiarazione di voto.
Gerandin (MOUV') -
Ritiro l'emendamento.
Presidente -
Emendamento 4 sempre del MOUV', vuole
illustrarlo? La parola al collega Gerandin.
Gerandin (MOUV') -
Per quello che riguarda l'emendamento
4, con quest'emendamento si vogliono aggiungere 500.000 euro al
finanziamento della legge 80 del 20 dicembre, "Interventi
finanziari per opere pubbliche destinate all'assistenza delle
persone anziani, inabili e handicappati". L'emendamento accoglie un
grido lanciato anche da tanti sindaci delle varie Unités,
sicuramente quella del Grand Paradis, dove è uscito un articolo in
cui i sindaci affermano: "Urgono lavori per mantenere aperte le
micro". Come per il precedente emendamento riteniamo corretto e
necessario garantire l'eccellente servizio garantito fino a oggi
dal servizio pubblico, attuale rispetto alla scelta poco
comprensibile di riservare 6 milioni e mezzo di risorse per
convenzioni con soggetti privati; si attinge pertanto, per 500.000
euro, agli stanziamenti riservati a convenzioni con privati.
Mi spiego meglio: la legge 80 è stato uno dei capisaldi negli
anni perché, al di là del finanziamento delle manutenzioni, ha
permesso opere pubbliche legate alla manutenzione straordinaria,
l'acquisto di ausili, tutta una serie di manutenzioni. Alcune
risorse ci sono a bilancio, non ho detto che non ci siano. Io le
ritengo assolutamente insufficienti, anche in riferimento,
Assessore, al cospicuo aumento che lei ha messo nel J.B. Festaz,
per cui l'unica spiegazione che mi ha dato è stata: "Devono
intervenire perché non hanno i finanziamenti ai sensi della legge
80". Ora se per una struttura ci mettiamo 600-700 mila euro in più
rispetto al contributo erogato fino all'anno scorso, io immagino
che per tutto il sistema delle micro 500.000 euro in più siano lo
stretto necessario per permettere - come ha detto giustamente il
Sindaco Lucianaz - di non chiuderle.
Perché questo è quanto è stato detto e pubblicato sui giornali,
questo è un grido d'allarme.
Presidente -
La parola all'assessore Baccega.
Baccega (UV) -
Collega Gerandin, lei è sicuramente molto
attento a questa tematica, quindi sa molto bene che la
pianificazione viene fatta di anno in anno. Le Unités, tra aprile e
giugno, manifestano le loro esigenze all'Assessorato; le esigenze
che avevamo concordato erano quelle iscritte a bilancio e quelle
sono le cifre che sono pianificate. Quindi, per evitare di mettere
risorse che poi possano andare in avanzo, - è davvero complicato -,
per buona pratica e amministrazione mettere a bilancio le risorse
che vengono richieste e questo risponde proprio alle esigenze delle
strutture di Saint-Pierre e di Introd.
Per quanto riguarda togliere i soldi alle private convenzionate
- Refuge Père Laurent, la Casa della Provvidenza di Châtillon, la
Piccola Casa della Divina Provvidenza di Saint-Vincent, la Domus
Pacis o del J.B. Festaz - ovviamente esse sono risorse importanti,
anche lì pianificate in modo abbastanza significativo. Molte di
queste risorse sono già impegnate da un anno all'altro, come è noto
fare, e quindi abbiamo adottato il sistema del minimo
indispensabile per procedere agli interventi.
Presidente -
Per la dichiarazione di voto la parola al
collega Gerandin.
Gerandin (MOUV') -
Ma vede, io ho chiesto di ridurre un
po' perché forse lei, Assessore, tra le altre cose, non ha detto
che comunque c'era stato un cospicuo aumento rispetto al passato
delle risorse destinate a queste convenzioni con soggetti esterni.
Cospicuo, molto cospicuo aumento, per cui non è che togliessi dalle
risorse destinate nel passato o che, ma limitavo un po' questo tipo
di aumento. Per il resto è chiaro che vengono pianificate, ma
vengono normalmente pianificate, e poi se vuole le porterò anche un
po' di documentazione in merito, le posso garantire che tanti
presidenti di Unités in questo momento non fanno neanche più
domanda perché non ci sono risorse. Lo posso garantire che è così!
Avere risorse in disponibilità significa per questi avere la
possibilità di dare risposte e soprattutto di presentare domande
con una più o meno certezza di ottenere i finanziamenti. Questo per
dire che io ho tanta stima per il Père Laurent, il J.B. Festaz e
per le altre strutture, ma è difficile da spiegare che di fronte
alle difficoltà legate al personale - per il quale vi sono comunque
delle limitazioni o quant'altro - ci siano strutture per le quali
si ha un occhio di riguardo e le pubbliche debbano fare i salti
mortali. È così, guardi, è proprio così, è proprio così! Perché i
disavanzi nascono dove ci si può permettere magari di chiamare del
personale e poi tanto si sa che i disavanzi vengono coperti
cash
, diversamente dalle altre strutture che chiedono al
personale di saltare i turni, di saltare le ferie, di mettersi in
reperibilità.
Allora io davvero vorrei che ci fosse un trattamento univoco per
tutti i servizi sociali, che non ci fossero convenzioni con i
soggetti esterni che schizzano alle stelle, ma che soprattutto ci
fosse il rispetto sacro delle quote capitarie, e quando parlo di
"sacro" delle quote capitarie vale anche per l'azienda pubblica
J.B. Festaz.
Presidente -
Altri? Possiamo mettere in votazione
l'emendamento. Apriamo la votazione. Chiudiamo la votazione.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nasso, Nogara, Peinetti, Pulz, Rini, Russo,
Testolin, Trione e Vesan).
Il Consiglio non approva.
Allegato 2, posso dare lo stesso risultato? No. Apriamo la
votazione. Chiudiamo la votazione.
Presenti: 35
Votanti: 21
Favorevoli: 19
Contrari: 2
Astenuti: 14 (Aggravi, Distort, Gerandin, Luboz, Lucianaz,
Manfrin, Mossa, Nasso, Pulz, Restano, Russo, Sammaritani, Spelgatti
e Vesan).
Il Consiglio approva.
Bisogna votare il DL 45 nel suo complesso, sarà ovviamente
oggetto di modifica in sede di coordinamento formale per adeguare
le autorizzazioni di spesa previste nell'articolato e negli
allegati 1 e 2 agli emendamenti che sono stati approvati nel corso
della seduta. Ci sono dichiarazioni finali di voto? Possiamo
passare alla votazione finale. Apriamo la votazione. Chiudiamo la
votazione.
Presenti: 35
Votanti: 23
Favorevoli: 19
Contrari: 4
Astenuti: 12 (Aggravi, Distort, Luboz, Lucianaz, Manfrin, Mossa,
Nasso, Restano, Russo, Sammaritani, Spelgatti e Vesan).
Il Consiglio approva.
Colleghi, vi chiedo una riunione dei capigruppo per decidere
come continuare i lavori.
La seduta è sospesa dalle ore 19:30 alle ore 19:38.
Rini (Presidente) -
...comunicare, anche a chi deve
seguire i lavori, come essi proseguiranno. Ora facciamo una pausa
breve per la cena, riprendiamo i lavori alle 20:45 e si andrà
avanti fino alla fine della votazione del DL 46; dopodiché, visto
che così è approvata la legge di bilancio nel suo complesso, ci
sarà la pausa del weekend e lunedì mattina alle 9:00 riprendiamo la
discussione del DL 47, che è il collegato. Va bene, alle 20:45
riprendiamo i lavori per l'analisi del DL 46.
La seduta è sospesa dalle ore 19:38 alle ore 20:53.
