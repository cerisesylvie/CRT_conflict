Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 904 del 10 dicembre 2014 - Resoconto
OGGETTO N. 904/XIV - Inizio della discussione generale
congiunta sulle relazioni della Sezione regionale di controllo
della Corte dei Conti e sui disegni di legge n. 43 (Legge
finanziaria per gli anni 2015/2017) e n. 44 (Bilancio di previsione
per il triennio 2015/2017).
Presidente
- Apriamo con la discussione generale
congiunta con la relazione della Corte dei Conti della legge
finanziaria e della legge di bilancio, quindi per la discussione
generale c'è qualcuno che chiede la parola? La parola alla collega
Fontana.
Fontana (PD-SIN.VDA)
- Grazie Presidente.
Oggi si discutono i disegni di legge n. 43 e n. 44 relativi
rispettivamente alla legge finanziaria e al bilancio di previsione
della Regione autonoma Valle d'Aosta per il triennio 2015/2017.
Abbiamo ascoltato con molta attenzione la relazione dell'Assessore
al bilancio Ego Perron. Dai dati si intravede un altro triennio di
sacrifici per i cittadini, la previsione di spesa per il prossimo
triennio è di 974 milioni di euro: 103 milioni di euro in meno
rispetto al miliardo e 77 milioni del 2014, riduzione significativa
dovuta all'applicazione del Patto di stabilità, ma soprattutto
conseguenza dell'accordo firmato nel 2010 sul federalismo fiscale,
inoltre non aiutano i continui trasferimenti richiesti dal Governo
centrale. La crisi economica in atto e i tagli del Governo non
possono comunque divenire un pretesto per un taglio lineare in
tutti i settori strategici della nostra regione:
welfare
,
assistenza, istruzione, sanità, lavoro, settori indispensabili in
uno stato di diritto e strumenti preziosi per poter comunque
gestire l'attuale crisi economica che non sembra giunta al termine,
anzi, per certi aspetti, si può dire che siamo proprio nell'occhio
del ciclone.
Il lavoro, motore trainante della ripresa economica e del
benessere sociale, sembra ormai essere divenuto un bene di lusso
per pochi, di certo con questa manovra finanziaria le cose non
miglioreranno. Il lavoro deve essere garantito a tutti, solo così
sarà possibile un chiaro rilancio economico che consentirà alle
famiglie di poter guardare al futuro con più serenità. Nonostante
le aperture del Presidente della Regione, dell'Assessore alle
finanze ad eventuali correzioni dell'ultima ora, temiamo fortemente
che l'impostazione generale della legge finanziaria non cambierà
nella seduta del Consiglio regionale. Sono fermamente convinta che
la crisi deve essere affrontata e gestita collegialmente: questa è
l'unica arma di vittoria di cui disponiamo. È indispensabile un
confronto costruttivo per avere più sguardi a confronto e più idee
su come gestire le ridotte risorse a disposizione.
Mi sembra di essere ancora una volta di fronte al solito sistema
di fare politica: un sistema cieco e sordo che non accetta il
confronto nonostante le scarse idee messe in campo. Inoltre, come
d'abitudine, invece che proporre una gestione oculata e proficua
delle ridotte finanze a disposizione, siete focalizzati sul
discolpare il vostro fallimentare operato attribuendo la colpa di
tale disastro ad altri. Ci rendiamo conto che 103 milioni di euro
in meno sono tanti? Domandiamoci quale grandiosa gestione ci ha
portato a queste condizioni. Oggi si discute il bilancio di
previsione del prossimo triennio economico, ma non dovrebbe essere
solo questo, bisognerebbe approvare un bilancio triennale
all'interno di un progetto più ampio: un progetto lungimirante che
consideri le conseguenze almeno per i prossimi sei anni. Se non si
fa questo passaggio e si ragiona esclusivamente di bilancio in
bilancio, non andremo da nessuna parte e non si edificherà nessun
progetto degno di questo nome. Non potremo avere per il futuro
nessuna politica che dia risultati significativi e tangibili,
quello che proponete è un bilancio di incertezze e senza
prospettive future. Bisogna prima di tutto partire da una corretta
razionalizzazione delle risorse economiche a disposizione, puntando
soprattutto a valorizzare le ricchezze territoriali di cui
disponiamo. Il nostro territorio per le sue peculiarità
storiche-ambientali è il primo punto da valorizzare per poter
ridare la Valle d'Aosta ai valdostani, sfidando la crisi con
strumenti e risorse di qualità. Noi oggi, purtroppo, questo non lo
possiamo fare: non lo possiamo fare perché non siamo nemmeno in
condizioni di fare arrivare i turisti nella nostra regione. Di cosa
ci potete parlare ora se sino ad oggi avete fatto di tutto per
isolare la Valle d'Aosta dal resto del mondo? Da dove partiamo? Dal
turismo? Con l'estrema efficienza delle vie di trasporto su rotaia?
O meglio su gomma, con l'autostrada più cara d'Italia? O ancora per
via aerea? Dall'agricoltura regionale in ginocchio e con i fondi
dimezzati, la quale senza contributi è incapace di sopravvivere? O
ancor meglio dall'industria, fiore all'occhiello della nostra
regione? Come possiamo gestire le poche risorse a disposizione con
queste premesse? State attuando una politica di tamponamento, una
politica di rianimazione, mentre qui serve una politica vera, una
politica reale in cui la progettualità e la concretezza si possono
pensare e verificare senza aspettare che qualcosa accada. Cerchiamo
di essere noi gli artefici della ripresa nazionale regionale, non
affidiamoci agli oracoli come da tempo state facendo. Partiamo da
una politica di prevenzione e progettazione.
Come possiamo continuare a spremere i contribuenti valdostani
per garantire il minimo necessario se non c'è futuro? Tasse, tasse
e ancora tasse. Chiediamo sempre più tasse ai sempre meno occupati
per dare sempre meno servizi, proprio una bella prospettiva!
Cominciamo da ora a progettare insieme la possibilità e le risorse
che la Valle d'Aosta è in grado di mettere in campo e dimostriamo
ai cittadini che c'è una progettualità lungimirante che li
considera nel lungo periodo e non solo nel triennio economico al
bilancio regionale. Diamo loro una risposta di fiducia alla loro
quotidiana incertezza, così come si sono trovate le risorse per
dare opportunità di lavoro a circa 200 forestali, che sembrava
essere un'impresa impossibile, oggi insieme possiamo affrontare
questa crisi con più efficacia. Non bisogna solo pensare a pagare
il conto, ma anche ad investire per raccogliere i frutti in un
futuro non troppo lontano. Oggi dobbiamo proporre soluzioni
adeguate e arginare e gestire al meglio le nuove povertà, non
disquisire di possibili aiuti dell'Europa e di manovrine sterili
senza efficacia. Non trascuriamo il fatto che è sempre maggiore il
numero delle famiglie che si rivolge ai centri di prima accoglienza
o al Banco alimentare, piuttosto che al microcredito per
sopravvivere. Vogliamo parlare dei pensionati, dei lavoratori che
non riescono ad arrivare alla fine del mese? Questo Governo
regionale al loro sostegno riduce oggi i buoni del riscaldamento e
li elimina poi dall'agenda politica. Bella risposta. Soprattutto
per una regione di montagna in cui l'inverno dura diversi mesi
all'anno.
Apprezzo la volontà della maggioranza di prestare attenzione
alla proposta di legge del reddito minimo garantito, che darà
risposte efficaci per affrontare con più strumenti questa crisi
epocale, anche se ritengo che da sola non sia sufficiente. Fate
chiarezza sulle risorse disponibili in gestione speciale a Finaosta
o a CVA, come già chiesto in passato. Questi soldi potrebbero
essere indirizzati ai suddetti cittadini. Si tagliano risorse ai
patronati che danno servizi indispensabili per i cittadini e li
sostengono nel complesso iter burocratico per conoscere al meglio i
loro diritti. Si effettuano inoltre tagli all'infanzia, settore
importante da tutti apprezzato per la qualità proposta.
Avete sempre ribadito che questi servizi erano il fiore
all'occhiello della nostra regione. Con questi tagli si smantellano
anni di lavoro e di esperienza, col rischio di perdite di posti di
lavoro. Si riduce drasticamente il sistema integrato dei servizi a
favore delle persone con disabilità, proponete addirittura tagli
sulle barriere architettoniche, penalizzando ulteriormente la
mobilità e la dignità delle persone con problemi di deambulazione
come disabili e anziani. Dobbiamo impegnarci a garantire servizi
efficienti e che facciano comprendere ai cittadini che abbiamo
effettivamente in carico le loro problematiche dando risposte
tempestive ed efficaci. Come possiamo pensare di difendere la
nostra autonomia speciale se non contiamo su servizi da sempre
considerati eccellenti come strutture per l'infanzia, microcomunità
per anziani e non siamo capaci di garantire collegamenti ferroviari
o di superare le barriere architettoniche. Basterebbe anche solo
copiare quanto fanno Regioni meno speciali della nostra.
Come gruppo del Partito Democratico Sinistra VdA, presenteremo
degli emendamenti che vanno nella direzione di migliorare questa
legge finanziaria 2015/2017 affinché ci sia una reale progettualità
politica ed un futuro per i valdostani. Senza una tale
progettualità, difficilmente si potranno dare risposte efficaci e
reali prospettive di crescita. A nuovi problemi servono nuove
soluzioni e la capacità di guardare in prospettiva con la speranza
di rendere ai cittadini una Regione di cui essere fieri.
Grazie.
Presidente
- Grazie collega Fontana.
Altri che chiedono la parola? Non vedo prenotazioni...colleghi,
per cortesia... Sollecito di nuovo la richiesta di intervento, il
gruppo PD ha già fatto un intervento, chiederei agli altri gruppi.
Chi rompe il ghiaccio? L'ha già rotto la Fontana, quindi la
ringrazio collega Fontana. Non è che mi fate chiudere la
discussione generale? Non ci sono interventi...si vede che è stato
tutto chiaro...faccio ancora un ultimo appello, altrimenti
veramente mi sembra che...allora il gruppo PD ha già fatto un
intervento, vorrei chiedere, per cortesia, agli altri gruppi di
procedere ad una richiesta di intervento, altrimenti siamo fermi
coi lavori.
La parola al collega Roscio. La ringrazio collega
Segretario.
Roscio (ALPE)
- Grazie Presidente.
Buongiorno colleghi. Ieri abbiamo ascoltato tre relazioni: la
relazione del collega La Torre, quella dell'Assessore Perron e
quella del Presidente Rollandin; dovendo sintetizzare questi tre
interventi con degli aggettivi: la prima si potrebbe definire come
provocatoria, la seconda come descrittiva e la terza come
filosofica. Dall'analisi delle relazioni...ma, per certi aspetti, i
contenuti sono condivisibili quando si legge nella parte conclusiva
del Presidente della Commissione La Torre che bisogna
razionalizzare l'amministrazione pubblica, bisogna tagliare gli
sprechi, anche quelli della politica, migliorare l'efficienza,
eliminare la burocrazia, investire sul territorio e sull'ambiente e
non vado a ripetermi...come possiamo non essere d'accordo su questi
argomenti?
Certamente vengono però fuori alcune perplessità, nel senso che,
solo per fare un esempio, quando si dice che il territorio e
l'ambiente sono un'importante risorsa e poi si va a vedere nel
bilancio quello che viene allocato per l'ambiente, si vede che
l'Assessorato è un Assessorato in declino con veramente pochissimi
finanziamenti e poche risorse da poter sviluppare e fare
un'attività che diciamo nelle premesse è più che condivisibile, ma
poi non trova una reale attuazione, nel senso che, se io non do
gambe mettendoci poi le risorse, diventa poi impossibile...si
rimane sulla parte dei principi e non si dà attuazione.
Rimangono perplessità perché, quando si parla di difficoltà
oggettive e di una situazione quasi critica, viene da ricordare che
la crisi non è di ieri, è una crisi che viene da lontano. Nella
relazione dell'Assessore Perron si dice che la crisi viene dal 2008
e qualche perplessità su chi aveva degli incarichi allora e che
governava dalla nostra parte non può che esserci e ci si chiede se
chi ha causato questa situazione, diciamo parte di questa
situazione può anche esserne la cura. Al di là di questa
situazione, permettetemi una piccola provocazione: ma se
quest'invito a dover trovare una nuova formula politica...com'è
stato detto, se oggi i numeri in Consiglio regionale fossero gli
stessi della precedente legislatura, sarebbe esattamente uguale
l'invito, oppure si farebbe esattamente come si è fatto in
passato?
Un'altra considerazione è questa: oggi noi qui discutiamo di
legge finanziaria, di bilancio, l'impressione però è che si stia
già pensando ad altro. Come spesso succede nel merito, la politica
è già più avanti, il bilancio è già quasi accantonato e si pensa al
futuro. La politica è un po' come una belva che insaziabile sta già
spolpando la sua preda, ma già pensa alla prossima e quindi si
ritrovano un po'...come dire? si parla poco del merito delle
questioni. Noi del gruppo ALPE abbiamo provato ad esaminare la
legge finanziaria, il bilancio. Ovviamente non condividiamo le
scelte che sono state fatte e per questo abbiamo predisposto degli
emendamenti che vanno nella direzione di cercare di dare un
contributo che noi riteniamo migliorativo rispetto a questo
bilancio, cercando di portare delle idee, ovviamente senza avere la
pretesa di avere la soluzione a tutti i problemi, proviamo a
cercare di dare un contributo per dare delle risposte alla
collettività valdostana.
Ieri abbiamo sentito parlare il Presidente di elezioni in
qualche modo, ha detto che se non si trova un modo per andare
avanti, se non si trova una condivisione allargata sui temi,
l'unica alternativa sono le elezioni. Beh, se dovessi ragionare in
maniera impulsiva e di primo acchito mi verrebbe da dire subito!
Come dire? se uno si sofferma a fare un ragionamento...e che ci
sarebbe la garanzia di trovare quella solidità e quel governo...e
come si chiede dovrebbe essere legittimato a governare dai numeri e
dal sostegno dei cittadini... Ecco, su questo rimane un dubbio,
cioè noi fossimo nel migliore dei mondi possibili probabilmente
questo sarebbe anche auspicabile, però bisogna prendere atto della
realtà, non è che sempre le cose vanno come uno vorrebbe. Bisogna
tenere conto che il momento di crisi, il contesto è quello che è e
quindi si rischierebbe di replicare una situazione che è già di per
sé adesso è grave e si potrebbe solo che peggiorarla.
Ieri si è sentito parlare di cercare di discutere sui temi,
ecco, su questi temi, poi che sono quelli dei costi della
democrazia, che sono - è stato ricordato -: il problema
dell'ambiente, quello dei trasporti, quello delle politiche del
lavoro...credo che su questi temi il gruppo ALPE sia da sempre
presente, ha sempre portato il contributo e come pensare di non
essere anche adesso volenterosi di portare un contributo, di
discutere, di cercare delle soluzioni con chi vorrà trovarle? Noi
del gruppo ALPE su questo siamo pronti e credo che i colleghi che
erano prima di me in Consiglio nella passata legislatura abbiano
tentato già allora di provare ad incidere su delle scelte che noi
riteniamo importanti. Diversamente sarebbe un po' come pensare di
lasciare un malato senza alcuna cura sperando che guarisca da solo
e dire: "va beh, se è morto, vuol dire che era destino, non ce la
poteva fare". Ecco, io lascerei poi ad altri colleghi...non voglio
essere troppo lungo.
Sul bilancio noi presenteremo gli emendamenti, cercheremo di
discutere, di illustrarli, sperando che la condivisione che è stata
già espressa e già auspicata dalla maggioranza di governo trovi
veramente compimento nel cercare di discutere sui temi...e magari
votare anche emendamenti che possono essere ragionevoli e
migliorativi di questo bilancio. Ecco questo è l'auspicio, per il
resto diamo come sempre la nostra disponibilità a lavorare sui temi
cercando di portare dei miglioramenti e delle risposte per tutta la
collettività. Grazie.
Presidente
- Grazie Roscio. Altri? Siamo sempre in
discussione generale. Direi qualcuno della maggioranza anche per
fare un po' di alternanza. La parola al collega Borrello.
Borrello (SA)
- Buongiorno a tutti, salve.
Oggi ci apprestiamo a discutere un documento che è importante,
fondamentale per quanto riguarda l'organizzazione della gestione
amministrativa e contabile della nostra regione sia per quanto
riguarda il 2015, sia per quanto riguarda lo sviluppo nel triennio.
Prima di entrare nel merito del documento e successivamente di fare
un'analisi di carattere politico, vorrei fare alcune considerazioni
generali che mi riguardano personalmente, ma che penso che
riguardino tutti coloro che hanno alle spalle un pregresso di
responsabilità amministrativa. Io nella mia breve carriera politica
per fortuna, ho avuto l'onore di poter rappresentare dei ruoli
anche assessorili e ho dovuto gestire tutta una serie di
problematiche legate al bilancio a partire dal 2010. È stato perciò
un onore, come Assessore della Giunta di Aosta, ricoprire questo
ruolo, che è stato sicuramente un ruolo che mi ha formato dal punto
di vista prettamente contabile ed amministrativo.
Ho fatto quest'introduzione perché ho sentito parlare e ho
acquisito dati di quella che è l'applicazione della crisi rispetto
al contesto del sistema valdostano...ed è partita dal 2009. La mia
esperienza amministrativa mi ha portato solo a gestire momenti di
crisi, che, anno dopo anno, si sono accentuati con delle influenze
esterne che hanno aggravato quello che era l'impatto dei bilanci
all'epoca della mia esperienza assessorile presso il Comune di
Aosta, degli Enti locali e in questo momento, seppur con un altro
ruolo, all'interno del contesto regionale, e questo è un dato
concreto, è un dato oggettivo che noi dobbiamo porre all'attenzione
del dibattito, ovvero l'influenza dei dati esterni nell'affrontare
delle tematiche che qualcuno nella relazione di ieri giustamente ha
definito "un progetto prettamente contabile". È questa un'analisi
opportuna, perché quello che noi stiamo affrontando è un momento di
crisi che si manifesta anche nei numeri: basti pensare ai tagli per
quanto riguarda l'aspetto degli investimenti all'interno del
bilancio regionale. Se è vero che noi oggi presentiamo un atto
importante, l'atto fondamentale di un'amministrazione pubblica, è
altrettanto vero che siamo in un contesto estremamente difficile,
se non addirittura in un contesto critico. Abbiamo cercato con il
senso di responsabilità che si riconosce a coloro che devono in
prima linea affrontare le tematiche, quindi il Governo, la
maggioranza...abbiamo cercato, dicevo, di trovare tutti gli
elementi e gli strumenti che esistono per cercare di affrontare
questo momento particolarmente difficile, al fine di cercare di
trovare quelle risorse che sono sicuramente necessarie per cercare
di garantire il sistema Valle d'Aosta.
Quali sono gli aspetti che abbiamo cercato di mettere in
evidenza...cercando di portare l'attenzione su atti
amministrativi...e quali le peculiarità della nostra azione
amministrativa? Abbiamo cercato di trovare delle risorse a livello
europeo per andare a sopperire a quelle che sono le mancanze di
derivazione nazionale dei fondi che sono necessari per garantire la
stabilità di questo bilancio e, parallelamente, si è cercato anche
di attivare tutta quella serie di percorsi per poter andare ad
usufruire di quegli investimenti all'interno della BEI (la Banca
Europea degli Investimenti), appunto, in modo tale da garantire
quella liquidità necessaria alle casse regionali.
Un'analisi più generale che dobbiamo fare in questo momento è
proprio legata alla mancanza, alla non chiusura, alla non
approvazione del Patto di stabilità: questo è un elemento che crea
ancora maggiore incertezza nell'analisi contabile del documento che
stiamo analizzando. Bisogna riconoscere che all'interno di questo
bilancio non sono stati individuati, non sono stati caricati nei
capitoli quelli che sono i fondi europei e i fondi statali che
verranno successivamente utilizzati nel momento in cui ci saranno
le procedure di attuazione a livello europeo per quanto riguarda
l'applicazione di questi documenti, di questi fondi che, come vi
ricordate, abbiamo già approvato a livello di programmazione
all'interno di quest'aula consiliare.
Risulta evidente come dai dati che abbiamo evidenziato il
bilancio di previsione 2015 contenga delle difficoltà per quanto
attiene alle spese di investimento, spese su cui inevitabilmente
incide in maniera significativa la riduzione delle risorse
disponibili a seguito delle manovre approvate dallo Stato. Ogni
anno ci troviamo qui a discutere di quelli che sono i percorsi che
noi abbiamo dovuto produrre nei rapporti con lo Stato centrale e
che fin qui non hanno prodotto delle soluzioni positive. Questa è
una situazione di disagio che ogni anno manifestiamo e che ogni
anno portiamo all'attenzione di quest'aula, perché è forse
l'elemento principale sul quale noi dobbiamo soffermare la nostra
attenzione. Nella predisposizione di questo bilancio abbiamo
cercato di seguire delle linee che sono le seguenti: abbiamo
cercato di evitare il più possibile dei tagli di tipo orizzontale,
provando ad andare a modellare le esigenze rispetto alle
sensibilità di ogni singolo Assessorato al fine di garantire la
qualità dei servizi che fino ad oggi sono stati garantiti
all'interno del sistema Valle d'Aosta; seppure in un momento di
crisi, abbiamo cercato di mantenere gli interventi a favore delle
famiglie e delle categorie sociali più deboli, seppur con una
rimodulazione dei requisiti, una rimodulazione che ovviamente,
contestualizzata nel momento di crisi che stiamo vivendo, era
necessaria. Abbiamo mantenuto - e l'Assessore lo ha anticipato, con
tutta l'onestà intellettuale che gli riconosco - tutte le misure
anticrisi anche per quanto riguarda la sospensione delle rate di
mutuo a tasso agevolato, ovviamente con una proiezione temporale
che deve essere analizzata in virtù della crisi che stiamo vivendo;
inoltre - cosa che è importante per quanto riguarda la ripresa
economica del tessuto industriale della Valle d'Aosta - abbiamo
mantenuto i contributi in conto interesse alle aziende per tramite
dei Confidi.
Già ieri nella relazione del collega La Torre sono stati
evidenziati altri aspetti positivi e qualificanti di questo
bilancio e - ripeto -, sempre in un contesto di estrema difficoltà,
si introduce il contenimento dei trasferimenti a fondazioni e ad
enti dipendenti dalla Regione, si garantiscono quegli interventi
che sono già stati programmati e, sempre per quanto concerne il
discorso legato al sostegno del tessuto imprenditoriale ed
economico, si garantisce ancora una volta l'utilizzo dei fondi di
rotazione per gli investimenti.
Un ultimo aspetto che voglio sottolineare è che anche per
quest'anno vengono garantiti gli interventi per l'accesso al
credito sociale ed il contributo alla locazione a sostegno
dell'emergenza abitativa.
Riprendendo quanto già detto nella relazione dell'Assessore
Perron all'interno delle commissioni consiliari, si è cercato di
lavorare e si è ragionato su quattro linee di indirizzo che
sono...e le ripeto, l'ho già detto nella mia nota introduttiva:
l'utilizzo al massimo dei fondi comunitari - ricordo in particolare
i 65 milioni riferiti al FES e i 52 milioni riferiti al Fondo
Sociale Europeo -, una buona amministrazione deve cercare di andare
ad attuare nella maniera più semplice e cercare di rendere fruibili
questi fondi comunitari in modo tale che, seppur in un momento di
crisi, la buona amministrazione porti al compimento di una
sburocratizzazione per quanto riguarda l'utilizzo e la fruizione
sul territorio valdostano di questi fondi europei, che sono
sicuramente importanti per quanto riguarda il sostegno di alcuni
settori che sono strategici per la Valle d'Aosta.
Come ho già detto, relativamente alla crisi economica, abbiamo
cercato di mantenere il sostegno agli investimenti, abbiamo
prorogato il pacchetto anticrisi, abbiamo dato ancora una volta
facoltà di sospensione dei mutui regionali. Inoltre, in virtù anche
di quella collaborazione che da più parti è stata richiamata ed è
stata riconosciuta proprio all'interno del percorso di
approfondimento della legge finanziaria all'interno della
commissione consiliare, previa disponibilità manifestata
dall'Assessore e dal Presidente della Regione, sono state accolte
anche alcune iniziative che sono sicuramente lodevoli e che voglio
citare, quindi questo è il frutto di una condivisione e di una
convergenza di intelligenze che ha portato sicuramente ad un
risultato positivo. Nel dettaglio si tratta dell'istituzione di un
fondo per il contrasto all'esclusione sociale dei senza reddito: è
stata una proposta scaturita all'interno della commissione
consiliare che è stata accolta ed inserita all'interno di questo
bilancio.
Un altro aspetto nato in seno della commissione consiliare è
inerente all'occupazione per il tramite di interventi di settore.
Nello specifico mi riferisco all'inserimento all'interno di questo
bilancio dei fondi necessari per andare a garantire l'attivazione
dei piani straordinari per i cantieri forestali per le opere
stradali: questo è un altro segno importante di recepimento di
alcune sensibilità all'interno dei lavori della commissione.
Quarto ed ultimo aspetto è quello che forse è anche il più
importante dal punto di vista amministrativo-contabile, ma che ha
delle ripercussioni sicuramente dal punto di vista politico e
consta nel ragionamento legato al contenimento della spesa in modo
tale da poter andare a reperire quei fondi che sono necessari per
andare a partecipare, per la quota parte riconosciuta alla Regione
Autonoma Valle d'Aosta, al risanamento della finanza pubblica.
Questo bilancio risente pesantemente di questo fattore, perché nel
triennio 2015-2017 si è dovuto inevitabilmente tenere conto degli
effetti normativi delle manovre statali di risanamento della spesa
pubblica che determinano una spesa di contenimento notevole per
quanto riguarda le casse della Regione Autonoma Valle d'Aosta. In
questo bilancio noi adottiamo un incremento del contributo da
versare allo Stato di 24 milioni in più rispetto al 2014 per
cercare di andare a minimizzare quest'impatto legato alla quota di
partecipazione al risanamento della spesa pubblica. Si è previsto
di accantonare 14 milioni nella legge finanziaria del 2014 e 10
milioni sono previsti nella legge di stabilità del 2015. Questo -
ci tengo a sottolinearlo - è un atteggiamento prudenziale che
quest'Amministrazione pone in essere per andare ad attivare un
accantonamento nei confronti dello Stato di una cifra che è, ahimè,
di 220 milioni di euro. Credo sia dimostrabile da tutti quanti e
che sia anche percepibile anche da quest'Assemblea che il
sacrificio che le Regioni fanno, in questo caso la Valle d'Aosta,
risulta essere eccessivo rispetto a quello che è il peso specifico
all'interno del contesto nazionale. Oltre a questo, dobbiamo anche
ricordare un altro elemento che incide sulla disponibilità dei
denari all'interno delle casse del bilancio, ovvero un ulteriore
incremento legato alla regionalizzazione dei servizi ferroviari,
che produce un ulteriore taglio pari a 23 milioni di euro. Il
bilancio del 2015 avrà quindi un taglio, rispetto al precedente,
che è quantificabile in 103 milioni di euro.
Questa piccola analisi contabile è necessaria perché,
ovviamente, se si parte da un macrodato che è la sottrazione di
disponibilità finanziarie di 103 milioni di euro, tutti i settori,
tutti gli Assessorati, tutti i capitoli presenti all'interno di
questo bilancio avranno necessariamente un segno negativo. Voglio
ricordare che nell'arco di questi cinque esercizi finanziari quelli
che sono stati contraddistinti dalla crisi ogni anno si è sperato,
c'era l'auspicio che fosse l'ultimo del percorso di decrescita
della curva gaussiana. Siamo invece ancora qui, un'altra volta, a
dover constatare il fatto che abbiamo un ulteriore segno negativo
nelle disponibilità delle casse regionali. Solo per quantificare,
negli ultimi cinque esercizi finanziari il taglio è superiore ai
650 milioni di euro e qual è stata la sfida di
quest'Amministrazione? Cercare di mantenere il più possibile la
qualità dei servizi inalterata con una dimostrabile minore quantità
di denari disponibili.
Dal nostro punto di vista, sottolineiamo la difficoltà nel
mantenere i rapporti con lo Stato. Questi rapporti li possiamo
distinguere come un elemento sicuramente negativo, perché non ci dà
la certezza della programmazione, lo diceva ieri il Presidente che
ha centrato quella che è, effettivamente, la difficoltà: la
mancanza della possibilità di andare a programmare quelle che sono
le attività all'interno del bilancio regionale.
Vorrei però rimarcare - e mi accingo a concludere - ancora una
volta quelli che sono alcuni aspetti positivi e poi lascerò spazio
al dibattito, questa è stata una valutazione di carattere generale:
nonostante il momento di difficoltà, si è cercato di garantire e di
mantenere, seppur con delle rimodulazioni, quelle che sono le
attenzioni a favore delle famiglie e delle categorie sociali più
deboli.
Ci tengo a sottolineare che questo è un bilancio interamente
prodotto con risorse proprie e che non sono stati previsti nuovi
indebitamenti e ultimo fattore che tengo a sottolineare è il fatto
che, pur muovendoci in un contesto di difficoltà economica
acclamata, in un contesto di difficoltà nei rapporti con lo Stato,
quest'anno non sono stati previsti né interventi, né manovre per
andare ad alimentare le aliquote sui tributi regionali. Questi sono
i dati qualificanti di questo bilancio.
Faccio ora un'ultima considerazione più di carattere politico:
ho sentito nelle relazioni di ieri - che condivido -, ho percepito
nei primi interventi all'interno di quest'aula alcune
considerazioni rispetto alla tipologia di questo bilancio, alle
caratteristiche di questo bilancio. C'è chi ha detto che questo è
un bilancio difensivo e di transizione, c'è chi ha detto che è un
bilancio ponte, che è un bilancio che può essere definito spartano,
che può essere definito prospettico: io dico che, secondo me,
questo è un bilancio responsabile, che prende in considerazione
quelle che sono le realtà oggettive delle economie presenti in
questo momento, che prende in considerazione quelli che sono tutti
gli impatti legati a fattori esterni: la crisi economica, piuttosto
che i rapporti con Roma, piuttosto che tutta una serie di fattori
che incidono negativamente in questo momento particolare, ma che,
come abbiamo detto, è un bilancio - e lo abbiamo dimostrato anche
con i fatti - che vuole recepire anche quelle che sono le possibili
migliorie. Attendiamo quindi quelli che potrebbero essere i vostri
emendamenti per analizzarli in maniera seria, per cercare di
andare, qualora ce ne fosse la possibilità dal punto di vista
politico ed economico, di apportare alcune modifiche nel momento in
cui queste possono essere condivise con la maggioranza.
Presidente
- Grazie. Ulteriori richieste di intervento?
Chiederei a qualcuno delle forze di opposizione...colleghi? Vi
ricordo che abbiamo avuto gli interventi di PD-Sinistra valdostana,
dell'ALPE e della Stella Alpina. Chiederei adesso se gli altri
gruppi possono fare un loro primo intervento. Collega Bertschy?
Grazie, collega, la parola al collega Bertschy.
Bertschy (UVP)
- Il collega Cognetta non pareva
intenzionato ad intervenire e quindi l'ho anticipato... Grazie
Presidente.
Il bilancio che ci apprestiamo a discutere e che conclude la
fase preparatoria nelle commissioni e il dibattito che è
avvenuto...è un bilancio che nei contenuti abbiamo già avuto modo
di evidenziare dove riteniamo che possa e debba essere migliorato.
Quello che ci pare opportuno sottolineare questa mattina rispetto
alla fase di discussione del bilancio dell'anno scorso è il dato
politico che ieri sia il collega La Torre nella sua relazione di
presentazione, sia soprattutto il Presidente...l'Assessore Perron
nella sua relazione ha evidenziato soprattutto la parte tecnica del
bilancio, mentre la parte politica l'abbiamo potuta cogliere dai
due interventi che l'hanno preceduto e concluso. Ieri
definitivamente - e credo che sia un dato che forse anche la Stella
Alpina deve cogliere con la definitiva attenzione - il Presidente
ha annunciato la conclusione di un progetto politico che ha provato
a resistere con i numeri che aveva a disposizione in questi 18
mesi, però in maniera direi intelligente, con del buon senso, oggi
è un progetto che viene definitivamente annunciato alla sua
conclusione. Questo lo ritengo un aspetto positivo perché nell'aver
annunciato un dialogo qualche mese fa, poi ripreso nell'ultimo
mese...ecco, forse qualcuno non aveva ancora capito che questo
dialogo avveniva perché le condizioni politiche per portare avanti
un programma di maggioranza non erano più quelle di partenza e
qualcuno ha ancora fatto finta di sedersi ai tavoli di discussione
convinto che di dialogo se ne potesse fare per allungare il brodo,
la minestra, adesso si potrebbe anche utilizzare qualche altro
termine...ma di andare avanti. A noi invece ha fatto piacere - e lo
dico con estrema soddisfazione - che la politica non si nasconda
dietro quei paraventi che allungano il brodo, ma che soprattutto
mantengono le poltrone degli Assessori, dei Presidenti, ma anche
dei Consiglieri regionali. La concretezza nel dire: "questo dialogo
porti a qualche cosa o porta alle elezioni" quindi ci trova
assolutamente d'accordo, poi con qualche distinguo che avremo modo
di esplicitare meglio ed è normale che sia così. È normale che sia
così perché non viviamo la Valle d'Aosta del 2008, non abbiamo il
miliardo e 700 milioni di euro, non abbiamo le condizioni politiche
di allora, c'è un'instabilità qui, c'è un'instabilità a livello
nazionale, ci sono continui cambiamenti e quindi non ci si può a
questo punto nascondere. Tuttavia, il primo dato che a noi piace
fare rilevare è il fatto che, dopo 18 mesi, si sia frenato un
programma di maggioranza nel quale, evidentemente, noi non
credevamo proprio perché eravamo seduti dall'altra parte...non
credevamo che potesse dare soddisfazione ai valdostani e non
credevamo potesse dare le risposte a questo momento di crisi.
Il fatto quindi di trovarci oggi a poter trattare se non proprio
dallo stesso punto di partenza, ma quanto meno con la stessa
possibilità politica di portare il nostro contributo la troviamo
una fase positiva, nuova e inaspettata: inaspettata perché credo
che nessuno si trovasse nella condizione nel luglio del 2013 di
pensare che questo sarebbe potuto avvenire e, soprattutto, in così
breve tempo. La democrazia che oggi viene rappresentata qui
all'interno...il voto che c'è stato per portare questa democrazia
non ci mette nella condizione di dire che ognuno di noi ha più
ragione degli altri: questa legislatura - lo diciamo sin
dall'inizio - ha numeri che si equivalgono e, se si equivalgono i
numeri, bisogna provare a creare delle condizioni di dialogo e di
confronto migliori, quello che sta succedendo oggi è quello che ci
aspettavamo. Non siamo qua per dire: "abbiamo più ragione degli
altri" o "abbiamo meno ragione degli altri", oppure: "abbiamo le
idee migliori o abbiamo le soluzioni al problema", quello che
volevamo dire all'inizio è che con questi rapporti di forza, i
metodi, il confronto, il sistema di porsi doveva essere diverso e
oggi ci sono queste condizioni, quindi, visto che abbiamo lavorato
per questo, non possiamo che essere soddisfatti, altrimenti avremmo
detto delle parole al vento.
La soddisfazione però deve portarci ad essere costruttivi e
propositivi: costruttivi e propositivi perché riteniamo che non si
possano esclusivamente annunciare delle cose e poi fare finta che
dietro a queste cose non ci sia la possibilità di fare dei passi in
avanti. Il passato vogliamo lasciarlo per un momento alle spalle,
il passato è quello che ha generato, per quanto ci riguarda, delle
scelte di vita anche a livello personale, delle scelte politiche,
delle esperienze che probabilmente sarebbe bello che tutti
potessero fare, perché arricchisce anche il proprio bagaglio
personale provare a fare attività politica attraverso ruoli e
posizioni diverse, però questo non fa abbandonare le idee per le
quali si fanno le battaglie politiche, i principi per i quali ci si
espone a livello di immagine anche in politica. Noi quindi troviamo
oggi in questa fase le condizioni per cui anche l'UVP possa
portare, se ce l'ha, quella forza che ha annunciato e quella
speranza che anche ha creato almeno nel proprio elettorato, se ce
l'ha, la possa portare in una fase completamente nuova come quella
che ci stiamo apprestando a vivere.
Per noi il cambiamento è quello che abbiamo sempre detto: il
cambiamento del metodo, il cambiamento politico-organizzativo, il
cambiamento nella definizione degli obiettivi che, ripeto, non
vogliamo dire che dovranno essere i nostri, però abbiamo piacere a
dire che i nostri siano al centro del tavolo, che possano essere
discussi e, se buoni, portati avanti e altrimenti oggetto di
sintesi o di arresto, perché ce ne sono altri di migliori dei
nostri. Il cambiamento però passa anche attraverso i fatti, il
cambiamento non passa per le parole: il cambiamento sono le azioni
concrete che si fanno, perché le cose che si dicono poi rimangono
semplicemente dette, invece noi vogliamo che il cambiamento passi
attraverso i fatti e sui fatti ci confronteremo nel corso del
bilancio riguardo a temi politicamente nel prossimo periodo.
Il primo fatto concreto il nostro movimento lo ha annunciato
negli scorsi giorni e consiste nel fatto che sull'autonomia l'UVP,
pur riconoscendo, oppure non disconoscendo le battaglie che ha
fatto fino ad ora riguardo un accordo che riteniamo un po'
l'origine del problema economico che la Valle d'Aosta si è trovata
a vivere in questo periodo...pur non disconoscendo le cose che
abbiamo detto in quest'aula, non siamo più disponibili ad accettare
che lo Stato ci tratti come l'ultimo zimbello d'Italia, siamo la
Regione più piccola:
"on est vraiment les petits...on est dans
un petit coin de l'Italie et ce n'est pas possible qu'on est encore
dans l'attente de définir le Pacte de stabilité."
Non è
possibile che ci troviamo a discutere un bilancio che è di
importanza capitale per la nostra comunità e qualcuno ci debba
ancora dire che cosa succederà il giorno dopo.
Allora, non vogliamo che si confonda una difesa della Valle
d'Aosta - che non è una battaglia contro lo Stato, è una difesa
della nostra comunità - con le logiche interne e le idee politiche
che ognuno di noi ha riguardo ad atti amministrativi o ad atti che
sono stati fatti. Il nostro movimento ha lanciato un'idea che
speriamo possa essere l'idea giusta - se ce ne saranno di migliori,
che emergano -, però dobbiamo difendere la nostra Regione, dobbiamo
ritrovare la forza e l'energia per difenderla politicamente e per
trasmettere una serenità che deve essere trasversale nella comunità
valdostana, perché non se ne può più! Non se ne può più! Dopo
quell'accordo ci sono state una serie di forti azioni sul nostro
bilancio che ci hanno portato oggi ad avere risorse veramente
limitate. Allora, non abbiamo paura a denunciare quest'aspetto e a
fare una battaglia comune perché la Valle d'Aosta possa ritrovare
una maggiore compattezza riguardo a questi fatti. Inoltre, non
abbiamo neanche paura di dire che, secondo noi, con le risorse di
oggi e con la decrescita che c'è stata bisogna impostare un
bilancio differente: bisogna che l'autonomia del 2014 riparta dalle
risorse che ha, immaginando che non possa partire dall'impianto che
aveva e questo è trasversale: l'impianto è amministrativo,
politico, culturale, è nel metodo di fare, nel metodo di stare in
politica, nelle cose che abbiamo detto, nelle tante battaglie che
abbiamo fatto.
L'equità che ci deve essere verso i nostri cittadini ha risorse
limitate e ha possibilità limitate per tutti, però, appunto, non
vogliamo che questo venga confuso con: "non dire queste cose e poi
non voglio difendere la Valle d'Aosta". L'UVP vuole difendere la
Valle d'Aosta e la vuole difendere soprattutto perché siamo in una
situazione veramente di grande difficoltà. La fase costituente, che
speriamo possa raccogliere il consenso da parte delle forze
politiche, alcuni hanno già annunciato l'interesse, altri, magari
ancora un po' presi da battaglie ancora più forti di quelle che
abbiamo annunciato noi...la battaglia sull'indipendenza è
sicuramente un qualcosa che può suscitare interesse...ma, se ci
limitiamo in questo momento a trovare tutti la forza di difendere
la nostra autonomia, credo che faremmo già un bel risultato e poi
avremo ancora modo di differenziare le nostre posizioni. Su questo
perciò ci aspettiamo di vedere se c'è la volontà...una volta mossa
la politica, creata l'azione politica e forse anche differenziata
la posizione dal Consiglio regionale, che è una posizione che
deriva dalle elezioni, ma la politica si può ritrovare anche
attraverso altre forme, vediamo se finalmente c'è la voglia di
lavorare su temi, non avendo paura di guardare al passato, ma allo
stesso tempo avendo la voglia di guardare veramente al futuro.
L'altra azione concreta...questa l'UVP l'ha fatta e la farà qui
all'interno. Dicevo in premessa che sicuramente questo bilancio
nasce con condizioni differenti da quelle di prima. Il tempo di
lavoro c'è stato, sul metodo abbiamo ancora dubbi, ma immagino
anche che ognuno provi a raccogliere le sensibilità degli altri e
poi cercheremo di capire come arrivare a soluzioni migliori. Noi,
quando parliamo di costruire un bilancio, immaginiamo che possano
esserci condizioni non dal mese di ottobre con i gruppi di
opposizione, ma prima perché tanto una serie di dati ci sono, tutta
una serie di lavori si possono fare attraverso le commissioni...non
fa nulla, il bilancio di quest'anno è comunque nato sotto altre
basi. Politicamente c'è stata l'attenzione di ascoltare alcune
proposte...la collega Fontana parlava dei cantieri forestali e
queste sono battaglie che i gruppi di opposizione hanno fatto
insieme qui l'anno scorso e il fatto di ritrovare e ridare serenità
ad una serie di lavoratori già con l'approvazione del bilancio non
potrà che giovare a queste famiglie e a queste persone. Bene
quindi, questo è un risultato politico di condivisione, ma c'è una
serie di elementi che nel bilancio noi intendiamo assolutamente
portare alla vostra attenzione e lo faremo attraverso gli
emendamenti, ma soprattutto attraverso il confronto, perché non
credo che tutto potrà trovare una soluzione nella fase di
discussione del bilancio.
Il primo grande obiettivo che deriva però dalla fase di
emergenza è il fatto che dobbiamo trovare, a nostro avviso, delle
risorse per provare a dare risposta a tutto il comparto edile e
all'indotto che viene collegato, al settore viene collegato, perché
la crisi è forte: questo non deve essere tanto il segnale che poi
continuerà così, però riteniamo che, in un momento come questo, una
situazione di estrema criticità che vive la nostra piccola impresa
vada ascoltata. Credo che vadano cercate soluzioni, se possibile,
quanto meno nel breve periodo per cercare comunque di governare un
sistema che dovrà cambiare, perché quelle risorse non ci sono più,
quell'impianto di lavori pubblici non esiste più, anche le nostre
imprese dovranno poco alla volta convertire, nel limite del
possibile, il loro lavoro, però c'è bisogno di mettere del denaro
affinché si possa in qualche maniera trovare delle soluzioni e
siamo d'accordo...sul passaggio del Presidente ieri...i grandi
appalti non sempre sono stati una risposta all'economia locale,
anzi in certe occasioni sono stati anche un danno e un problema.
Oggi noi non parliamo di grandi appalti, ma stiamo parlando...anche
perché tutti annunciamo le grandi opere, ma ormai c'è solo più una
grande opera: si sta parlando dell'ospedale. Il cantiere
dell'università è stato assegnato, la funivia del Monte Bianco sta
terminando, tant'è vero che la vedremo a Capodanno in RAI e quindi
si parla di ospedale. La scelta dell'ospedale deriva da un
referendum che non vogliamo rimettere in discussione: noi oggi
stiamo rimettendo in discussione l'utilizzo di quei denari in un
momento particolare e critico della nostra economia. Faremo una
proposta - fra l'altro, condivisa con altri gruppi - per provare a
vedere se c'è la possibilità, attraverso queste risorse, di dare
una risposta ad un problema particolare.
Ci sono poi altri obiettivi...obiettivi sociali e saranno poi i
colleghi che descriveranno meglio tutta una serie di azioni e altri
aspetti...obiettivi sulla democrazia, sulla politica, obiettivi
sulla qualità delle cose che andremo a fare in agricoltura, nel
turismo, obiettivi che renderemo concreti appunto attraverso le
nostre proposte qui e le nostre proposte future, perché - ripeto -
il bilancio non è che una fase di discussione. Abbiamo chiesto un
Consiglio straordinario, che avverrà a gennaio, sui trasporti, che
riteniamo...l'elemento oggi di difficoltà sui trasporti...e avremo
delle cose ancora da dire. Certo che le azioni concrete passano per
le azioni politiche e passano anche per le decisioni che
prenderemo.
Ieri la relazione del collega La Torre, ripeto, e le cose che
abbiamo sentito in aula fanno presupporre che, attraverso il
confronto in aula, si possano trovare delle soluzioni alle proposte
che faremo come gruppo UVP, che faranno gli altri gruppi di
opposizione o quanto meno ci sarà la possibilità di trovare un
confronto. Se dalle parole passeremo ai fatti e se quindi questi
confronti troveranno delle soluzioni nel bilancio di oggi e nelle
proposte attraverso degli ordini del giorno che impegneranno il
Governo domani, bene, potremo dire che finalmente questa fase che è
stata annunciata ha trovato il suo compimento...ed il dialogo ha
trovato delle soluzioni che non potranno che essere, appunto, la
sintesi delle varie proposte che sono qui all'interno, altrimenti
ciò che annunciava ieri il Presidente...le elezioni non possono che
essere non un obiettivo, ma un dovere per chi in politica, come in
qualsiasi altra attività di lavoro, non riesce, attraverso il suo
lavoro, a dare delle risposte per le quali viene sostenuto,
chiamato e anche indennizzato nel nostro caso, ma le elezioni non
devono diventare uno spauracchio e neanche un obiettivo, perché
vorrebbe dire aver fatto fallire la nostra capacità di dare delle
risposte attraverso il nostro ruolo. Le elezioni che quindi noi
abbiamo annunciato per tempo - addirittura nell'altra crisi - non
spaventano in termini di forza politica e di eletti per quello che
ci riguarda. Esse però sarebbero la dimostrazione che questi 35
Consiglieri hanno abdicato alla loro capacità di trovare,
attraverso le loro idee, le risposte alla crisi che stiamo
vivendo.
Raccogliamo quindi questa sfida che è stata lanciata ieri in
maniera molto positiva, perché vediamo dietro a queste parole la
voglia di trovare delle soluzioni, rilevando il fatto che, appunto,
così non si può governare e così non si può continuare in questa
legislatura. Speriamo...e porteremo, come gruppo UVP, il nostro
contributo a questo tipo di atteggiamento che è stato annunciato
per questo bilancio e soprattutto cercheremo, come gruppo UVP, di
dare una svolta a questa legislatura, che non deve essere ricordata
come qualcosa di inconcludente, o come qualcosa...che non ha saputo
in una fase storica della nostra regione dare dimostrazione che in
Valle d'Aosta si può fare politica e si può fare politica
seriamente. Noi quindi ci saremo su tutta questa serie di premesse,
ci saremo con i nostri obiettivi e vedremo alla fine della
conclusione del dibattito sul bilancio quanto di quanto annunciato
troverà compimento e soluzione. Grazie.
Presidente
- Grazie collega Bertschy. Altri Consiglieri?
La parola al collega Follien.
Follien (UV)
- Merci Président.
Credo doveroso intervenire per dare il mio contributo alla
discussione nell'analisi di questo bilancio di previsione
2015-2017. Questo è un bilancio che affronta e risente di un
momento di grande criticità, di grande difficoltà - ce lo siamo
detti tante volte - dal punto di vista macroeconomico, in Europa
oramai la recessione ha toccato in parte Paesi anche solidi come la
Germania, in un contesto nazionale in cui le rigide regole del
Patto di stabilità e l'assenza cronica di riforme che sono attese
in Italia da decenni soprattutto dal punto di vista economico
vedono una situazione di disoccupazione in crescita, in particolare
quella giovanile...e un sistema italiano di
welfare
e di
pubblica amministrazione che non tiene più dal punto di vista
strutturale. La crisi economica di questi anni ha portato al
susseguirsi in Italia di Governi tecnici e non che hanno prodotto
solamente politiche di tagli e leggi di stabilità con
l'introduzione di tasse e di imposte sempre più onerose. Dal
"Governo Monti" in poi lo Stato ha individuato un solo responsabile
di quella che era la situazione del debito pubblico e
dell'inefficienza, cioè gli Enti locali, in particolare le Regioni,
ma, in particolare, le Regioni autonome. A queste Regioni e
soprattutto alle speciali del nord - la Sicilia, in particolare,
forse è stato un capitolo a parte - è stato chiesto un contributo
al risanamento della finanza pubblica sproporzionato e iniquo, con
una continua violazione, come nel nostro caso, delle prerogative e
delle tutele del nostro Statuto speciale, come se avere gestito per
decenni le risorse finanziarie provenienti dalle nostre tasse, in
un modo che reputo efficace e produttivo, creando un
welfare
di qualità e non solo, sia stato un immeritato privilegio, come se
non fosse un dato di fatto che in questa regione, attraverso
l'autonomia finanziaria, noi gestiamo ciò che altrove è gestito
molto spesso male dallo Stato.
Credo che queste considerazioni non servano a crearsi degli
alibi o per darsi delle giustificazioni, alcuni dati su questo
bilancio sono oggettivi, come quello di dirci che il bilancio in
soli cinque esercizi si è dimezzato, scendendo sotto la soglia del
miliardo di euro per la prima volta. Non ripeterò le cifre
ascoltate ieri e esposte bene dall'Assessore Perron in modo
esaustivo. Dal documento si metteva in evidenza come il 90 percento
del bilancio consista nella copertura di spese obbligatorie ed un
10 percento rimanga per gli investimenti, circa 100 milioni.
Quest'atto del bilancio ha comunque tra i suoi impegni continuato a
sostenere finanziariamente le misure anticrisi. Tante volte ci
siamo detti di continuare a fare uno sforzo con la scelta di
prorogare la sospensione delle rate dei mutui, con la revisione di
alcune misure e l'introduzione di un fondo per il contrasto
all'esclusione sociale, misure importanti in un momento come quello
attuale, misure che credo che per intensità non trovino confronto
in altre realtà regionali e il tutto è stato fatto senza aver
aumentato la pressione fiscale.
Altra iniziativa importante - e qualcuno lo ricordava già prima
- è stata quella delle misure per il sostegno dell'occupazione in
diversi settori, come i fondi per i piani straordinari dei cantieri
forestali e delle opere stradali. In alcuni settori da sempre
strategici in Valle d'Aosta ci sono stati sicuramente dei risparmi
e delle razionalizzazioni, ma non credo che ci siano stati dei
tagli verticali. In settori come l'agricoltura e l'istruzione si è
cercato, come nel caso dell'agricoltura, di continuare, nel limite
del possibile, a sostenere il settore, che ha subito
razionalizzazioni e risparmi, ma vi è ancora una parte di risorse
regionali del PSR e c'è un sostegno alle misure di promozione ai
nostri prodotti agricoli e delle nostre eccellenze. Si è cercato
nel settore istruzione e cultura, pur con una contrazione di
risorse, di garantire un settore che è sempre stato un'eccellenza:
il nostro sistema scolastico e di offrire anche per il futuro,
nuove idee: penso all'arricchimento che ci sarà dal Progetto
École VdA
e di continuare a sostenere un'offerta culturale
di qualità che sia anche in grado di sviluppare delle sinergie con
il nostro settore turistico, settore strategico in questo momento
di crisi economica.
La crisi economica che ha colpito la nostra regione ha anche
determinato una riduzione - dobbiamo dircelo - dei fondi
disponibili per le politiche sociali, da sempre una voce importante
del nostro bilancio. Non possiamo dire di essere contenti di questo
perché sappiamo che la crisi ha aumentato la povertà e il disagio
sociale, anche in una realtà come la nostra che era fino a qualche
anno fa un'isola felice. Tuttavia, se l'importo della diminuzione
dei fondi è elevato (7 milioni di euro), questa riduzione sarà
comunque minore di quella cifra, perché, come gli altri anni, il
Fondo Sociale Nazionale ha riconosciuto somme alla Valle
soprattutto per la serietà e la validità dei suoi progetti.
Partendo dalla constatazione dolorosa delle minori risorse,
dobbiamo però cercare di spendere meglio, ovvero di aiutare chi ne
ha più bisogno e chiedergli, quando è possibile, qualcosa in
cambio: credo che questa sia la logica alla base dell'elaborazione
della legge che stiamo preparando sul microcredito in commissione,
un piccolo esempio di questo tipo di impostazione. Sui due grandi
capitoli dei servizi sociali per gli anziani e l'infanzia si è
agito in questa logica, sulla realtà delle microcomunità si è
costruito un nuovo modello che rivede strutturalmente
l'organizzazione. È stato definito e approvato il costo ottimale
giornaliero per ospite in struttura, si è così potuto determinare
quali strutture, soprattutto quelle per i piccoli numeri di ospiti,
non potevano più essere gestite. L'accorpamento di strutture vicine
presenta infatti una riduzione dei costi di gestione, ma anche una
maggiore qualità dei servizi. L'accorpamento comincerà - lo sapete
- con la chiusura della struttura di Torgnon e il suo confluire in
quella di Antey, ma questi passaggi avverranno senza riduzione di
personale.
Per quanto riguarda il campo delle politiche sociali, quello
delle sociali e della prima infanzia, è da tempo che si parla di
rivedere un modello che è un'eccellenza, ma che è molto costoso:
1.200 euro circa per bambino nei nidi italiani. L'emergenza
economica ha quindi solo velocizzato una modifica del nostro
sistema, una modifica su cui si rifletteva da tempo, su cui credo
la classe politica precedente riflettesse da tempo. Si è proposto
come percorso...e si sono condivise con il gruppo di lavoro del
CELVA e con la V Commissione di cui faccio parte queste modifiche.
Si è allargata intanto l'offerta dei servizi, ampliandola anche ai
bimbi di 6 mesi, si è lavorato per aumentare la flessibilità
dell'offerta alla presenza anche solo per tre giorni alla
settimana, chiudendo i nidi tre settimane all'anno, cercando di
variare il periodo a seconda delle necessità e dell'ubicazione dei
nidi e di aprire un'offerta turistica recettiva per i nidi situati
in località turistiche. Il rapporto tra assistenti e bimbi su cui
si è discusso e che aveva generato anche tanta polemica sui mezzi
di informazione è cambiato a seconda dell'età: 1 a 5 da 6 a 9 mesi,
1 a 6 da 9 a 24 com'è già ora, 1 a 8 tra 24 e 36 mesi, in Toscana e
in Emilia Romagna il rapporto è da 1 a 10 e parliamo di due Regioni
che sono all'avanguardia nel
welfare
.
Si è continuato a mantenere un'attenzione tutta particolare alla
disabilità, altro settore in cui siamo un'eccellenza e in cui
abbiamo standard elevati. Una delle poche voci che non ha visto una
contrazione è il finanziamento al centro di Ollignan, che sta
diventando sempre di più un luogo idoneo ad occupare e ad
utilizzare le risorse di chi in partenza ne ha meno, ma su tutte
queste politiche sociali, sul mondo del sociale incombe comunque
l'impatto del nuovo ISEE nazionale, che cancellerà i nostri ISEE e
che darà molto più peso ed incidenza a quella che è la proprietà
privata: questo è un tema che credo affronteremo e approfondiremo
anche in commissione, il Presidente Restano si è preso l'impegno di
approfondire questo tema. Credo che la discussione, come su altri
temi, sarà molto produttiva, perché ci dobbiamo anche sicuramente
porre l'idea di come lavorare su questo ISEE, perché indubbiamente
in questo momento chi ha anche una minima proprietà privata viene
fortemente penalizzato e quindi credo che colui che ha una piccola
proprietà non siano i ricchi da penalizzare o a cui chiedere di
più, ma che ci sia forse un ragionamento che dobbiamo fare per
cercare di dare delle risposte.
En conclusion je crois que, pour tous les élus du Conseil - et,
en effet, dans les premières interventions on l'a aperçu -, la
première des priorités est encore la défense a 360 degrés de notre
autonomie, mais je crois que nous nous devons interroger
sérieusement - nous les élus et même les forces politiques - sur le
significat futur de ce modèle qui, avec des points faibles, nous a
quand même permis de vivre un après-guerre de bien-être et de
liberté, il nous a permis de nous sentir fièrement un peuple. Pour
nous, les autonomistes, l'autonomie a toujours signifié
responsabilité et prise de conscience et avec la même
responsabilité nous avons affronté ce moment de criticité, un
moment de transition, de changement, de "pont" l'a défini le
Président Rollandin hier dans son intervention. Nous devons
retrouver la force d'arriver à des solutions efficaces qui soient -
c'est mon humble avis - le plus possible partagées,
in
primis
sur la question de l'emploi pour les jeunes et dans tous
les domaines, pour arriver à des réponses encore plus fortes, nous
devons chercher les points et les thèmes qui nous unissent et non
pas ceux qui nous divisent: avec les divisions nous ne construisons
rien. Les ressources financières passées ne seront plus disponibles
- le disait même le collègue Bertschy auparavant -, mais je suis
convaincu que nous avons les instruments, les idées et les énergies
pour dépasser ce moment et pour suivre un modèle futur de
développement de notre Région. Merci.
Presidente
- Grazie collega Follien. Altri colleghi che
chiedono la parola? Non vedo colleghi che si siano prenotati...la
parola al collega Fabbri.
Fabbri (UVP)
- Merci Monsieur le Président.
Gentili colleghi, siamo riuniti per esaminare uno degli atti
legislativi più importanti per la vita economica e sociale della
nostra comunità per l'anno 2015 e seguenti. Purtroppo dobbiamo
constatare che anche questo bilancio conferma la gravità della
situazione economica e di conseguenza sociale che si è creata negli
ultimi anni. Le cause, è stato detto, sono in parte riconducibili a
condizioni generali nazionali ed europee, sistema in cui siamo
pienamente integrati nel bene e nel male, ma anche direi
all'improvvido accordo del 2010 sul federalismo fiscale, che, com'è
stato più volte detto, non ha avuto la lungimiranza di tutelarci
dall'esosità dello Stato, esosità che ci sta impoverendo con
richieste sempre maggiori sino ad arrivare agli oltre 220 milioni
del 2015. Una situazione che è resa ancora più grave
dall'incertezza generata dal limbo in cui ci costringe un Patto di
stabilità mai definito completamente e che non ci dà la certezza di
quanto realmente si può disporre in questo bilancio scheletrico;
una situazione che subiamo ormai da anni e che non ci permette di
avere una programmazione chiara e sostenibile nel futuro, cosa di
cui avremmo particolarmente bisogno. Se si vuole infatti iniziare a
costruire un nuovo modello di società in cui crescita e benessere
si fondano non più sulla ricchezza generata dalla distribuzione di
denaro pubblico, che è una merce ormai in via di estinzione, o
sull'occupazione assistita nell'Amministrazione, oppure in spazi
collaterali che la cattiva politica si costruisce, bisogna
stimolare la produzione di ricchezza generata dal lavoro d'impresa,
dalle professioni e dall'artigianato, dal commercio e dalla
cultura, cioè da tutto quello che una società viva e vitale riesce
a produrre.
Se si vuole avere una prospettiva di crescita economica e
sociale, bisogna avere chiarezza su quelle che saranno le
disponibilità del futuro, in modo da riuscire ad individuare
risorse da investire: questo è quello che avviene in qualsiasi
impresa, del resto, per avere certezza di investimento, bisogna
sapere quelle che sono le disponibilità. Bisogna inoltre far capire
ai nostri concittadini qual è la reale situazione, non più mentire,
non più costruire dei castelli che non possono essere mantenuti. È
un compito difficile, ma per l'Union Valdôtaine Progressiste la
strada da seguire è questa. La politica deve farsi carico di questa
difesa dell'autonomia, di un'autonomia soprattutto economica senza
la quale non possiamo dirci autonomisti. Non possiamo più
permetterci di disperdere risorse in capitoli di spese
improduttive, parcellizzare in mille piccoli rivoli le risorse che
abbiamo, oppure impegnarle in grandi opere - è stato detto che
ormai ne rimane solo più una - che concentrano però imponenti
somme, che il più delle volte vanno a finire ad imprese non
valdostane, con tutte le conseguenze negative che ne derivano, come
lo stesso Presidente ieri ha ammesso. Le conseguenze negative sono
soprattutto sul gettito fiscale, che è la nostra unica entrata
ormai. È un dovere improcrastinabile cambiare l'ottica con cui si
affrontano le leggi finanziarie e ahimè non è quello che questa
legge di bilancio ci propone, non si intravvede nulla di quello che
non sia un tamponare una situazione che sta franando.
Ci siamo spesso sentiti dire, anche dal Presidente, che il mondo
sta cambiando e che nulla sarà come prima; vorremmo ora sentirci
dire dal Presidente e dal suo Governo come pensano di programmare
questo cambiamento, che tipo di sviluppo e di società ci
propongono, anche se ieri abbiamo avuto la piacevole sorpresa di
essere coinvolti finalmente in questo tipo di prospettiva che ci
aspetta nel futuro. Abbiamo comunque cercato tra le disposizioni
della legge sul bilancio, ma non se ne trova traccia. Volendo
essere indulgenti, potremmo al massimo definirlo conservativo, in
attesa che si compia l'agonia della nostra comunità valdostana e
che, come novelli
ramoneurs,
i nostri giovani e i nostri
lavoratori siano obbligati ad andare a cercare lavoro altrove.
Ognuno di noi deve però assumersi la propria responsabilità,
nessuno, fintanto che è stata sostenibile, ha rifiutato
quest'economia, questa società basata sul contributo, è ora di
cambiare modello e ripartire.
Noi dell'Union Valdôtaine Progressiste, insieme agli amici
dell'opposizione, cercheremo con i nostri emendamenti di dare una
scossa alla società valdostana, cercando nuove risorse, discutendo
quelli che sono i costi della struttura della democrazia in
generale e della politica, rinviando a quando sarà possibile quelle
grandi opere, che, come si diceva prima, non producono sviluppo,
per impegnare invece queste risorse in interventi minori affidati
magari a piccoli interventi, magari affidati a cottimo, che possano
coinvolgere una più ampia platea di piccole imprese e ciò per
aumentare il gettito fiscale con un'azione pro attiva, poiché è
facile prevedere che il bilancio del 2015 sarà problematico sia per
le entrate provenienti dal reddito, sia per quelle provenienti
dall'IRAP e di queste azioni ci accorgeremo poi come gli 80 euro e
anche l'accollamento dell'IRAP sarà una diminuzione...porterà anche
questo una diminuzione di gettito per noi.
Per quanto riguarda poi un'annotazione, che giustamente il
Presidente ci faceva notare ieri, e cioè che il credito esiste, ma
non viene erogato, perché non c'è richiesta, è vero tutto questo,
ma è altrettanto vero che purtroppo è talmente difficile arrivare
al sistema di credito dai piccoli imprenditori, che, se non
aiutiamo queste piccole imprese, non riusciremo mai a sbloccarlo.
Cercheremo anche di rimpinguare quelli che sono i capitoli della
spesa nel sociale, soprattutto nei minimi...è un progetto cioè di
sviluppo, un'iniezione di fiducia, sapendo che abbiamo tutte le
forze e le potenzialità per farcela. Passare dalla parola ai fatti
è certamente difficile, ma è e deve essere possibile.
Quando esamineremo nel dettaglio il bilancio, avremo modo di
mettere a nudo le criticità nei vari settori e come siano stati
falcidiati nel 2015 e negli anni successivi. Vogliamo fare ora
alcune considerazioni sull'impianto generale del bilancio.
Innanzitutto poniamo l'attenzione sullo svuotamento della legge 48,
cioè sulle casse dei Comuni, sui cui trasferimenti è stata
accollata la quasi totalità delle spese socio-assistenziali e quel
poco che ne resta nel governo del territorio...ciò che rimane viene
quasi azzerato poi dalla rapina che lo Stato addossa ai Comuni. La
soluzione proposta dal Governo è: "arrangiatevi", e sembra che
questo sia bastato a soddisfarli comunque. È pesantemente colpito
il diritto allo studio e in genere tutto quello che ruota intorno
al mondo della cultura. Diritti sociali, politiche sociali e
familiari: diminuzione del 10 per cento, sanità: meno 7 percento. I
nostri dirigenti saranno costretti a fare i salti mortali per far
quadrare i conti. Nel costituendo fondo sociale, nato con la
condivisibile intenzione di razionalizzare il settore, 9 milioni
sono per il
bon chauffage
, bonus energia e il prossimo
reddito di cittadinanza. Sarà difficilissimo, credo, far quadrare i
conti se non si rimpinguerà in qualche modo. Ci saranno nuovi
ticket sanitari che dreneranno dalle tasche dei valdostani circa 2
milioni di euro, a quanto ci viene detto; servizi socio-sanitari a
misura del nuovo incombente ISEE, come ci ha ricordato prima il
collega Follien. Le faccio molti auguri, Assessore Fosson, perché
sarà una gestione non facile, sarà un compito difficile, che spero
vorrà condividere, come del resto ha già fatto anche in parte
finora. La riorganizzazione e la revisione dei servizi sociali è
certamente una cosa necessaria, trattandosi però di un patrimonio
di tutta la comunità, mi auguro che questo lo faremo insieme.
Un ultimo passaggio sulla grande importanza che giustamente
viene data al contributo che proverrà dai fondi europei nelle varie
"definizioni" da attuarsi nel prossimo settennio. Questo sarà un
settore in cui tutti dovranno cercare di dare il loro meglio:
amministratori, uffici, imprese, lavoratori, politici, ognuno nel
loro campo. A tutt'oggi non sappiamo ancora nulla se non le grandi
linee su cui si attueranno tali progetti. A questo proposito vorrei
qui sollecitare il settore pubblico ad impegnarsi in tutti i modi
affinché sia data la massima pubblicità delle opportunità che si
offrono con tali finanziamenti e di cercare di sburocratizzare al
massimo le procedure, ben sapendo che la genesi delle difficoltà
burocratiche sta altrove, ma nei nostri uffici mi augurerei che
queste difficoltà non vengano ancora più sviluppate. Ciò non ci
esime dal provarci per sollecitare l'intraprendenza dei nostri
cittadini e delle loro imprese, così che questi fondi finalmente
generino qualcosa che non si esaurisca quando i fondi finiscono,
anzi a questo proposito sarebbe molto interessante sapere quali
risultati tangibili hanno portato i lavori del settennio che si sta
concludendo in questi giorni. Sarebbe veramente opportuno fare
questa disamina in quanto ci potremmo rendere conto quali sono e
come sono stati impiegati questi fondi e cosa hanno generato.
Concludo con una riflessione su quanto ci è stato detto ieri
nella relazione degli attori principali di questo bilancio. Come
non si può condividere l'analisi e l'invito del Consigliere La
Torre, soprattutto nel passaggio in difesa dell'autonomia,
invitandolo però ad estendere quest'azione al di là dei movimenti e
della politica, coinvolgendo cioè tutti i valdostani, che forse si
sono un po' assopiti sull'argomento credendo che tali diritti,
soprattutto economici, fossero intoccabili, fossero eterni, mentre,
come ammette di aver ultimamente scoperto anche l'Assessore Perron,
si scopre la fragilità della nostra autonomia, ma questo è stato
detto già dal mio collega, a questo proposito come c'è in atto
un'azione di rifondazione, di ristudio, di affrontare questi
problemi a cui tutti coloro che tengono all'autonomia sono invitati
a partecipare.
L'atteggiamento poi ottimistico che sempre il nostro collega La
Torre auspica non deve però essere un atteggiamento di un ottimismo
di facciata, ma piuttosto un atteggiamento ottimistico e realistico
nello stesso tempo.
Presidente Rollandin, ieri nell'illustrarci la sua finanziaria
spartana, attendista, non programmatica, come lei stesso ci ha
detto, e che qualcuno ha detto anche contabile, dando un aspetto
positivo a questo tipo di aggettivo, dovuto in buona parte a quella
legge sul federalismo fiscale che doveva essere...le sue parole
sono:
"un patto tombale"
e che rischia veramente di
diventarlo un patto tombale, ma per la Valle d'Aosta. Ci ha detto
che è un argomento aperto, che recepirà, dicevo, la finanziaria, un
documento aperto che recepirà negli emendamenti le istanze che
vengono da più parti.
Bene, siamo in attesa, vedremo in questi giorni se passeremo
finalmente dalle parole ai fatti, se finalmente, condividendo gli
emendamenti proposti, si potrà intravvedere il cammino che lei ieri
ci ha invitato ad intraprendere o se rimarrà invece semplicemente
un
flatus vocis
, un'immagine...pur sapendo che nessuno è
depositario della verità, potremo così intraprendere un cammino
insieme. Grazie.
Si dà atto che dalle ore 10,38 assume la presidenza il
Vicepresidente Follien.
Follien (Président) -
Merci Conseiller Fabbri. La parole
au Conseiller Lanièce.
Lanièce (SA) -
Il bilancio che stiamo esaminando, come
già quello dell'anno scorso, nasce in un quadro di grave crisi
economica, che desta forte preoccupazione per la decrescita in atto
e suscita timore per i risvolti finanziari ed occupazionali che
implica. Le scelte nazionali di risanamento attraverso tagli
cospicui alle risorse con il contenimento forzato della spesa
pubblica creano disorientamento nel Paese Italia e diffondono un
clima di pessimismo sul futuro. Questo documento finanziario
risente infatti del forte ridimensionamento delle disponibilità
economiche. Se nel recente passato avevamo ancora potuto contare su
risorse che consentivano di far fronte alle esigenze della nostra
comunità, oggi ci troviamo sempre più a dover centellinare le
residue disponibilità. Quello in esame non è quindi un bilancio
frutto di nostre scelte, ma è conseguente ai provvedimenti che lo
Stato ha imposto ad Enti locali e Regioni, vanificando linee
politiche e scelte che le Autonomie avevano costruito con fatica
nel corso di anni.
Particolarmente significativo poi si è rivelato l'accanimento
nei confronti delle Regioni a Statuto speciale come la nostra. I
forti tagli subiti hanno generato un gravissimo impatto sui vari
settori, in particolare nel fondamentale comparto degli
investimenti. Roma continua a dimenticare che le competenze in
carico alla Valle d'Aosta comprendono oneri che in altre realtà
sono assunti dallo Stato (la Sanità, gli stipendi degli insegnanti,
dei forestali, dei vigili del fuoco...). Finanziare il bilancio
rappresenta dunque una situazione condizionata dalle politiche
dello Stato che con il Patto di stabilità, la
spending
review
e il "salva-Italia" hanno minato e continuano a
minare pesantemente l'autonomia finanziaria della Valle d'Aosta.
Posto che l'assioma Statuto speciale uguale identità valdostana,
uguale autonomia finanziaria sia veritiero, ne consegue che
l'azione dello Stato di incidere senza intese sulla nostra
autonomia finanziaria, gestionale e amministrativa rappresenta un
attacco indiretto alla nostra identità e quindi automaticamente
un'azione diretta contro il nostro Statuto speciale. Il bilancio
quindi è stato predisposto in un quadro di assoluto rigore
economico e finanziario, cercando ove possibile di intervenire in
modo equilibrato, conservando alcune misure anticrisi, e difendendo
le persone più disagiate.
Vorrei sottolineare, come hanno già fatto altri colleghi, che
siamo passati da 1.629 milioni disponibili nel 2009 a 1.077 milioni
nel 2014 e ai 973 milioni per il 2015 di cui 872 milioni per le
spese correnti e 101 milioni per gli investimenti. Sicuramente non
era intenzione di questa maggioranza tagliare i contributi o
ridurre le spese di settori fondamentali per il territorio e per la
nostra gente. Ma abbiamo il dovere della consapevolezza: presentare
oggi un bilancio secondo quanto imposto dallo Stato equivale a
superare schemi consolidati, richiedendo all'Esecutivo di indicare
precise ed ineludibili priorità. Il bilancio che oggi presentiamo è
pertanto un bilancio che richiede forti sacrifici e di questo ne
siamo, seppur amareggiati, consapevoli, anche se tale provvedimento
è stato però redatto con responsabilità, non aumentando le tasse,
con un pareggio di bilancio ottenuto interamente con risorse
disponibili, cercando di dare continuità alle politiche fin qui
attuate e riconfermando le risorse per alcune misure anticrisi per
imprese e famiglie.
È comunque un bilancio responsabile e realistico, che, nella
limitatezza delle risorse, fornisce delle risposte concrete. La
sanità e il
welfare
, da sempre fiore all'occhiello delle
nostre scelte politiche, continuano a rappresentare la spesa
principale del bilancio, anche se la scure della crisi economica si
è abbattuta anche su tutti i servizi sociali della Valle d'Aosta,
imponendo la necessità di cambiare il
welfare
in un momento
in cui, aumentando la povertà e con essa anche il disagio sociale,
si sarebbe dovuto avere più risorse. Tenuto conto che i contributi
a fondo perduto non sono più possibili, ecco che allora gli aiuti
alle fasce deboli e alle persone in difficoltà devono essere
rimodulati e quindi concessi con più attenzione andando a scoprire
e a privilegiare
in primis
chi ne ha più bisogno. È prevista
nella legge finanziaria la costituzione di un fondo regionale per
il sostegno all'inclusione sociale, per i senza reddito, da più
parti sollecitato. Viene mantenuto il microcredito, di cui si sta
predisponendo la nuova legge, normativa che prevede, tra l'altro,
un aiuto economico restituito con ore lavorative. È una norma che
può dare anche vantaggi sociali importanti: utilizzare questi
lavoratori temporanei per attività di pubblica utilità rappresenta
sicuramente una novità importante ed è anche una modalità per
responsabilizzare maggiormente coloro che, in difficoltà, ricevono
un indispensabile aiuto economico.
Nel campo dell'istruzione è stata data priorità alla
salvaguardia del sistema scolastico nel suo complesso, settore che,
rispetto agli altri, vede una riduzione molto marginale, che si
attesta intorno all'1 percento. In particolare sono state mantenute
invariate le quotazioni organiche perequative, quelle cioè che
consentono alle istituzioni scolastiche di programmare e realizzare
la propria offerta formativa. Questa scelta sta a significare
l'importanza che questa maggioranza rivolge al diritto allo studio
quale strumento di crescita e di formazione dei nostri giovani e
quindi del futuro della nostra comunità. Inoltre è da sottolineare
l'attenzione che l'Assessorato sta rivolgendo, come ha già detto il
collega Follien, attraverso l'iniziativa
École VdA
nei
confronti del plurilinguismo come arma vincente per formare i
giovani, profondamente radicati nella nostra cultura, ma con lo
sguardo rivolto al mondo.
Per quanto riguarda invece la parte culturale, settore che da
sempre comprende maggiori spese cosiddette "comprimibili", la
razionalizzazione è stata più importante, ma, malgrado ciò, le
risorse mantenute consentiranno di poter attuare le attività più
importanti e strategiche.
Nel campo delle attività produttive l'esiguità delle risorse
dovrà essere affrontata con i fondi della programmazione europea
2014-2020. I fondi strutturali per la crescita dell'occupazione
rappresentano in questo momento di ridotte disponibilità
finanziarie, l'opportunità da sfruttare al meglio per il rilancio
del comparto produttivo secondario. In particolare si sosterrà la
ricerca e lo sviluppo che è condizione
sine qua non
per
introdurre innovazioni nel comparto, innovazione di processo, e di
prodotto, che possono contribuire significativamente a dare
competitività alle imprese in chiave locale e che sono fondamentali
per affrontare mercati di sbocco dei prodotti internazionali.
In riferimento alle politiche del lavoro, si evidenzia che gli
indicatori rivelano una situazione in peggioramento nonostante i
livelli siano sensibilmente i migliori rispetto a quelli nazionali.
La riduzione delle disponibilità finanziarie della Regione ha
imposto anche in questo settore un importante lavoro legato
all'efficientamento dell'allocazione delle risorse, risorse che
provengono da trasferimenti dello Stato, dal piano giovani, dalla
garanzia giovani, dal FSE e solo marginalmente dal bilancio
regionale. Con il 2015 ci si prefigge di dare avvio alla
programmazione europea con interventi utili ad incrementare
l'occupabilità delle persone oggi escluse dal mondo del lavoro.
Particolare attenzione sarà posta al
target
giovani
attraverso gli strumenti del piano giovani e garanzia giovani che
contengono un quadro organico di iniziative volte a favorire il
percorso formativo e la transizione dal sistema dell'istruzione a
quello del lavoro.
Nell'ambito dell'Assessorato delle opere pubbliche la casa
rimane una priorità. Per quanto riguarda il fondo regionale per le
politiche abitative, il bilancio prevede circa 2 milioni e mezzo di
euro a valere sulla finanza locale. Tali risorse, a cui si dovranno
aggiungere le risorse statali erogate per finanziare il fondo per
il sostegno alla locazione, seppur con una riduzione rispetto al
passato, saranno impiegate per continuare a sostenere le famiglie
economicamente più in difficoltà. In particolare l'intervento
principale riguarderà il contributo per il sostegno alla locazione
dei nuclei familiari che affittano una casa nel settore privato,
seguito dal sostegno erogato ai Comuni per fronteggiare i sempre
maggiori casi di emergenza abitativa. Sempre nel settore della casa
poi prosegue il cospicuo intervento nel settore edilizio per
favorire l'accesso alla prima abitazione e il recupero delle
abitazioni site in centro storico attraverso l'impiego del fondo di
rotazione, istituito presso la Finaosta, che permette ogni anno di
erogare circa 350-400 mutui a tasso agevolato a favore di famiglie
valdostane. Dal punto di vista organizzativo, poi dal gennaio 2015
sarà completato il lavoro di aggiornamento e approvazione delle
disposizioni attuative previste dalla legge sulla casa. Inoltre si
sta lavorando per poter razionalizzare la gestione dei casi di
emergenza abitativa mediante una gestione diretta
dell'Amministrazione regionale e l'istituzione di un finanziamento
agevolato a valere sul fondo unico di rotazione per le politiche
abitative, sostitutivo del contributo per il tetto in lose non più
finanziato dall'ottobre 2013.
In generale i fondi europei, i fondi di rotazione e gli
interventi attraverso la gestione speciale di Finaosta rimangono
importanti e fondamentali nel garantire in tutti gli Assessorati,
in particolare quelli del turismo e dell'agricoltura, le risorse
necessarie per operare. È ovvio che però siamo consci della
necessità di razionalizzare l'amministrazione pubblica tagliando
sprechi, intervenendo di nuovo sui costi della politica, rivedendo
le leggi di spesa e agevolazioni, considerando il reddito come
elemento discriminante per l'accesso ai contributi. Ovviamente non
dobbiamo trascurare in quest'ottica i servizi fondamentali alla
persona, i giovani, il sistema produttivo, le politiche del lavoro,
investire in tali settori è essenziale per garantire lo sviluppo
ecosostenibile della nostra comunità.
L'anno scorso durante il dibattito era emersa tra le forze
politiche la necessità di riflettere per creare occasioni di
dialogo e non di contrapposizione nella difesa dell'autonomia. Oggi
credo più che mai opportuno che tutti coloro che siedono in
quest'aula capiscano l'importanza di lottare uniti per difendere
l'identità valdostana, lo Statuto speciale e gli interessi
legittimi della Valle d'Aosta fortemente messi in dubbio dalle
politiche nazionali degli ultimi anni. Solo un fronte comune può
dare al Governo nazionale e alla nostra gente un forte segnale
politico di azione concreta, che va al di là delle semplici parole.
Lottiamo dunque insieme per difendere il nostro particolarismo e
ottenere il rispetto e le risorse necessarie per garantire un
futuro alla nostra comunità, solo dopo discutiamo su come ripartire
le risorse finanziarie rese disponibili. Dobbiamo analizzare la
nostra capacità di autogoverno e l'autonomia, oggi messe in dubbio,
chiederci se reggono ancora nel contesto attuale, se siano in grado
di competere sul mercato in questa situazione occupazionale, se il
nostro
welfare
sappia rispondere ad anziani, giovani,
famiglie e a chi non ha lavoro. E dobbiamo impegnarci ad affrontare
le mutazioni in atto e a ripensare alla riorganizzazione della
società, definendo un quadro di medio e lungo periodo, che metta al
centro della nostra realtà territorio, autonomia, lavoro, famiglia,
nuovo
welfare
, rivendicando però sia a Roma che a Bruxelles
quella specificità che la Costituzione e le leggi vigenti ci
riconoscono, in modo da aprire nuovi spazi di negoziazione, secondo
una logica di federalismo cooperativo e solidale, che garantisca i
diritti civili e sociali in un quadro che leghi autonomia e
equilibrio, responsabilità e solidarietà.
Alla luce dell'attuale momento critico, dobbiamo però verificare
la tenuta del nostro sistema, definendo nuovi modelli di sviluppo
dell'apparato produttivo, stimolando l'offerta esterna, rendendo
attrattivo il territorio per nuovi investimenti, sviluppando
l'occupazione e creando un
welfare
più attento alle nuove
povertà, alla persona e alla famiglia. Aprire tavoli di confronto
fra tutti gli attori della società civile, come richiestoci durante
le audizioni della II Commissione consiliare, diventa
indispensabile per progettare interventi regionali condivisi e per
adeguare un sistema produttivo, oggi fragile, non in grado di
competere e di interagire al meglio con il mercato. La nostra
economia deve fare sistema: infatti solo un'economia che faccia
sistema saprà affrontare le sfide che abbiamo di fronte. Ormai
singole aziende o comparti da soli non possono più competere, ma
solo facendo sistema potremo assicurare sviluppo sostenibile al
territorio e beneficiare di positive ricadute sulle condizioni di
vita e di lavoro. La nostra collocazione transfrontaliera può far
nascere un progetto di coesione reale tra Paesi confinanti,
favorendo gli scambi economici, sociali, culturali e politici
attraverso sinergie tra collettività contigue, senza limitarci alle
realizzazioni istituzionali di pochi attori. La macroregione alpina
ne è un esempio: ha l'obiettivo di promuovere il legame fra
salvaguardia della biodiversità dell'ecosistema alpino e una
green economy
basata sul patrimonio naturale, culturale e
socio-economico della montagna, promuovendo una crescita
sostenibile, intelligente e inclusiva.
Il lavoro e la definizione del nuovo
welfare
rimangono
comunque l'emergenza primaria da affrontare. Ad un ciclo di vita
basato sulla tradizionale previsione scuola-lavoro-pensione si sono
sostituiti la divaricazione dei percorsi di vita personali e
professionali, l'invecchiamento della popolazione e la scarsa
natalità. La quota di popolazione
over
65 cresce
costantemente: presto sarà la demografia più che l'economia a
cambiare la società, determinando fenomeni di emarginazione,
disagio e povertà che coinvolgeranno fasce di popolazione diverse
dal passato. Anziani non autosufficienti, bambini e giovani
inoccupati già ora rappresentano un problema sociale e il nostro
welfare,
pur tra i migliori d'Italia, rischia di non reggere
a tali emergenze né sul piano quantitativo, né su quello
qualitativo. Di fronte a questi grandi cambiamenti, la domanda di
servizi è inesorabilmente destinata ad aumentare non solo con
problemi di sostenibilità finanziaria, ma per la drammatica
insostenibilità sociale di giovani dal futuro lavorativo e
previdenziale incerto, di anziani a rischio di non autosufficienza
e di povertà, di donne in oggettiva difficoltà tra l'esperienza
della natalità e il lavoro, mettendo così in difficoltà la
famiglia, vera spina dorsale della società, che invece va difesa,
tutelata, sostenuta con le risorse quale soggetto sociale attivo.
In effetti, in questo quadro di difficoltà economiche reputo
importante sostenere la famiglia. Dobbiamo intraprendere un
percorso di fiscalità nuova e appropriata a chi ha avuto il
coraggio di fare dei figli. L'ISEE non è più sufficiente a
garantire e proteggere un reddito familiare, mentre il quoziente
familiare e il fattore famiglia sembrano meccanismi più appropriati
per difendere questa risorsa così importante che è la famiglia.
Potremo intraprendere delle sperimentazioni su questa nuova
fiscalità, ricordandoci che il sostegno a tale realtà è l'unico
meccanismo che possa affrontare la grave situazione del calo
demografico ora presente anche in Valle. Nella recente Conferenza
sulla famiglia, svoltasi il mese scorso a Saint-Vincent, è emersa
l'importanza di un protagonismo delle famiglie, anche grazie al
confronto e al dialogo con l'associazionismo familiare sempre più
necessario nella nostra società. Se la famiglia comincerà di nuovo,
associandosi in varie realtà, a programmare e a decidere il suo
futuro, sicuramente porterà soluzioni e innovazioni importanti in
tutta la nostra società.
Avviandomi alla conclusione, vorrei sottolineare che, per
governare adeguatamente alcune evidenti emergenze, è necessario
tener conto ancora di alcuni aspetti. Lo stato sociale va infatti
riformato secondo prospettive diverse da quella dei tagli alla
spesa. La gestione pubblica del
welfare
non basterà ad
affrontare l'emergenza se non verrà integrata con la diffusione
della mutualità solidale, del ruolo della famiglia,
dell'immigrazione vista come risorsa soprattutto in alcuni settori
produttivi. Si pone quindi l'esigenza di rimodellare i riferimenti
culturali, riorganizzare il sistema degli affetti e pensare alla
gestione di percorsi di vita, lavoro, tempo libero, secondo
un'attenta conciliazione, rivedendo urbanistica, funzionalità dei
trasporti, sistema di prevenzione dell'emarginazione. Il tasso di
occupazione si sta sempre più abbassando, soprattutto tra i giovani
e tra coloro che hanno perso l'impiego a pochi anni dalla pensione.
Il mercato del lavoro è caratterizzato da una flessibilità spesso
insostenibile sul piano sociale. Tale realtà si imporrà per molti
anziani, fortunatamente longevi, con pochi giovani dalle
aspettative di reddito scarso e con prospettive di lavoro incerte.
Questo fenomeno epocale deve interrogare la politica.
I temi della crescita e dell'equità sociale si legano nella
questione redistributiva. Quanta evasione si annida ancora nel
nostro Paese comprimendo verso il basso il reddito degli italiani?
Ricchezza occulta e povertà palese sembrano essere condizione
ineludibile. È indispensabile quindi mettere in atto una vera lotta
all'evasione fiscale, dare centralità tributaria alla famiglia e
perseguire il federalismo fiscale come valore fondante della
proposta politica. Il fisco infatti è un'insostituibile leva per
incidere su sviluppo e redistribuzione del reddito, ma bisogna far
emergere la reale capacità tributaria dei cittadini e lo stesso
federalismo fiscale non può aggravare la pressione complessiva, ma
rappresentare invece un'opportunità di autogoverno per le comunità
locali. Infine è necessaria l'introduzione di un quoziente
specifico che, intervenendo sull'ISEE, tenga finalmente conto dei
carichi familiari.
Ecco alcune riflessioni su cui lavorare. A noi per primi,
rappresentanti della comunità, spetta rimboccarci le maniche,
cercando di individuare al più presto soluzioni ai vari problemi,
adottando un atteggiamento il più responsabile possibile. In questo
primo scorcio di legislatura non abbiamo dato sicuramente un buon
esempio ai valdostani. Lo voglio sottolineare io che, purtroppo,
sono uno dei 27 indagati per le spese dei gruppi consiliari.
Approfitto anzi di questa pubblica occasione per chiedere umilmente
scusa a tutti i valdostani per aver contribuito, mio malgrado, a
scrivere una pagina non certo positiva della politica valdostana e
ciò ovviamente al di là del fatto che sono certo che tutti gli
indagati sapranno dimostrare nel corso dei tre gradi di giudizio la
loro buona fede e la loro estraneità ai fatti loro ascritti, anche
se quest'auspicio non mi impedisce personalmente di sentirmi
fortemente a disagio per questa vicenda. A tal proposito, non
appena riceverò la richiesta di rinvio a giudizio, sarà mia premura
mettere a disposizione della maggioranza e dell'intero Consiglio il
mio incarico di componente dell'Ufficio di Presidenza.
Ritornando al documento oggi in esame, vorrei concludere
sottolineando come questo bilancio resta ancora ostaggio della
mancanza di intese con lo Stato e dell'applicazione iniqua del
Patto di stabilità e delle varie manovre che gravano in modo forte
sulla nostra capacità di spesa, impedendoci di fatto di poter
programmare il progetto che vorremmo per il futuro della nostra
Regione, in modo da soddisfare le giuste aspettative dei
valdostani. Nell'attesa non possiamo che consapevolmente prendere
atto che ci troviamo di fronte ad un cambiamento epocale, che deve
comportare necessariamente una modifica della visione, delle scelte
e dei metodi da adottare per poter ridisegnare un nuovo sistema
Valle d'Aosta che, attraverso l'individuazione di priorità,
permetta alla nostra comunità ora e alle future generazioni poi di
poter dignitosamente vivere e prosperare nella nostra amata
petite patrie
.
Président -
Merci. La parola al Consigliere Chatrian.
Chatrian (ALPE)
- Sì, grazie Presidente.
È sempre un momento importante la discussione del bilancio per
il prossimo anno e la legge finanziaria. Il bilancio annuale di
previsione è il documento fondamentale per la gestione di qualsiasi
ente pubblico e comunque diventa strategico, se quest'ente è una
Regione a Statuto speciale come la nostra, titolare di numerose e
pesanti competenze come la nostra. Ecco, il bilancio che si traccia
nella fase di costruzione del documento contabile si esplicita
nella seconda e definitiva...la fase forse più difficile...la
funzione programmatica. Eccoci ora a soli quattro anni da
quell'accordo fatto con lo Stato e a sei anni dall'inizio della
bolla dei mutui americani, che scatenò l'inferno sui mercati. Il
nostro bilancio ha subito - è stato detto da diversi colleghi - un
ridimensionamento nella disponibilità di spesa di quasi il 40
percento in questi quattro anni. Al di là di questo, il mio
intervento oggi non entrerà nel singolo dettaglio delle singole
funzioni già dette, già esplicitate da altri colleghi, prima dal
collega Roscio, questa mattina, e ieri dall'Assessore alle finanze
Ego Perron, quando per la prima volta, dopo diversi anni, abbiamo
sentito dagli interventi dei colleghi del Governo che questo
modello Valle d'Aosta deve essere ridisegnato, che questo modello
deve essere ristrutturato e che è finito un mondo; ma, al di là di
queste considerazioni, che possono trovarci d'accordo, vorrei
soffermarmi esclusivamente su un'affermazione che ieri pomeriggio
il Presidente Rollandin ha fatto in quest'aula e che noi, gruppo
ALPE, accogliamo favorevolmente. Bilancio-ponte, non programmatico,
ma prospettico, realistico, vorrei però soffermarmi sull'ultimo
passaggio che il Presidente ieri ha fatto, che è quello di un
bilancio aperto. Bene, è la prima volta che discutiamo in questi
anni...a nostro avviso, ripeto, è il momento più importante di
un'Amministrazione, dove si mette sul tavolo comunque nero su
bianco le disponibilità, le possibilità e si decide dove allocarle,
dove non allocarle, dove fare degli interventi decisi, forti o dove
purtroppo ridurre drasticamente le poste in gioco. Mi soffermerei
quindi su questo.
Vorrei condividere altre due affermazioni che ieri l'Assessore
delegato alle finanze ha fatto:
"non vi sono più le risorse per
sostenere il sistema come lo conoscevamo e dal quale eravamo
abituati, è quindi necessario immaginarne un altro e, per fare ciò,
bisogna sapere da dove si vuole partire e con quale visione
d'insieme"
. L'altro annuncio, riflessione fatta sempre dal
collega Perron: molto si è detto in questo periodo di dibattito sul
fatto che i tagli del bilancio non abbiano sufficientemente inciso
sui costi della macchina pubblica regionale e comunali...i costi
della politica...e in generale che la sfida della
sburocratizzazione sembri ancora solo un proclama, cui non
rispondono azioni concrete.
Due riflessioni: la prima quella del Presidente, più politico,
quindi per la prima volta, dopo diversi anni, il gruppo ALPE -
ripeto - accoglie positivamente...
"questo bilancio è
aperto"
,
queste sono le parole del Presidente Rollandin:
aperto vuol dire che possiamo entrare nel merito ed eventualmente
modificarlo...
Io dividerei in tre
volets
questa legge finanziaria e
questo bilancio 2015-2017: il primo, modificare subito una parte di
impianto, cose che si possono approvare a seguito di emendamenti,
il nostro gruppo farà degli emendamenti, come altri gruppi...ci
siamo raccordati, quindi certe cose potremmo farle subito in questi
tre giorni di lavoro, io penso, se c'è apertura. Tutto non si potrà
fare oggi, saremmo non corretti verso di voi, verso quest'aula e
verso chi ci ascolta, perché non è in tre giorni che si può
cambiare, ridisegnare, ristrutturare un intero modello.
Il secondo
volet
quindi sarà quello dell'impegno di
natura politica. Noi proporremo degli ordini del giorno per
indirizzare per un periodo breve, a breve termine comunque
politiche o indirizzi dal punto di vista politico, quindi il
secondo
volet
è quello dell'impegno di natura politica.
Il terzo, che forse è quello più difficile, probabilmente gli
investimenti o l'investimento più importante per il prossimo
quinquennio o per il prossimo decennio, ma che comunque in questi
tre giorni dovrà essere discusso...faccio solo una parentesi: certi
emendamenti che presenteremo questo pomeriggio saranno a costo zero
- e ne discuteremo in quest'aula -, altri emendamenti saranno
emendamenti di principio, che andranno a dare delle risposte mirate
e concrete su delle piccole poste in bilancio...e il terzo invece è
che dobbiamo dirci le cose come stanno, non avendo avuto la
possibilità di disimpegnare soprattutto le risorse allocate
nel...io lo chiamo nel mutuo acceso dall'Amministrazione regionale
nel dicembre 2010, dove poi sono state allocate diverse opere, non
avendo potuto disimpegnare...cosa vuol dire disimpegnare? Andare a
togliere quegli impegni fatti dall'Amministrazione regionale per
opere che non sono ancora partite, dove magari l'appalto non è
ancora stato fatto e dislocarle su altre priorità...perché, a
nostro avviso, in questo momento ci sono dei settori: il primo, è
stato detto da tutti...penso anche da ieri pomeriggio...occupazione
e sviluppo, a nostro avviso, in questo momento è la priorità del
nostro modello. Senza quel disimpegno, al di là degli emendamenti
che presenteremo, non potremmo incidere o comunque portare dei
correttivi impattanti per condizionare, a nostro avviso, le
priorità per un 2015-2020. Ci tenevo a fare questo passaggio,
perché, avessimo avuto la possibilità di disimpegnare all'interno
di quel mutuo a saldo invariato, cioè mantenendo i 371 milioni di
euro, probabilmente le proposte che avremmo fatto in quest'aula,
ripeto, sul discorso occupazionale e sul discorso sviluppo
sarebbero state superiori.
Al di là di questo, dal punto di vista politico, Presidente,
ieri lei ha fatto un altro passaggio per quanto riguarda tre temi,
tre dossier che stiamo affrontando nei vari gruppi di lavoro.
Vorremmo conoscere anche su questi tre temi: Casinò, partecipate e
trasporti, indubbiamente quali sono le proposte non solo della
maggioranza, ma, visto e considerato che l'ampia convergenza
affermata ieri sui grandi temi vuol dire comunque trovare delle
sintesi, trovare delle soluzioni, perché mai come in questo
momento, a nostro avviso, le idee e le soluzioni con meno risorse e
meno soldi possono fare la differenza...su questi temi noi ci
siamo, il gruppo ALPE c'è. Vorrei però fare degli esempi: Casa da
gioco; io, come membro del gruppo ALPE, ho partecipato ai primi
incontri con l'Assessore Perron e l'Amministratore
unico...riteniamo non sufficiente che la proposta ad oggi fattaci
sia principalmente legata solo alla riduzione del costo del
personale, noi riteniamo che due manager ben retribuiti, ben pagati
e di lungo corso e incontrati nel gruppo di lavoro per chiedere
loro quali saranno le azioni che metteranno in campo per i prossimi
sei mesi o un anno per aggredire un mercato in difficoltà, il gioco
che è in difficoltà e tutto...la risposta sia quella: "del
probabilmente faremo più gare"...
Presidente Rollandin, riteniamo che se ci deve essere dialogo e
apertura...a mio avviso, dovremmo declinare bene il termine di
dialogo e apertura sui singoli dossier per poter comunque trovare
delle soluzioni alternative. Stessa considerazione per quanto
riguarda le partecipate, c'è una proposta di legge che è stata
confezionata, non è ancora stata affinata. Noi riteniamo che su
quella legge la base di tutto - a nostro avviso indubbiamente, poi
porteremo le nostre proposte - sia comunque che questo Consiglio
sia il detentore per dare gli indirizzi, i macroindirizzi per le
società partecipate.
Terzo
volet
: il dossier trasporti, che probabilmente non
sarà affrontato totalmente in questi tre giorni, abbiamo deciso di
affrontare il tema trasporti nel prossimo...probabilmente nella
prima quindicina del mese di gennaio, però come possiamo non
affrontare questo tema? Penso che sia di dominio di tutti, dobbiamo
trovare delle soluzioni, dobbiamo raccordarci con lo Stato e
dobbiamo soprattutto iniziare un percorso, si diceva prima
condiviso, ma, a nostro avviso, che deve essere prioritario. Un
discreto lavoro è stato fatto, lo si diceva ieri, si è trovata una
sintesi nel mese di luglio sulla legge...il primo
step
per
quanto riguarda la riforma degli Enti locali sta dando i suoi primi
frutti...a nostro avviso, è un primo tassello e, oltre a questo
tassello, come avevamo già affrontato questo tema nel mese di
luglio, dovremmo mettere sul tavolo probabilmente la revisione
della 48 e l'altro tema che stiamo affrontando, come gruppi di
lavoro, è il tema della legge elettorale per quanto riguarda i
Comuni.
Per quanto riguarda questo bilancio, le non certezze...penso che
questa sia la sfida dei prossimi mesi, il fatto che in un momento
di difficoltà, in un momento dove le risorse sono calate in maniera
drastica...se non riusciamo ad avere delle certezze per poter
ristrutturare e riprogrammare il nostro modello...penso che sia la
sfida dal punto di vista autonomistico nei rapporti con lo Stato.
Avere queste certezze - è stato detto da più parti - in questo
momento è difficilissimo, noi riteniamo che dobbiamo fare fronte
comune e batterci per avere comunque delle certezze economiche e
finanziarie rispetto allo Stato. Per fare questo, però, dobbiamo
presentarci, a nostro avviso, con le carte in regola. Carte in
regola vuol dire che dobbiamo revisionare il nostro modello, vuol
dire che non dobbiamo più permetterci degli sprechi o dei doppioni
e dobbiamo comunque nei confronti dello Stato far vedere che noi
siamo più bravi degli altri. Per fare questo, però, dobbiamo, a
nostro avviso, modificare e partendo da subito su questo bilancio,
su questa finanziaria le proposte che vengono inserite all'interno
di questa proposta, su quali temi? Allora, la prima...mi sembra di
aver recepito ieri pomeriggio in un passaggio del Presidente, da
più parti sollevato anche dal nostro gruppo in questi
anni...dobbiamo rivedere la macchina amministrativa regionale.
Abbiamo cercato di documentarci anche su cosa stanno facendo le
altre Province autonome, le altre Regioni autonome e anche le altre
Regioni a statuto ordinario. Nessuno ha la ricetta perfetta,
probabilmente soprattutto le Regioni a statuto
ordinario...speciale, sono nelle nostre stesse condizioni, che
devono trovare delle idee e dei metodi...come posso dire? cioè
accompagnare comunque la macchina amministrativa pubblica ad
asciugarla. Asciugarla vuol dire trovare delle soluzioni se ci sono
eccedenze, mi sembra che ieri il Presidente abbia fatto un
passaggio. Ci sono eccedenze nel nostro sistema pubblico, quindi
troviamo delle soluzioni per...io dico un termine...credo sia
corretto dire asciugare quella che è la nostra macchina
amministrativa. Altre Province a statuto speciale hanno messo in
campo solo delle idee per adesso a livello di patto generazionale,
quindi accompagnare le persone che magari hanno oltre i
sessant'anni...sono delle prime idee dal punto di vista politico
che non sono state ancora approvate dal punto di vista
amministrativo, altrimenti degli "scivoli" comunque per poter
accompagnare le persone che hanno oltre i sessant'anni alla
pensione e creare delle condizioni eventualmente per nuove
assunzioni, dare la possibilità di assunzione a ragazzi e ragazze
giovani.
Detto questo, però non possiamo soffermarci solo al discorso di
eccedenza o trovare delle soluzioni a degli "scivoli", dobbiamo
probabilmente anche nel comparto pubblico chiedere un sacrificio a
chi in questo momento ha di più. Mettiamo sul tavolo quindi le
figure apicali, sfide che altre Regioni stanno facendo con grossa
difficoltà: ci risulta che la Provincia di Trento e la Regione
Toscana stiano mettendo ancora solo delle idee, non sono state
approvate delle norme, su questo noi cercheremo di presentare un
ordine del giorno aperto, perché, a nostro avviso, questo tema deve
essere affrontato, le soluzioni devono essere trovate, perché il
mondo non è più come un tempo, è finita un'era e quindi certe
soluzioni, a nostro avviso, vanno trovate.
Sempre ieri, prendendo spunto dall'intervento del Presidente
Rollandin, per quanto riguarda...perché altrimenti forse non ci
capiamo o abbiamo magari delle differenze di veduta, di visione per
il domani. Dicevo, le agevolazioni IRAP per il 2015: sì,
quest'impianto prevede le agevolazioni IRAP anche per il 2015 - è
stato detto dal Presidente - a decorrere
..."...per i soggetti
passivi che incrementano di almeno il 2,5 percento le unità nette
di lavoro in forza con contratto a tempo indeterminato in uno dei
tre periodi di imposta successivi a quello..."
, ci sono,
diciamo, delle agevolazioni. Cercheremo di produrre un ordine del
giorno anche su questo per mettere in moto la politica: mettere in
moto la politica vuol dire andare a vedere non cosa stanno facendo
le altre Regioni, ma quali potrebbero essere idee nuove per poter
agevolare ulteriormente, per quanto riguarda l'IRAP, una detrazione
o l'esenzione per quanto riguarda, ad esempio, l'aliquota
ordinaria, per quanto riguarda l'associazione di promozione
sociale, per quanto riguarda la deduzione per nuove assunzioni, la
stabilizzazione nei rapporti di lavoro, per quanto riguarda le
aziende pubbliche di servizi alla persona, per quanto riguarda le
nuove iniziative produttive, altrimenti, come, ad esempio, in
questo momento sta mettendo in campo per il 2015 la Provincia di
Bolzano, esenzioni di cinque anni per le nuove iniziative
produttive intraprese a decorrere dal periodo di imposta successiva
a quella in corso dal 31 dicembre 2011, l'agevolazione è totale.
Noi ad oggi non possiamo mettere in campo questa detrazione,
quest'esenzione, noi diciamo: come idea proviamo affinché la
politica decide...io dico la politica in senso di prenderci questa
competenza come Regione autonoma Valle d'Aosta a livello di norma
di attuazione e quindi creare comunque delle agevolazioni e delle
esenzioni per l'imprenditoria locale a seguito di assunzioni a
tempo determinato e a tempo indeterminato.
L'altro
volet
-
tema da affrontare in questi tre
giorni, ma che non potremmo...sicuramente se non disimpegnando
delle risorse già allocate...è sicuramente forse la sfida più
difficile per il prossimo triennio - riguarda il lavoro e
l'occupazione. Allora, su questo tema, che penso sia un tema
complesso, non semplice, con delle variabili molto importanti,
riteniamo - non so se la maggioranza condivide questa nostra
riflessione - che non possiamo delegare tutto esclusivamente ai due
programmi europei 2014-2020, cioè l'FSE (il Fondo Sociale Europeo)
e il FESR, perché diciamo questo? Diciamo che in questa finanziaria
si sono prorogate di un anno le politiche del lavoro, al 2015,
poche risorse sono state allocate, è stato spiegato da tutti, i
fondi comunitari non sono ancora inseriti in questo bilancio, ma
per il 2015...dove abbiamo comunque una disoccupazione galoppante,
dove abbiamo comunque delle criticità che dobbiamo affrontare, che
nessuno ha la ricetta magica...riteniamo misero, troppo poco lo
sforzo di inserire 1 milione di euro per i LUS nella finanza locale
e mezzo milione di euro nelle politiche del lavoro per il 2015,
oltretutto già impegnate. Su questo io farei una riflessione, noi
faremo una riflessione come gruppo ALPE, mai come in questo momento
probabilmente dobbiamo giocare la partita anche nostra - "nostra"
come Regione -, con risorse nostre, aspettando come dicevo prima e
non solo aspettando i due programmi comunitari. Su questo vorrei
aprire solo una parentesi e chiederei al Presidente eventualmente
poi di replicare questo pomeriggio o domani. Da informazioni che
abbiamo, dalle prime informazioni che ci arrivano dalla Comunità
europea per quanto riguarda questi due programmi, ci risulta che i
margini di manovra sono limitatissimi: "limitatissimi" vuol dire
che sull'impianto che è stato confezionato, diciamo così, sugli
assi approvati da questo Consiglio i margini di manovra sono molto
molto lievi, che cosa vuol dire? Che non possiamo farci un abito su
misura, ma praticamente...cioè per le nostre esigenze, per i nostri
fabbisogni, per le nostre realtà...ma sono comunque schemi
abbastanza standard, dove i margini di manovra dal punto di vista
politico, quindi i criteri, la pianificazione e le scelte, sono
molto limitati.
L'altro quesito che porrei al Governo sempre su questo tema è
questo: ci risulta - e vorremmo avere una risposta in questi giorni
- che probabilmente perderemo qualche soldo, qualche risorsa per
quanto riguarda i progetti 2007-2014, rischiamo di perdere
qualcosetta, di disimpegnare qualche soldo che è stato impegnato,
ma che non siamo stati capaci a spendere per mille ragioni...poche
centinaia di migliaia di euro, magari nel piano di sviluppo
rurale...comunque chiediamo...e se invece non sarà così, gradiremmo
sapere nel merito se non rischiamo di perdere nessun soldo sulla
programmazione 2007-2014.
Negli emendamenti che andremo a proporre faremo una proposta
anche sui costi della democrazia, non possiamo presentare
emendamenti o ordini del giorno per andare ad asciugare la macchina
amministrativa, per andare a creare delle condizioni sul lavoro e
occupazione, o che cosa, per andare comunque ad inserire tetti,
limiti di spesa alle partecipate, alle controllate se non facciamo
anche noi la nostra parte. Noi riteniamo una proposta...non so come
utilizzare il termine...giusta in questo momento, ma non possiamo
chiedere agli altri se noi in questo momento facciamo poco o,
peggio ancora, niente.
Altre due considerazioni: come dicevo prima, non si può fare
tutto in questi tre giorni, è un inizio, gradiremmo...e lo vedremo
subito da domani mattina probabilmente se ci saranno dei segnali da
parte della maggioranza, se dalle parole passeremo ai fatti,
presenteremo anche delle modifiche, come dicevo prima, non a costo
zero, che potrebbero liberare subito delle risorse. Facciamo due
esempi: il primo esempio per quanto riguarda le due società che
sono state costituite nel 2009, una doveva occuparsi della nuova
università e la seconda doveva occuparsi dell'ampliamento
dell'ospedale. Visto che il mondo è cambiato e anche il nostro
modello è completamente cambiato e non esiste più quel modello, ci
piacerebbe fare un confronto vero sul fatto che forse è arrivato il
momento, magari non dovevamo neanche metterle in atto, ma è il
momento di mettere in liquidazione le due società
in house
che si occupano di questi due ampliamenti o di queste due
ristrutturazioni. Sono società che ad oggi costano più di 1 milione
di euro al bilancio regionale: noi abbiamo dirigenti all'interno
dei Lavori pubblici, abbiamo persone capaci, persone che hanno
comunque una professionalità e che possono fare tranquillamente
quel mestiere e dare delle risposte puntuali a questi due
cantieri.
L'altra riflessione che riteniamo importante dopo tutto il
percorso che è stato fatto in III Commissione...oltretutto
ringrazio il Presidente e tutti i colleghi, perché alla fine
abbiamo tutti insieme trovato delle soluzioni per dare delle
risposte più importanti al comparto, un comparto in grossa
difficoltà. Noi faremmo anche delle valutazioni se è il caso, se, a
nostro avviso, ha senso di mettere in liquidazione anche l'Agenzia
AREA e a quel punto conferire, trovare una nuova collocazione
totale per tutti i dipendenti che ad oggi sono all'interno
dell'agenzia e fare un po' di economia di scala e un po' di
risparmio.
Altra proposta che andremo a fare probabilmente con un ordine
del giorno, perché non si può modificare un impianto legislativo
buttando un emendamento che dice: "andiamo in questa
direzione"...riteniamo, come gruppo ALPE, che la prima industria
della Valle d'Aosta, a seguito anche di tantissimi investimenti
fatti dal 1980 - e forse anche prima - nella nostra Regione, sia il
turismo. Detto questo, riteniamo che non si possa ad oggi ancora
promuovere la nostra Regione con quattro-cinque Assessorati che si
occupano di promozione, non è possibile oggi che altre strutture
esterne o partecipate si occupino di promozione: riteniamo che una
struttura debba fare promozione vera, far conoscere le nostre
bellezze, far conoscere tutte le cose che abbiamo fatto in questi
anni...e soprattutto occorre essere più performanti per aggredire
un mercato dove mi sembra che questa nostra Valle d'Aosta abbia
investito tanto in questo momento. In questo momento quindi non
riteniamo che si debba
gaspiller
altri soldi suddividendo in
cinque, sei, sette strutture che si occupano di promozione e di
marketing
. Ripeto: non andremo a presentare un emendamento
per questo, ma andremo invece a presentare un ordine del giorno che
vada, a nostro avviso, in questa direzione e gradiremmo conoscere,
sapere le vostre riflessioni per migliorare quella che è la
promozione
marketing
della nostra Regione.
Una riflessione che invece gradiremmo dal punto di vista
politico, non so se la condividete...è cambiato un mondo, abbiamo
meno risorse, abbiamo meno margini di manovra, ci chiediamo...noi
ce lo siamo già chiesti, probabilmente otto Assessorati più il
Presidente della Regione forse sono troppi...quattro Assessorati
che non hanno non solo portafoglio, ma non hanno neanche margini di
manovra così come sono strutturati...sarebbe un bel segnale se da
subito o nei prossimi mesi riuscissimo ad "asciugare" un po' la
Giunta e quindi a risparmiare un po' di soldi da allocare subito in
altri settori visto e considerato che a livello di bilancio - per
chi forse ha un attimo di conoscenza di com'è strutturato un
bilancio regionale - diversi Assessorati ad oggi probabilmente, a
nostro avviso toglieremmo il "probabilmente", non hanno più senso
di esistere. Delle riflessioni, delle proposte...noi ci siamo
chiesti questo ieri sera come gruppo ALPE...abbiamo presentato una
proposta agli elettori valdostani a maggio 2013 con i gruppi PD e
Union Valdôtaine Progressiste, con un programma che declinava la
Valle d'Aosta che avremmo gradito, le azioni che avremmo cercato di
inserire per modificare, per incidere e per poter migliorare senza
tanta presunzione il sistema Valle d'Aosta. L'esito delle urne ci
ha posto all'opposizione e abbiamo fatto il nostro dovere, a mio
avviso, di controllori: abbiamo denunciato le storture, abbiamo
cercato di studiare i dossier, abbiamo cercato di prepararci per
affrontare le questioni in quest'aula, ma ci piace parecchio
soprattutto la terza parte, che è quella della proposta, che è
quella comunque di portare sul tavolo delle soluzioni, delle idee
senza progenitura, perché a noi non interessa: ci interessa
soprattutto che la Valle d'Aosta del futuro sia accompagnata da una
politica nuova, a nostro avviso, e sia accompagnata da metodi nuovi
e soprattutto da tanta trasparenza. Dico questo perché? Perché noi
siamo stati eletti anche per risolvere le criticità, quindi
aspettiamo in questi tre giorni...a seguito dell'apertura che il
Presidente Rollandin oggi, ieri sera ci ha fatto...aspettiamo nel
merito, nei fatti se ci sono le condizioni per poter lavorare,
modificare e ristrutturare, come diceva il collega Perron, questa
finanziaria, questo bilancio da subito per quello che si può e per
quello soprattutto che si vuole, perché non possiamo riempirci la
bocca di confronto, di dialogo se poi non si scrivono nero su
bianco le prime modifiche, invece, per quanto riguarda gli ordini
del giorno, se c'è la volontà dal punto di vista politico di
mettere subito gambe alle proposte che in questi tre giorni faremo
nero su bianco...con le nostre proposte... Grazie.
Presidente -
Grazie Consigliere Chatrian. Qualcun altro?
Colleghi, vi invito a prenotarvi per una migliore organizzazione
dei lavori, se c'è qualcuno che desidera intervenire...la parole au
Vice-président Rosset.
Rosset (UVP) -
Merci Président. Bonjour collègues.
Bene, in un periodo straordinario quale quello attuale,
caratterizzato dal perdurare della crisi economica, dalla
diminuzione delle risorse pubbliche e da profondi cambiamenti
socio-economici, il bilancio della Regione dovrebbe essere lo
strumento per definire progetti, interventi e indirizzi innovativi,
in grado non solo di attenuare o contrastare l'impatto della
congiuntura sfavorevole, ma attivare in particolare nei confronti
dell'occupazione e delle attività produttive...ma anche di favorire
il superamento. Questo vuol dire che al periodo straordinario
dovrebbe corrispondere un bilancio straordinario in termini di
progettualità, proposte e scelte e non un bilancio di
rassegnazione, tagli indiscriminati e privo di progettualità. Mi
sono allora chiesto, come Amministratore, come valdostano, quali
sono le considerazioni che debbo fare per essere utile alla
collettività nell'esame del bilancio, della finanziaria per
valutare e pianificare il nostro futuro e su quale base ho cercato
di fare alcune riflessioni prevalentemente politiche, questo
sapendo che avremo poi tempo per discutere l'impostazione dei
diversi settori nella giornata di domani e dopodomani. Il contesto
europeo e italiano in cui operiamo è lo scenario vasto da cui non
si può prescindere. L'Unione europea continua a vivere una crisi
d'identità, ma non si può negare che piano piano stia crescendo la
consapevolezza che tagli e austerità sono una strada che non ha
assicurato una ripartenza dell'economia. Il quadro più generale
resta sconfortante, la Presidenza del Consiglio europeo pareva
essere per l'Italia una grande occasione per affermare le proprie
ragioni contro "i falchi del rigore", ma le speranze sono cadute
presto e l'Italia, malgrado molta propaganda, resta un sorvegliato
speciale. Le uniche azioni concrete per il rilancio dell'economia a
livello europeo vengono dalla coraggiosa azione di responsabilità
di Mario Draghi alla BCE.
Sul versante europeo attendiamo anche di capire in concreto
l'uso dei fondi comunitari in Valle d'Aosta, che spesso ormai
vengono sbandierati come se fossero il pozzo di San Patrizio, cui
attingere all'infinito, ma sappiamo che non sempre è così. In
Italia la situazione è nota, il centralismo finanziario-politico
connota tutta la legislazione, compreso il Patto di stabilità. Roma
decide e incide sui nostri bilanci e dei nostri Comuni, non siamo
fuori dalla crisi e gli slogan tanto urlati creano quella
stanchezza che alimenta l'astensionismo alle elezioni e quelle
paure che paralizzano i consumi. La ripartenza che inciderebbe
anche sul nostro riparto fiscale non arriva e ormai la sfiducia
avvelena ogni impresa piccola o grande che sia. La disoccupazione è
un dato italiano e valdostano che ci deve terrorizzare, i giovani
sono ormai disperati e dire loro: "fate qualunque lavoro" è un modo
anche in Valle per nascondere le molte incapacità di reagire alla
crisi, lo riconosce anche l'Assessore nel suo intervento: la
disoccupazione è in drammatico aumento.
Ebbene, in questo contesto nazionale si evidenzia sempre
l'esistenza di figli e figliastri, mentre per altri simili a noi,
Trento, Bolzano e Friuli Venezia Giulia, spuntano accordi paralleli
con lo Stato, noi restiamo senza reazioni reali e in situazione
ormai di evidente disuguaglianza. Cresce anche da noi il rischio
ormai evidente in Italia dell'antipolitica, un'antipolitica che
finisce purtroppo e per sbaglio per non distinguere le
responsabilità degli uni e degli altri. È una crisi che non è solo
economica e sociale, ma anche di sfiducia nelle istituzioni, quindi
è urgente ricostruire una cultura dei valori. Bisogna avere la
consapevolezza che si tratta anche di un cambiamento culturale,
ribadisco: dobbiamo avere la consapevolezza che si tratta anche di
un cambiamento culturale che coinvolge tutte le istituzioni e
l'intera società e che richiede a tutte le componenti della società
civile una partecipazione responsabile agli sforzi che la Valle
d'Aosta sta affrontando per riprendere il sentiero della crescita.
Per fare questo, dobbiamo salvaguardare e rafforzare l'autonomia
finanziaria della Valle d'Aosta, che richiede innanzitutto la
rigorosa e decisa difesa dell'assetto statutario, contrastando con
gli opportuni strumenti le manovre nazionali adottate in
violazione...ribadisco: adottate in violazione alle prerogative
statutarie.
Non dobbiamo accettare passivamente le posizioni del mondo della
finanza e le manovre del Governo centrale, in nome peraltro di una
pretesa efficienza mal definita. A tal proposito voglio ricordare
un passaggio del collega La Torre l'anno scorso nella finanziaria:
"l'assioma Statuto
speciale
uguale identità
valdostana uguale autonomia finanziaria è una realtà e si traduce
in un attacco indiretto alla nostra identità e quindi, per
conseguenza, in un'azione diretta contro lo Statuto speciale...
Difendere la nostra autonomia speciale diventa perciò il primo
obiettivo della nostra azione politica...non si può accettare
nessuna ingerenza endogena che limiti le sue prerogative, le sue
scelte autonomiste... Allora si prenda atto
- continuava -
che è in opera un cambiamento epocale e che occorre cambiare
marcia, metodi, ristrutturando il sistema Valle d'Aosta attraverso
una condivisione degli obiettivi e del modo di conseguirli
attraverso una consapevolezza popolare che rimetta in moto
l'orgoglio valdostano...e ridia energia alla nostra cultura
autonomista..."
. Ci poneva una domanda:
"per quanto tempo
ancora possiamo reggere una politica centralista dello Stato a
danno della nostra Regione?"
Questa è la domanda che mi pongo e
su cui vorrei riflettere con voi nell'analisi del bilancio. Vorrei
capire se questa riflessione è stata fatta da tutti, una
riflessione quanto mai attuale anche oggi. Tutto questo coincide,
purtroppo, con un periodo di profonda antipolitica, che investe noi
stessi e le istituzioni che rappresentiamo. È sotto gli occhi di
tutti il dato delle recenti elezioni regionali in Emilia Romagna e
Calabria, l'astensionismo che si è registrato, anche se considerato
secondario dal Presidente del Consiglio Renzi - affermazione quanto
mai azzardata in una democrazia e che lascia alquanto perplessi -,
non può non far riflettere profondamente: questo è un malessere
profondo, che richiede una pronta ed efficace risposta da parte
della politica e delle istituzioni, cioè da parte nostra. La Valle
d'Aosta infatti non fa certo eccezione, una situazione quindi da
non sottovalutare, ma da affrontare con coraggio attraverso
comportamenti nel rispetto dell'etica e della legalità, non sono
più ammessi i menefreghismi e l'incapacità di dare risposte.
Ho accolto con soddisfazione e con attenzione l'analisi del
collega Lanièce, l'analisi critica e responsabile del collega
Lanièce, vorrei che tutti e 35 facessero lo stesso ragionamento.
Temo che la "malattia" sia grave e non risolvibile con logiche di
espiazione fatte di continuo ridimensionamento dello
status
degli eletti, perché il pozzo è davvero senza fondo, in crisi e la
crisi è la democrazia rappresentativa, anche per questo mi permetto
un'osservazione: il contrarsi delle risorse a disposizione della
comunità implica un confronto vero e partecipato su come allocare
le risorse e su dove operare le economie: questo va fatto per
definire una manovra forte e stringente di razionalizzazione e
qualificazione della spesa pubblica, incentrata su un processo di
modernizzazione del sistema pubblico regionale. Un sistema di
modernizzazione auspicato anche dal Presidente Rollandin nella sua
relazione di ieri, in grado di sopportare una trasformazione
complessiva degli enti pubblici e dei rapporti delle
amministrazioni con i cittadini e le imprese.
Ha ragione anche il collega La Torre: le decisioni politiche,
soprattutto quelle del bilancio, vanno considerate rispetto alla
loro capacità di inclusione della collettività; ha ragione,
ribadisco: i cittadini non possono essere considerati sudditi.
Ebbene, per la prima volta flebili voci di critica sono venute
dalle associazioni di categoria...come si dice? delle parti
sociali, probabilmente la misura è colma anche nei loro iscritti.
L'economia non corre affatto e non solo non cammina o sta ferma, ma
addirittura l'economia arretra, lo abbiamo sentito anche attraverso
le audizioni e gli incontri con le imprese: mi riferisco a
Confindustria, per cui mi viene chiesto di farsi venire idee che
con poche risorse possano ottenere risultati importanti. È inutile
che ce lo nascondiamo: le risorse sono poche per tutti e quindi
bisogna trovare soluzioni per ottimizzarle al meglio. Su questo
punto da parte delle imprese sicuramente ci sono due fattori
importanti: il primo che, avendo poche risorse e dovendole
destinare ad alcuni settori e campi, è molto importante il
coinvolgimento. Se siamo tutti convinti che il modo migliore di
spendere le poche risorse sia quello di destinarle ad alcuni
ambiti, è meglio che la condivisione...che la convinzione sia
condivisa, altrimenti rischiamo di sprecare le risorse, in questo
periodo non possiamo assolutamente permettercelo.
Altro punto importante per le aziende è quello della certezza
della rapidità e della sburocratizzazione. Sarebbe opportuno che un
Assessorato possa anche attivarsi alla sburocratizzazione, ma
veniamo alla manovra finanziaria: anche una legge finanziaria
prende l'aria grigia e mesta di una crisi. Questa crisi finisce per
essere adoperata come alibi per un mondo vecchio, che non sa
reagire e proporre cose nuove. Si vivacchia appunto in un vuoto di
azioni e contatti politici con Roma e Bruxelles, mentre
bisognerebbe attivarsi come non mai: incontri, condizioni, azioni
concrete e decise, linee di programmazione che individuino i
settori più a rischio e da tutelare. Noi riteniamo che ci siano
tante cose che non vanno, l'abbiamo detto in tempo utile e con una
logica di dialogo.
Al di là del metodo, siamo di fronte ad una diminuzione delle
risorse, questo ormai è il nodo da sciogliere, che mostra come la
partita del federalismo fiscale e del rinnovato riparto fiscale sia
stata negativa per la nostra Valle, anche per questioni non
disinnescate come la riserva erariale, che fa sì che fondi che ci
spettano restino allo Stato; lo stesso vale per il Patto di
stabilità, che è ormai un po' l'appiglio generale a cui attaccarsi,
nessuno nega che il Patto di stabilità sia un'operazione che
strangola le nostre finanze, ma nessuna azione è stata fatta per
negoziare strade diverse, quindi è un bilancio dai presupposti un
po' fragili. Il bilancio della Regione inoltre, nel momento in cui
si chiedono pesanti sacrifici alla comunità valdostana, dovrebbe
prioritariamente prevedere una riduzione delle spese,
in
primis
l'apparato amministrativo pubblico, delle società
controllate e partecipate e dei costi della democrazia. Operata
questa
spending review
regionale sulla base delle risorse
disponibili a livello di sistema, si dovrebbe poi, indicando
chiaramente le priorità: istruzione e cultura, sanità e politiche
sociali, operare quelle scelte che, salvaguardando l'identità e la
peculiarità, siano in grado di promuovere lo sviluppo
socio-economico della Valle. I dati di bilancio evidenziano invece
che il saldo corrente continua pericolosamente a ridursi e che, al
netto degli oneri per il risanamento della finanza pubblica,
l'incidenza delle spese correnti aumenta e si attesta all'89
percento, mentre la quota destinata agli investimenti si riduce al
10,44 percento. È sembrato importante tagliare senza un'idea di
insieme per abbattere i costi, "poi sarà quel che sarà"... Allora
si taglia la sanità - non è un segnale di gestione della cosa
pubblica quando si va ad intaccare il sistema socio-assistenziale
-; si azzera quasi l'agricoltura, che da sempre è stata una delle
voci che hanno sostenuto l'economia così fragile della nostra
regione, e qui si è superato per anni...e adesso gli agricoltori
accusano il colpo, abituati ad un sistema di sovvenzioni e
contributi, adesso non ottengono più questo sostegno.
Vedo in prospettiva due questioni: la prima è quella del sistema
delle autonomie locali, questo è un tema che mi sta a cuore, credo
che su questo si debba essere fra di noi molto chiari, perché credo
che in futuro, pur nel limite del possibile, perché so che dobbiamo
risparmiare...ma com'è stato fatto dal 1993 in poi, ci debba essere
una capacità di inventiva, pur nella rapidità dei tempi, che ci
consenta di avere un sistema democratico che si rifaccia a quello
spirito federalista in cui crediamo. Non potremmo lamentarci con
Roma di un cattivo comportamento se i Comuni valdostani...se
assumessimo noi degli atteggiamenti simili a quelli del centralismo
e credo che ci siano qui energie di tutti gli ambiti, compresi i
molti che vengono dal mondo delle autonomie locali, che potranno
aiutare il Governo regionale, in un rapporto franco fra Esecutivo e
Consiglio, a trovare delle soluzioni ragionevoli. Non dimentichiamo
l'importanza del sistema delle autonomie locali, se crolla quello,
crolla tutto il sistema Valle d'Aosta. Le risorse che la legge 48
destina agli Enti locali vengono impropriamente e d'impero
utilizzate dalla Regione per finanziare le più svariate iniziative,
mettendo così in grave difficoltà gli stessi Enti locali
nell'espletamento delle loro funzioni istituzionali e
nell'erogazione dei servizi, compromettendone sia la qualità che
gli equilibri di bilancio, a meno che non si faccia ricorso
all'inasprimento della leva fiscale. Con l'azzeramento dei fondi
FOSPI sono state poi annullate le loro capacità di investimento e,
di conseguenza, qualsiasi possibilità di promuovere lo sviluppo del
proprio territorio. I trasferimenti vincolati in misura ormai
preponderante (70 percento dell'ammontare) e il ricordato
azzeramento del FOSPI hanno di fatto stravolto in misura
surrettizia e annullato la citata legge 48.
L'altra questione riguarda lo Statuto di autonomia. Fino a
quando non avremo sancito nell'articolo 116 dello Statuto il
principio dell'intesa, sarà molto difficile abbandonare, come una
navicella nel mare procelloso della politica italiana, un nuovo
testo di Statuto. Credo, sulla base dei lavori che sono stati fatti
a partire dagli anni '90, che una revisione per essere pronti in
qualsiasi momento ad affrontare dei cambiamenti sia necessaria. Il
nostro Statuto è una creatura meravigliosa, è come un messaggio
infilato nel 1948 dai padri dell'autonomia e dai costituenti dentro
una bottiglia e ogni tanto scopriamo in questo Statuto che è
cangiante nella logica dell'autonomia dinamica. Qualcosa di nuovo e
di importante che arriva come un messaggio dal nostro passato per
essere vissuto nel presente. Lo ricordava anche il collega Follien
nel suo intervento dell'anno scorso:
"il y a la volonté de la
part de l'État de miner notre autonomie statutaire, en cherchant
quand même d'amoindrir notre autonomie, notre spécificité. Les
Régions à Statut spécial sont considérées des anomalies et des
situations de privilège, un cadre que je ne partage pas et qui ne
correspond absolument pas à la réalité"
. Insomma, la stagione
delle riforme è partita male e, più che andare avanti, si sta
andando indietro. Il regionalismo rischia grosso e il nostro a
difesa dell'ordinamento valdostano dev'essere un atteggiamento
offensivo e non difensivo, a protezione semmai per lo sviluppo
delle nostre prerogative, la pur apprezzabile clausola della
salvaguardia rischia di essere uno specchietto per le allodole, di
questo dobbiamo avere consapevolezza, è dunque bene reagire,
sapendo che la specialità è fatta di diritti, ma anche di doveri,
insomma la cornice entro cui definire gli interventi specifici.
Allora non conoscendo né il punto di arrivo, né l'indicativo
tragitto stabilito, dico la mia su alcune questioni che conosco
meglio, cercando di dare un contributo alla discussione consiliare.
Non posso non fare due considerazioni sul mondo agricolo e sulle
scelte fatte in questi ultimi anni. Qui si certifica, ma non è cosa
nuova, il declino dell'agricoltura valdostana e della sua
zootecnia, la riduzione degli stanziamenti che c'erano nel 2010 è
un fenomeno assolutamente devastante e noi continuiamo intanto a
creare e mantenere matrioske burocratiche. Quelli che dovrebbero
essere strumenti per dare slancio diventano strutture dove la spesa
corrente oggi è superiore alla spesa di investimento, cioè spendono
più soldi per mantenere le loro strutture di quanto non investano
per il loro mandato.
Il capitolo trasporti: il capitolo trasporti è ormai
definitivamente terreno di politica rinunciataria...trasporto
aereo, ulteriore depressione del trasporto pubblico ferroviario, su
gomma. Non si può più parlare di settore di mobilità, ma di
immobilità. La ferrovia è agonizzante, il trasporto su gomma non
garantisce una continuità di collegamenti con il resto del mondo,
per non parlare dell'autostrada, ormai è un pianto, e questo
dovrebbe essere il
carrefour
dell'Europa, tanto sbandierato
per anni, una Regione chiusa in sé stessa, ma soprattutto
inavvicinabile per gli altri che dovrebbero costituire fonte per il
turismo. Ci stanno salvando le nostre montagne, ma temo che non
saranno sufficienti per il futuro. Sarebbe importante evidenziare
almeno un progetto di prospettiva, come dichiarava anche ieri il
Presidente Rollandin nel suo intervento, per gli anni a venire, in
grado di rilanciare il sistema Valle d'Aosta, quale sarebbe
sicuramente un progetto di accessibilità della Valle, declinato in
tutti i suoi molteplici aspetti.
Credo che questo sia il momento e il luogo adatto per fare
qualche riflessione anche sulle controllate e sulle partecipate.
Occorrerà...è vero, c'è in atto un processo, un nuovo disegno di
legge, un ragionamento ad ampio raggio su queste società della
Regione, analizzando costi e benefici e traendone adeguate
conseguenze. Cito come esempio anche il discorso dell'INVA, due
delibere: la n. 2738 del 2010 e una del 2011, quelle che davano
adito alle fibre ottiche. Mi chiedo allora se si possa trovare
l'applicazione, evitando...portando avanti quel discorso di
smart city
, evitando quel discorso che tutti i Comuni stanno
attivando con le videosorveglianze, poi vedendo i risultati che
abbiamo oggigiorno, evitiamo questa sovrapposizione.
Vorrei fare anche alcune considerazioni su un settore che è di
vitale importanza per la nostra Regione: il turismo, quello che
dovrebbe essere il motore della nostra economia e per il quale la
materia prima è costituita dal nostro patrimonio ambientale e
storico. Nel 2014 è ancora una sfida per la Valle d'Aosta, il
turismo è un settore che richiede un costante lavoro di pubblicità
e promozione, oltre che di infrastrutture moderne ed efficienti e
che vede sensibilmente ridotti i fondi a disposizione. Per questa
ragione sarebbe auspicabile che, invece di procedere separatamente,
gli Assessorati turismo, agricoltura, cultura, artigianato
facessero un grande sforzo di unione delle risorse e programmassero
finalmente la pubblicità dell'immagine della nostra Regione in modo
coordinato. Ribadisco: in modo coordinato, senza sovrapposizioni e
sprechi, intensificando l'azione promozionale all'estero della
Regione. Molto spesso invece si ha la sensazione che il target
principale mirato e oggetto della maggior parte dell'azione
promozionale siano i valdostani, più che i turisti: dai concerti
alle fiere, alle manifestazioni nei castelli. È sicuramente
meritevole voler far crescere il livello dei valdostani anche per
quanto concerne il tempo libero, ma gli investimenti promozionali
nel turismo dovrebbero porsi obiettivi economici, non
esclusivamente clientelari e quindi andare a toccare principalmente
i potenziali turisti che portano ricchezza nella nostra regione. Un
altro fattore che può incidere è senz'altro quello
dell'accoglienza, ospitalità e professionalità.
Avviandomi alla conclusione, in Valle d'Aosta un giovane su
cinque non ha lavoro, il tanto decantato modello, che solo fino a
pochi anni fa era portato ad esempio di solidità e buona
amministrazione, sta mostrando i suoi limiti. Il numero di imprese
è in calo, aumenta la precarizzazione degli avviamenti, la
disoccupazione schizza in maniera esponenziale. In un momento di
grave difficoltà e preoccupazione è ancora più insopportabile che
non si adottino metodi di assunzione trasparenti, al di sopra di
ogni sospetto, dalle partecipate in giù, non sarebbe male, anzi
auspicabile, che assunzioni a tempo o consulenze finissero per
essere affidate ai giovani laureati, a persone di provate capacità,
dare attenzione alla meritocrazia e non ad ex dipendenti regionali,
ex politici, tutti quelli che si possono sistemare. Questo è il
sistema che dev'essere scardinato per ridare credibilità ai nostri
giovani, ai cittadini che ormai hanno perso la speranza di vivere
in un ambiente trasparente in cui regna la meritocrazia, e
inevitabilmente se ne andranno da altre parti a cogliere le
opportunità che qui, se non cambieranno le cose, saranno riservate
a pochi, senza possibilità di crescere e migliorare.
Anche per quanto riguarda gli appalti, non è il momento di
interpretare a piacimento il codice dei contratti, il dinamismo e
gli stimoli possono arrivare alle imprese dal territorio, ma non ci
devono essere scorciatoie per nessuno o discriminazioni di alcun
genere.
Di fronte alla più grave crisi che la Valle d'Aosta sta vivendo
dal dopoguerra, non possiamo commettere l'errore di credere che i
tagli e il rigore del bilancio, gli interventi istituzionali decisi
quasi senza partecipazione e coinvolgimento possano tirarci fuori
dalle difficoltà in cui ci troviamo. È il momento invece della
politica e se è vero che il problema sta innanzitutto nella crisi
della politica, è a questa che spetta recuperare la propria
dignità, dimostrare la propria capacità progettuale, nobilitare
l'interesse e la partecipazione, l'augurio del Presidente ieri...le
proposte mi auguro che abbiano corso. Noi ci auguriamo che anche
questa manovra finanziaria del Governo Rollandin, come peraltro le
ultime, che è fatta di lacrime e sangue per i cittadini e famiglie,
segni la fine di un metodo di governare ormai insostenibile. Non
possiamo più aspettare la ripresa, il nuovo mantra che scarica al
destino le sorti della nostra comunità come un modo di ragionare
attendista, come se in fondo, sfiancata l'autonomia speciale, non
resti che guardare ad un miracolo per risorgere, ma in politica ci
possono essere i giochi di prestigio, ma non i miracoli. Il quadro
europeo resta incerto, quello italiano fosco e noi con l'autonomia,
che dovremmo mostrare maggior efficacia, siamo in una specie di
palude. Il dato è politico e non solo finanziario e l'impressione è
che l'opinione pubblica, per quanto distratta, cominci sempre più a
capire e la pazienza sia esaurita per sfinimento e sfiducia.
Presidente, mi rivolgo a lei, si renda conto che così non si può
andare avanti.
Concludo con l'auspicio del collega La Torre: è arrivato il
momento di guardare al futuro, comunicare fiducia ai giovani, alla
popolazione e di agire per costruire un nuovo sistema Valle d'Aosta
sostenendolo con un nuovo progetto politico. Grazie.
Président -
Merci Vice-président Rosset. Quelqu'un
d'autre? La parola al Consigliere Ferrero.
Ferrero (M5S) -
Grazie Presidente.
Questo, a nostro avviso, non è un bilancio, questa è una
ghigliottina con una cesta sotto nella quale cadono una alla volta
le teste dei cittadini, degli imprenditori e degli agricoltori, ma
alla fine si parla di sacrifici condivisi, vediamo che i
privilegiati e i politici sono sempre salvi; un bilancio, secondo
noi, scandaloso, vergognoso, impresentabile, tanto più che la
vecchia filastrocca di Roma che taglia i fondi funziona magari con
una certa parte dell'elettorato, ma non funziona più con la maggior
parte dell'elettorato. Abbiamo capito che, oltre ai tagli dei
fondi, ci sono delle responsabilità politiche precise sui fondi che
negli anni scorsi, nei decenni scorsi sono stati spesi. Non abbiamo
sentito una parola di autocritica da parte di nessun rappresentante
della maggioranza regionale, ma guardate che i soldi che sono stati
gettati per l'operazione aeroporto, i soldi che sono stati buttati
in quella schifezza che si chiama Parco archeologico di
Saint-Martin - monumento all'idiozia della politica, che rimarrà
anche per le future generazioni -, quelli sono frutto di scelte
politiche: si parla di milioni, ma direi tranquillamente centinaia
di milioni di euro che sono stati sprecati e buttati e che potevano
in questo momento essere una specie di polmone per i soldi che
mancavano...nessuno ha detto nulla, nessuno si è sbagliato, nessuna
autocritica.
Un bilancio in cui non si vedono...proprio non ci sono i tagli
ai fondi della politica - ma ne parleremo più avanti -, in cui non
ci sono i tagli ai privilegi e ai privilegiati delle società
partecipate. Io ho partecipato a quel gruppo di lavoro per il
Casinò e mi sono reso conto che un mio pari livello, cioè un
dipendente del Casinò, dello stesso livello di un dipendente
regionale, si prende il doppio per 14 mensilità, e noi cosa
facciamo? Provvederemo? Vedremo? Stiamo studiando? Ma stiamo
aspettando che cosa? Un bilancio che, quando va a toccare i 7
milioni di euro per le spese sociali, è già un bilancio fallito
dall'inizio, perché quei fondi si potevano reperire tranquillamente
e vi faremo vedere anche successivamente...perché abbiamo degli
emendamenti, vi daremo alcuni esempi: alcuni esempi solo perché
questo bilancio sarebbe da prendere...non da modificare, ma da
gettare nel cestino e bisognerebbe fare un nuovo bilancio. Questo è
il bilancio...è il vostro bilancio, è il bilancio dell'immobilismo,
è il bilancio del sistema che non sa rinnovarsi, è un bilancio che
andava bene 10-20 anni fa, certo, quando c'erano soldi in più, ma è
un bilancio che non ha nulla di quel cambiamento che viene tanto
evocato. È un bilancio semplicemente della conservazione, non ci
sono idee neanche nei vostri interventi, siete una Giunta alla
ricerca di un autore, una maggioranza che sta cercando la bussola
che ha perso; chiedete agli altri delle indicazioni, in che
direzione bisogna andare, ma siete voi che governate, Signori miei!
Certo, l'opposizione può dare un contributo, ma se vi siete assunti
una responsabilità di governo, allora siate all'altezza di questa
responsabilità di governo! Non sempre a chiedere consigli e
suggerimenti! Con questa tiritera periodica delle elezioni...sempre
questa minaccia delle elezioni, che poi non riesco a capire verso a
capire verso chi sia diretta, probabilmente lo sapete voi. Le
elezioni...ma volete le elezioni? Facciamo le elezioni, non ci sono
problemi, invece di parlarne, che qualcuno della maggioranza venga
giù con un foglio, ci metto la firma anch'io, andiamo alle
elezioni, ma smettiamola di fare questi discorsi vuoti, basta!
Secondo noi, è l'ora di affrontare veramente i problemi, che
questo bilancio ovviamente non affronta sicuramente. Nessun
risparmio della macchina regionale, nessuna idea su come andare a
ridurre tanti piccoli sprechi; nelle interpellanze, nelle
interrogazioni fatte dal Movimento Cinque Stelle, ma anche dagli
altri colleghi della minoranza gli esempi sono decine, ma direi a
questo punto centinaia e nelle centinaia di esempi vengono fuori i
milioni di euro che potrebbero essere investiti o potrebbero andare
a tamponare laddove sono stati fatti i tagli. Gli interventi sono
stati ovviamente tutti di carattere politico e poco di carattere
contabile e finanziario, di bilancio e allora finisco
anch'io...purtroppo l'unica voce dignitosa che si è alzata dai
banchi di questo Consiglio è quella del collega Lanièce, che, pur
non condannato, ha ritenuto di dover dare un segnale dopo le
vicende giudiziarie che hanno coinvolto la politica regionale e
nazionale, l'unica voce è stata la sua! Diversamente qui c'è stato
il silenzio assoluto, un silenzio imbarazzato, un silenzio
complice, che veramente fa cadere sul Consiglio una specie di
nebbia che lo rende ancora più incomprensibile per i cittadini
valdostani. È ovvio che tra le responsabilità dei tagli non devono
essere taciute quelle del Governo regionale, che a Roma non ha
avuto la forza, non ha avuto l'autorevolezza, non ha avuto la
capacità che invece hanno avuto altre Regioni a Statuto speciale di
far valere i propri diritti. Ecco che allora i tagli non vengono
così dal cielo come una punizione divina, i tagli sono anche il
frutto di un'incapacità a trattare, a negoziare, che ormai appare
evidente e che pone anche un'ipoteca sul futuro per quello che sarà
il prosieguo, perché qui ci sono voci di sforamenti del Patto di
stabilità, probabilmente questo sarà un altro bilancio farlocco,
perché dovremo andare ancora a richiedere dei tagli, perché dal
Governo ci chiederanno altri soldi e quindi noi qui siamo
sostanzialmente a discutere del nulla, di un documento che, anche
da un punto di vista contabile, non è veritiero, stiamo esaminando
delle poste del bilancio che non sono poi quelle effettive, magari
già tra 20 giorni tutto sarà cambiato e allora, certo, non ci
sottrarremo con gli emendamenti a dare un nostro contributo ad un
documento che però è irricevibile. Il suggerimento è quello di fare
in fretta, di finire alla veloce questo teatrino triste di fronte
ai valdostani, approvate questo bilancio e andiamo avanti, ma che
non si parli di cambiamento, che non si parli sempre di sacrifici a
carico dei cittadini, perché ormai qui la cosa è chiara: l'unico
che si salva in quest'occasione è il sistema, i sacrifici li fate
pagare sempre agli altri!
Si dà atto che dalle ore 12 assume la presidenza il
Vicepresidente Rosset.
Rosset (Presidente) -
Altri? Colleghi, vi chiederei per
gentilezza di prenotare. Ha chiesto la parola il Consigliere
Guichardaz, ne ha la facoltà.
Guichardaz (PD-SIN.VDA) -
Grazie Presidente.
Cosa si può dire di questo disegno di legge finanziaria? Beh, si
può dire che appare come un puro e semplice esercizio contabile o,
come lo ha definito il collega La Torre, uno strumento contabile
che si pone come unico obiettivo la quadratura dei numeri. A
leggerlo questo strumento contabile sembra proprio un provvedimento
senza prospettive, senza una visione né di breve, né di lungo
termine, un bilancio...e riprendo di nuovo le parole del collega La
Torre:
"difensivo e di transizione"
. In buona sostanza, un
bilancio stanco e senz'anima. Qualcuno potrà dire che non è compito
della legge finanziaria, di questa legge finanziaria indicare la
strada o dare una prospettiva, che una norma di questo tipo può
anche limitarsi a definire le poste di bilancio, le attribuzioni
dei finanziamenti a questo o a quel capitolo. Beh, noi pensiamo
invece che, in un momento di crisi come quello che stiamo vivendo,
la legge finanziaria dovrebbe strutturarsi quasi come un
programma...non un programma elettorale, ma un programma operativo
e anche un programma politico, un programma di intenti, di
prospettiva appunto.
Noi del PD-Sinistra VdA non condividiamo l'espressa idea -
espressa tanto dal relatore, quanto dal Presidente Rollandin - che
il 2015 sia un anno di transizione, che debba cioè consumarsi
nell'attesa che si ridefinisca il principio dell'intesa, in attesa
che si faccia chiarezza sul Patto di stabilità, in attesa che
avvenga il miracolo della ripresa e della ripresina. Noi del
PD-Sinistra VdA non condividiamo quest'impostazione, perché
pensiamo che proprio nei periodi di crisi e di incertezza si debba
reagire attraverso provvedimenti strutturali, attraverso una reale
politica di rilancio degli investimenti e del lavoro, invece siamo
in presenza del niente dal punto di vista programmatico, l'avete
praticamente detto voi. Siamo di fronte ad un copia-incolla al
ribasso della finanziaria del 2014, ad un disegno di legge senza
nerbo, senza coraggio, come d'altronde senza coraggio è stata ed è
tuttora l'azione di questo Governo regionale, di questa
maggioranza: una mancanza di coraggio e di prospettiva che può
passare inosservata quando tutto va bene, quando ci sono risorse a
perdere, ma che non può essere perdonata quando la crisi, la più
terribile crisi dal dopoguerra ad oggi, a detta di tutti gli
analisti, morde e morde anche forte. È una crisi, colleghi, che non
si è manifestata inaspettatamente nell'ultimo periodo, da
quest'anno o dall'anno scorso, ma che ci perseguita...che
perseguita tutti indistintamente da svariati anni.
La nostra Regione, anche in virtù della sua autonomia, del tanto
declamato autogoverno, avrebbe dovuto maturare negli anni in cui vi
erano grosse disponibilità economiche una capacità di investimento
razionale e soprattutto ottimale delle risorse, una capacità di
decidere secondo una
vision
, come si dice oggi, di lungo
termine.
Una Regione che si è orgogliosamente autogovernata per decenni
dovrebbe essere un esempio di buone pratiche, dovrebbe essere
l'emblema della maturità civica e politica della propria classe
dirigente. Una Regione che da decenni reclama la propria autonomia
soprattutto dovrebbe aver sviluppato un'eccezionale capacità di
reazione alle avversità, osserviamo invece un'incapacità totale di
agire, anzi di reagire, un'incapacità davvero imbarazzante che si
tramuta in una perdita di orgoglio, che si manifesta con la
costante lamentazione contro i fattori esterni, contro le
cosiddette "cause esogene" e le reazioni che abbiamo ascoltato ieri
sembrano dischi rotti che ripetono tutti le stesse cose: "è colpa
della crisi", "di Roma cattivona", "dell'Europa dei burocrati",
lamentazioni a cui peraltro, colleghi, non seguono mai prese di
posizione forti e soprattutto motivate a tutela delle nostre
prerogative né da parte di questa maggioranza - se ancora esiste
una maggioranza, io non l'ho capito -, né tanto meno da parte dei
nostri Parlamentari, che continuano ad essere non pervenuti sulla
scena, tranne quando votano come soldatini obbedienti a favore del
"Governo Renzi": quello che poi fuori aula contestano, contestate,
magari con le manifestazioni in piazza e le bandierine ad ogni piè
sospinto, ma anche lamentazioni cui non seguono vere azioni di
contrasto contro le cause profonde della crisi. Non si può solo
accusare l'Europa, l'Italia, il mondo intero di questa drammatica
situazione in cui stiamo precipitando inesorabilmente e d'altronde,
quando non si sanno che pesci pigliare, è comodo creare un nemico
esterno: la cattiva e irriconoscente Italia, l'eurocrazia dei
burocrati, il Governo nemico dell'autonomia. Dicevo che non si
possono solo accusare i fattori esterni, è necessaria una profonda
autocritica - lo diceva il collega Ferrero -, che rilegga il
passato, direi anche il presente, in una luce diversa, che ammetta
errori, sottovalutazioni, opportunismi, che ammetta, ad esempio,
che determinati investimenti, determinati progetti, se non per
motivi clientelari o addirittura autocelebrativi, siano stati fatti
così, magari per soddisfare l'ego di qualche capo e capetto,
progetti del tutto autoreferenziali, che non hanno il sostegno di
una vera e propria visione di ciò che dovrebbe essere la nostra
Regione, il nostro sistema Valle d'Aosta anche in prospettiva lo
dico.
Ammettere che ci si è sbagliati e anche semplicemente che non è
più tempo di scialare tanto per scialare sarebbe già un buon passo
avanti nella consapevolezza che le cose sono cambiate, forse
irreversibilmente, ma, a guardare questo disegno di legge,
sembrerebbe di cogliere da una parte una rassegnazione agli eventi,
che tanto, come avete detto ieri, non dipendono da noi, è sempre
colpa degli altri, dall'altra l'incoscienza di chi non vuole
prendere atto che i tempi sono cambiati e che è fallita una
politica tutta arrotolata sulle proprie esigenze, sui propri
interessi elettorali e clientelari, leggiamo di provvedimenti
praticamente
ad personam
davvero imbarazzanti. Vediamo
blindature di finanziamenti, se non incrementi di finanziamenti che
non hanno altra ragione che di conservare un pezzettino di
elettorato, casomai tornasse utile ad andare ad elezioni
anticipate, quelle che avete minacciato ieri in maniera quasi
subliminale...una qualche clientela e, dall'altra parte, invece,
vediamo tagli drammatici, inspiegabili in settori che per loro
natura dovrebbero essere anticiclici: le politiche sociali, la
sanità, le politiche del lavoro, che dovrebbero essere rifinanziati
con ancora più risorse considerato il momento drammatico di bisogno
della società, la condizione disperata di molti nostri
concittadini.
La legge finanziaria è forse la rappresentazione più evidente di
quest'incapacità di uscire dalle secche del clientelismo, del
piccolo cabotaggio, è la rappresentazione dell'azione estemporanea:
quella che ha caratterizzato d'altronde la gestione di questo
Governo e di questa maggioranza. È evidente che non siamo stati
capaci, anzi che non siete stati capaci, è forse il momento di dire
di chi sono le responsabilità di questo disastro, non siete stati
capaci di dare una direzione a questa Regione. Diciamolo che, se
oggi siamo qua a discutere di una finanziaria tutta in difesa, di
una finanziaria da retrovia, di una finanziaria peggio ancora di
quella dell'anno scorso, e tutti pensavamo l'anno scorso di aver
toccato il fondo...beh, questa è peggio, è perché negli anni non
avete saputo dare una direzione, individuare le priorità, siete
stati come quei bambini capricciosi che hanno voluto tutto e
subito, che non hanno saputo porsi dei limiti, che non sono
riusciti a guardare più in là del proprio giardino. Lo vogliamo
dire una volta per tutte che si è mal amministrata la montagna di
soldi che sono arrivati finora? Dalle tasche dei nostri cittadini,
da quel riparto fiscale che a volte dimenticate... dallo Stato, lo
Stato cattivone, dall'Europa, questa brutta Europa cattiva.
Colleghi, potrebbe essere anche una forma di catarsi liberatoria
dirselo, dirsi che la nostra Regione è stata male amministrata,
forse perché c'erano tanti, troppi soldi da spendere. Lo vogliamo
dire che voi oggi più che mai date l'impressione di aver buttato
via un patrimonio di risorse e - perché no? - anche di progetti e
di prospettive. Oggi fate venire ai cittadini il sospetto di avere
investito dove non era necessario, di aver speso soldi inutilmente,
altrimenti perché ridurre l'agricoltura da un giorno all'altro
all'ombra di ciò che era. Le risorse, colleghi, sono passate da 50
milioni di euro nel 2012 agli 8 milioni e mezzo del 2015: cinque
volte di meno. Perché decimare i finanziamenti per la tutela
dell'ambiente? Per i rischi naturali, per l'assetto idrogeologico,
per la conservazione e la tutela del nostro patrimonio forestale e
faunistico. Il capitolo governo del territorio è passato da 101
milioni di euro nel 2010 a 23 e rotti milioni di euro nel 2015:
quattro volte di meno. Colleghi della maggioranza, con questo
provvedimento dimostrate o di aver speso male in passato o - ed è
molto peggio, ed è molto più preoccupante - di sottovalutare la
situazione di fragilità del nostro territorio e della nostra
economia. Presidente Rollandin, non ci venga a dire, per favore,
che l'agricoltura ha già avuto abbastanza e che oggi gli
agricoltori devono cominciare a mettere a frutto ciò che è stato
dato loro in passato. Non è così, Presidente, che si insegna la
sobrietà, l'uso consapevole e responsabile delle risorse. Non è da
un giorno all'altro, senza nessun preavviso, senza alcun percorso o
proposte alternative, che si risolvono le necessità di un intero
settore economico e che si mette al riparo il territorio. Non è
così e lei lo sa bene, Presidente Rollandin, ma non sa più come
fare a giustificare, e allora mette le mani avanti, non gli
inevitabili tagli di bilancio, ma i rivoli di spesa che ancora vi
ostinate a non voler ridurre, che ancora vi fanno comodo e allora,
Presidente, lei è abile a richiamare alla condivisione delle
responsabilità, minacciando magari le elezioni anticipate e sapendo
bene che su qualcuno è un'argomentazione che fa leva, eccome se fa
leva quella delle elezioni anticipate! Ho visto ieri delle faccette
che si sono improvvisamente sbiancate.
Lei, Presidente, e anche il Signor relatore, il collega La
Torre, vi dichiarate soddisfatti per il lavoro condiviso che si sta
facendo sul Casinò, sulle partecipate, vi dichiarate soddisfatti
perché sapete di aver creato condizioni di insostenibilità del
sistema, con i clientelismi, con le promesse puntualmente rinnovate
in campagna elettorale. Per quello che ci riguarda, noi del
PD-Sinistra VdA non siamo disposti ad assumerci la responsabilità
delle vostre colpe, non siamo disposti a condividere scelte che
solo voi dovete assumervi, magari dopo aver fatto un opportuno
mea culpa
e un'analisi sul perché avete portato la
situazione a questo punto. Sul Casinò abbiamo voluto sin da subito
essere chiari: noi non condividiamo alcun percorso se non c'è una
prospettiva di rilancio e soprattutto se voi non vi assumete la
responsabilità di mandare a casa chi ha fallito. Senza
un'elaborazione vera e concreta delle vostre colpe, delle vostre
responsabilità, rischiamo di fare una legge di bilancio che cerca
di tamponare maldestramente le falle, sapendo che queste prima o
poi ci manderanno a picco.
E vogliamo dirlo, colleghi, che non abbiamo saputo cogliere il
pungolo della crisi, l'abbiamo subita e oggi ne prendiamo
semplicemente atto, decretandola con un documento che mette in
colonna i più e i meno, scopiazzando dalla legge finanziaria
dell'anno scorso, riprendendone sostanzialmente la struttura, ma
con molte meno risorse: questa è la copia sbiadita della legge
finanziaria dell'anno scorso, né più né meno!
Per quello che ci riguarda, e parlo per noi del PD-Sinistra VdA,
credendo di cogliere anche le sensibilità dei colleghi della
maggioranza...della minoranza, scusate il
lapsus
, abbiamo
cercato di dare il nostro contributo di idee, di proporre la nostra
visione in quest'anno e mezzo di legislatura. Crediamo di non aver
fatto solo un'opposizione sterile, di retroguardia, tanto per
delimitare il nostro ruolo, il nostro campo d'azione. Noi da subito
ci siamo proposti come alternativi, come alternativa, cercando di
non demolire, ma di fare proposte concrete, costruttive, nello
spirito di chi vuole dare il proprio contributo e anche questa
volta non ci siamo limitati a presentare qualche emendamento di
facciata, giusto per affermare la nostra esistenza, ma pensiamo di
aver costruito dei percorsi che vadano nella direzione del tanto
auspicato cambiamento di marcia, con la consapevolezza che è
passata un'era e davanti abbiamo sfide importanti da affrontare.
Noi vogliamo dire la nostra, perché siamo convinti di avere
qualcosa da dire, soprattutto di avere delle idee per il rilancio
della nostra Regione. Illustreremo il nostro programma di
cambiamento, non dei semplici emendamenti, e speriamo che ci sia
una convergenza per il bene della nostra Regione e dei nostri
concittadini al di là di ogni ammiccamento, prove di cogestione e
consociativismi vari, che francamente non ci appartengono e non ci
interessano. Grazie.
Presidente
- Grazie collega Guichardaz. Credo che, prima
di lasciare la parola, dopo quest'intervento, possiamo chiudere i
lavori della mattinata. O c'è ancora qualcuno che si prenota?
Ricordo nel contempo che alle 13 scade l'orario per la
presentazione degli emendamenti. Ha chiesto la parola la collega
Certan, ne ha la facoltà.
Certan (ALPE)
- Merci Monsieur le Président.
Bonjour à tous, bonjour chers collègues, bien humblement je
voudrais porter ma contribution à ce débat, commencé hier sur cet
important argument et sur cet important document surtout. Un
document budgétaire qui est important pour deux aspects: le premier
parce qu'il définit les ressources à disposition de notre Région et
de nos communautés; deuxième aspect, parce qu'il devrait avoir en
soi l'idée de projet et d'avenir pour nous tous, mais il serait
utile qu'on y retrouve aussi ce qui n'a pas fonctionné. Le premier
aspect nous l'affronterons demain dans les détails quand nous
analyserons les amendements. Sur le deuxième aspect, celui de
l'idée d'avenir, nous n'y en trouvons pas trop et nous y trouvons
non plus l'analyse de ce qui n'a pas fonctionné. À part quelques
petits passages, on nous a dit que ce budget c'est un budget-pont,
un budget qui porte...un budget de passage entre un côté et
l'autre. Il faudrait bien avoir clair si nous avons tous l'idée de
ce qui a fonctionné et de ce qui n'a pas fonctionné, dans un côté,
et où nous voulons aller dans l'autre côté.
Je vous avoue que hier soir, quand je suis arrivée à la maison,
après ce début de Conseil et les premières interventions, me sont
revenues à l'esprit des expressions employées par ma grand-mère:
"si li prèdze...prèdze prèdze é f é vin-ìn pión sensa
bèire"
, c'était une expression que ma grand-mère employait
quand...una persona parlava parlava da far ubriacare senza bere. Io
credo che le parole abbiano un valore e abbiano un senso e che, se
si vuole che siano ancora ascoltate e ritenute credibili, bisogna
mettere in pratica ciò che si dice. La stesura di un bilancio è il
momento ideale, ottimale per mettere in pratica le proposte,
metterle nero su bianco, come dice il collega Chatrian. Io direi
che il momento del bilancio è proprio il momento per mettere anche
in campo le proposte di cambiamento di cui ci riempie spesso la
bocca durante l'anno e poi a dicembre si volatilizzano e non se ne
vede più nessuna traccia se non in parole...in belle parole.
Io ho apprezzato molto gli interventi di ieri e li ho condivisi
in alcune loro parti; l'intervento del relatore è stato politico,
tecnico quello dell'Assessore, realistico quello del Presidente, un
mix
perfetto di primo acchito, discorsi che vanno via lisci
come l'olio e non possono che essere condivisi, che meritano
approfondimenti, meritano di essere analizzati e di essere comunque
condivisi, ma che non possono essere presi così
tout court
senza contestualizzarli, perché altrimenti veramente faremmo, per
usare un'altra espressione della nonna,
"vère blan pe ner"
ai cittadini: vedere bianco per nero. A mio avviso, sarebbe
ipocrita pensare che, quando la barca affonda, sia sufficiente
lanciare un piccolo grido, un piccolo messaggio alla condivisione,
all'aiuto, al sostegno reciproco, di legittimazione reciproca,
car la maison brûle
...mettere sul piatto nuovi discorsi,
nuovi progetti politici per pensare di risolvere i problemi. Come
non essere d'accordo, pensandolo da tempo e avendolo ripetuto tante
volte, che "il bilancio dev'essere il progetto di una comunità e
non un mero strumento contabile e un discorso affaristico", per
riprendere le parole del relatore. Come non apprezzare l'enorme
sforzo progettuale e politico di visione del relatore, che, facendo
tesoro della sua grande esperienza nel rinnovarsi, passando
attraverso la Costituzione italiana e lo Statuto, ci prona, ci ha
pronato ieri affinché la politica cambi metodo nella sostanza e
nella forma. Ma come fare a credere a queste parole e far credere
ai cittadini che siano veritiere e non ingannevoli quando alla
prima occasione per dimostrare che la politica dai metodi nuovi
nella sostanza e nella forma si è...si voleva sostenere...alla
prima occasione per dare esempio veramente di voler cambiare...si è
creata l'ennesima società partecipata anche per l'EXPO, e ci si è
catapultati dentro a
"tita poueunte"
, a capofitto.
E come fare a credere all'onestà intellettuale di chi ci
richiama all'obbligo di restituire un domani di prosperità ai
giovani, che stanno subendo maggiormente gli effetti della crisi
quando si sono create società partecipate ad hoc che assorbono
grandi risorse, che potrebbero essere destinate ai
giovani...dicevo, sono state create società ad hoc per illustri
pensionati dai capelli bianchi, sicuramente autorevoli e principali
interlocutori e consiglieri di questi. La crisi politica nasce
anche da mancati esempi...belle parole, ma mancati esempi. Come
fare a non chiedersi chi ha ridotto in questi termini la nostra
Regione e la nostra economia? Forse la comunità? Forse i cittadini?
O forse i movimenti e i gruppi di minoranza che non sono mai stati
concernés
e che sono stati spesso derisi, ma che ora sono
chiamati, per salvare il salvabile, a cambiare i presupposti
negativi, altrimenti
"qualunque progetto, per quanto valido,
sarà sempre bollato di inadeguatezza e di insufficienza cronica,
dove tutti hanno ragione e tutti hanno torto"
, così ha detto
ieri il collega La Torre. Ecco, di chi è la colpa? È necessario
trovare chi è il colpevole? No, non credo. Per una questione di
onestà intellettuale, però è necessario capire dove si è sbagliato,
altrimenti non si potranno mai porre dei rimedi.
Da parte nostra, del gruppo ALPE, in questi anni c'è sempre
stata la massima disponibilità a condividere con i colleghi che lo
ritenessero opportuno dei progetti e delle idee innovative ed è
vero che ultimamente molti nostri punti del programma sono stati
citati e rilanciati anche da altre forze politiche, da altri
Consiglieri, aspetto che, a mio avviso, di per sé ha già molti...ha
già un alto valore. Come in una buona famiglia, c'è chi ha le idee,
chi le sa capitalizzare, chi le sa mettere in pratica...e il
risultato ultimo è quello importante. È il lavoro corale per
raggiungere l'obiettivo finale quello che farà crescere la
comunità, da parte nostra quindi ci sarà sempre questa
disponibilità.
Ho colto con molto interesse l'invito - credo che fosse del
collega Bertschy - a non abdicare senza capacità e colgo con
attenzione anche il segnale di apertura che ieri - spero in modo
molto onesto e non
piégeux
, e non da trappola - è stato
mandato dalla maggioranza, però, quando citavo all'inizio
dell'intervento l'espressione di confusione che ho avuto ieri sera
e che devo dire molti cittadini mi hanno riportato nel chiedermi:
"ma che cosa sta succedendo?"...beh, è legato al fatto che, al di
là dei buoni propositi e delle buone intenzioni anche di apertura,
al di là del taglio ottimistico - e non è un gioco di parole - che
si vuole far uscire: il bilancio aperto, il bilancio in
stand-by
, il bilancio in attesa delle riforme, non abbiamo
avuto così nettamente il riscontro di questa chiara volontà di
disponibilità nelle audizioni, tant'è che anche molte associazioni
di categoria, i sindacati e tutti gli intervenuti nelle varie
audizioni sul bilancio hanno riportato un forte disagio di
ingessature e di chiusura di questo bilancio. Noi quindi a dire il
vero l'abbiamo già in modo diverso enunciato che non troviamo
grandi innovazioni neppure nella filosofia, nell'idea che può aver
guidato la sua stesura; non vediamo nessuna inversione di rotta per
non andare a cozzare contro gli scogli, nessuna nuova idea. Alla
base di ogni discussione dei documenti finanziari c'è spesso -
dicevamo, l'hanno già detto alcuni colleghi - la ricerca dei
colpevoli, la caccia alle streghe a cui addossare colpe e alibi: a
volte è l'Europa, a volte è lo Stato, che indubbiamente ha
contribuito in alcune parti, ma potranno essere loro gli unici
responsabili? O forse un'altra analisi più approfondita va fatta e
la dobbiamo fare in quest'aula? Credo che, per trovare e
individuare prospettive per l'avvenire, dobbiamo essere capaci di
andare innanzitutto al di là della politica dei tagli, al di là del
discorso del debito pubblico, al di là del discorso della crisi e,
proprio partendo dalla crisi, cercare invece di trovare noi delle
soluzioni.
Condivido con chi ha detto che bisogna vedere e trovare nuovi
modelli di società a cui ispirarsi, ma anche aspirare direi
culturalmente a nuovi modelli di società che non siano legati al
clientelismo, all'assistenzialismo, allo spreco. Per andare "al di
là", non ci sono, a mio avviso, troppe soluzioni, ce ne sono solo
due: ridurre gli sprechi e gli eccessi e poi fare scelte chiare,
scelte che finora in Valle d'Aosta non abbiamo avuto mai la
necessità di fare, ci siamo trovati sempre ad impiegare fondi,
risorse un po' di qua, un po' di là...
"tchica sitte, tchica si
lé"
(traduzione letterale dal patois: "un po' a questo, un po'
a quello"). A mio avviso, più che un nuovo progetto politico, c'è
bisogno oggi di un nuovo progetto al servizio della comunità...e 35
persone tutte al servizio della comunità, con scelte chiare e
trasparenti di dove andare nel futuro, riuscirebbero a cambiare
rotta e ad uscire dalla crisi. Questo documento che esaminiamo ha
avuto invece tagli lineari, non ha fatto scelte...direi scelte
chiare e lungimiranti, soprattutto scelte per il futuro. Si è
tagliato, ma si è lasciato lo stesso qualcosa a tutti, scontentando
di fatto tutti. In molti articoli di legge abbiamo trovato la
parola "proroga", come si fa in un bilancio triennale, un
bilancio-ponte, non programmatico, ma prospettico di una Regione
che si dice responsabile e con le carte in regola, in un momento
clou
di una congiuntura economica e sociale con la più alta
percentuale di disoccupazione giovanile, a scrivere sul documento
finanziario alla voce "Politiche del lavoro":
"si proroga fino
al 31 dicembre 2015"
? Un documento che è già datato, perché è
del 2012 ed era triennale, che dovrebbe essere, direi, quasi
aggiornato ogni sei mesi, in tempo reale quasi, soprattutto in
questo momento di grave difficoltà...e in commissione avevamo
chiesto di aggiornare sino al mese di giugno...come si fa a non
avere alcuna idea da mettere in campo e scrivere: "proroga"? Certo,
si proroga perché si è deciso di non mettere risorse, è
evidente.
Per quanto riguarda la scuola, sono convinta che la nostra
scuola valdostana abbia degli
atouts
e dei punti di forza,
ma non credo che possiamo accontentarci di piccole gratificazioni,
soprattutto se consideriamo quante e quali risorse sono state
investite in questi anni in questo settore. Nessun'altra Regione ha
utilizzato così tante risorse per l'istruzione, eppure abbiamo il
più alto tasso di abbandono scolastico e disoccupazione, che non
può lasciarci indifferenti e soprattutto non può lasciarci senza
un'analisi approfondita o cercando alibi. Mi auguro che le
dichiarazioni dell'Assessore di questo periodo di rivedere, ad
esempio,
les adaptations
per i vari ordini di scuola,
l'istruzione intesa come buona scuola, diventi veramente un impegno
e venga portato avanti di concerto con tutti. Cosa dire delle
scuole professionali e della formazione professionale? Che potrebbe
essere il ponte veramente tra il mondo del lavoro e della scuola,
la nostra Regione ha competenza primaria in questo. In Valle
d'Aosta abbiamo degli esempi eccellenti, anche qualificanti, di
scuole paritarie, ma non sono scuole che possono esaurire ed
esaudire tutte le richieste, soprattutto non possono accogliere
tutti i giovani che lo desiderano. Perché non intervenire? Perché
finalmente non esercitare questa competenza primaria che lo Statuto
ci legittima a fare? Senza dimenticare che questo settore delle
scuole professionali, se programmato e affrontato con una sinergia
e, diciamo, in modo profondo, potrebbe essere il settore che
rilancia anche l'agricoltura, quell'agricoltura che pare ormai
essere dimenticata da questo Governo regionale...quasi non se ne
vede più traccia!
Un altro aspetto sul quale mi soffermerò sono i trasporti e le
grandi opere, in particolare la ferrovia, riteniamo che sia un
altro di quegli argomenti
clou
. Ne parleremo, avremo un
Consiglio straordinario nel mese di gennaio, ma, per riprendere
anche alcuni passaggi che sono stati già fatti in aula, non è detto
che a priori una grande opera voglia dire successo, ma non vuol
neppure dire che non vada bene a priori. Se un'opera è necessaria,
va programmata e deve avere la priorità. A nostro avviso, la
ferrovia è un'opera che dev'essere fatta, dev'essere perseguita: la
sua realizzazione dev'essere perseguita poiché credo che sarà
l'unico modo per avere ancora un futuro e un contatto con il resto
del mondo per non rischiare l'isolamento. Da parte nostra, da parte
di ALPE - lo avete sentito anche nelle parole del Capogruppo
Chatrian e dei colleghi che mi hanno preceduto - c'è e ci sarà la
massima disponibilità a costruire una prospettiva per l'avvenire
dei giovani, non ci sarà invece nessuna disponibilità ad ingannare
i cittadini con finti nuovi assemblaggi allargati, legittimati
dalle grida di "al lupo al lupo!", che servono a cambiare solo le
carte in tavola e, rispondendo a logiche spartitorie, porteranno
sempre i soliti noti ad autolegittimarsi e ad autoconfermarsi ai
posti di potere. Avremo in questi giorni la verifica per vedere se
veramente questo bilancio aperto sarà aperto a tutti e sarà in
qualche modo l'occasione per una condivisione, altrimenti ben
vengano le elezioni: quello spauracchio delle elezioni che ieri in
modo molto sottile il Presidente ha fatto "passare" tra le fila dei
suoi, per noi non sono e saranno un problema...dare la possibilità
di esprimersi ai cittadini è uno degli obiettivi principali, è
forse il primo obiettivo che dovrebbe avere un movimento politico,
quindi non saremo sicuramente noi ad essere preoccupati dalle
elezioni.
Non posso non sottolineare neanche la pratica e realistica
conclusione - direi una conclusione lapalissiana - del Presidente
Rollandin, che ha detto che questo è un bilancio coerente con la
sua funzione essenziale, è quello che può essere e
"non ha
l'ambizione di essere ciò che non può essere"
. "Oui, Monsieur
De Lapalisse avant de mourir était encore en vie...", en effet...e
credo che questa sia una sintesi.
Come ALPE invece auspichiamo di riuscire ad intervenire prima
che sia troppo tardi e di portare cura al bilancio...a questo
bilancio malaticcio. Riteniamo che solo il coinvolgimento di tutti
i cittadini, oltre che di tutte le forze politiche, possa
assicurare la riuscita, poiché è necessario che avvenga un cambio
culturale e di mentalità, lo dicevo prima, e che anche i cittadini
abbiano il dovere di interessarsi e di essere promotori di
cambiamento e non accettare passivamente quanto avviene. Hanno il
dovere di non accettare più e di rifiutare certe pratiche
clientelari che abbiamo visto hanno dilaniato il Paese ed è sotto i
nostri occhi l'amara considerazione che, quando c'è chi corrompe,
c'è anche chi si lascia corrompere ed è questa logica che dobbiamo,
a nostro avviso, interrompere e cambiare.
Accogliendo quindi l'apertura che ci è parso di capire ieri
nelle parole del Presidente, presenteremo i nostri emendamenti che,
a nostro avviso, se valutati insieme e accolti, potranno ridare una
bella spina dorsale alla nostra autonomia e alla nostra
Regione.
Presidente
- Grazie Consigliera Certan.
Ricordo ai gruppi la scadenza alle 13 per la presentazione degli
emendamenti. Nel frattempo ci sono altre richieste di intervento?
Non ci sono altri interventi? Allora, in attesa che vengano
depositati gli ultimi emendamenti...
(interruzione di un Consigliere, fuori microfono)
...è possibile...no, l'inizio, poi dopo prosegue, mica viene
troncato l'intervento, ci mancherebbe!
(nuova interruzione di un Consigliere, fuori
microfono)
...a questo punto, se non ci sono richieste, la seduta mattutina
viene sospesa e ci rivediamo alle 15,30. Mi raccomando gli
emendamenti alle ore 13. ALPE, UVP, ci sono emendamenti? Movimento
Cinque Stelle?
---
La seduta termina alle ore 12,49.
