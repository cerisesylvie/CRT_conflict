Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 327 del 22 novembre 1967 - Resoconto
OGGETTO N. 327/67 - Legge regionale concernente la
dichiarazione di zona di particolare importanza turistica della
Conca di Pila, nel Comune di Gressan, e l'approvazione del relativo
piano regolatore urbanistico e paesaggistico. (Esame e
discussione)
Montesano (P.S.D.I.)
- Per seguire appunto un ordine nei
lavori io pregherei chi si vuole iscrivere a parlare... Avv.
Caveri.
Quindi proseguiamo la discussione sull'oggetto n. 12 dell'ordine
del giorno, avv. Caveri, Consigliere Germano.
Allora, la parola all'avvocato Caveri.
Caveri
(U.V.)
- Rivolgo alla Giunta quelle domande
alle quali accennavo ieri sera. Veramente, parecchie domande io le
avevo poste ieri nel pomeriggio, ma l'Ing. Benzo non mi ha fatto
l'onore di rispondere nemmeno a una delle domande che ho rivolto.
L'avvocato Bionaz, invece, mi ha risposto a una domanda, e c'è già
un progresso perché dal non rispondere a nessuna domanda, al dare
una risposta c'è già un progresso, e io ne dò atto all'avvocato
Bionaz; poiché quegli scarabocchi, quei tre scarabocchi che ci
avete servito all'ultimo momento, cioè a mezzogiorno di ieri, salvo
errore, che non meritano il nome di piano, perché si tratta di tre
scarabocchi che non meritano il nome di piano, non portavano la
firma di nessun professionista e quindi noi non sapevamo da che
parte venissero.
Il Bionaz ci ha spiegato che questi disegni, chiamiamoli così,
sono stati, sono opera dell'Ing. Corti, mi pare, ing. Conti. Io
chiedo alla Giunta, intanto mi permetto di fare una affermazione,
mi risulta che questo Ing. Conti è una creatura di quel Dr.
Ferretti al quale ho alluso ieri, nello spiegare certi retroscena
speculativi dell'operazione Pila. Io vorrei sapere se questo Ing.
Conti ha fatto altri piani di stazioni invernali, e vorrei anche
sapere per quale motivo è stato estromesso dalla Società delle
Funivie del Monte Bianco di cui era impiegato.
Ma andiamo avanti con le domande. Io vorrei sapere: c'è una
relazione su questo argomento e su questo nuovo piano - la parola
piano io la pronuncio tra virgolette, per le ragioni che ho detto
prima - comunque, c'è una relazione della sovraintendenza? Poi
chiedo, la zona, che cosa s'intende per zona Pila Chacard, perché
questa, questa, come dire, questa precisazione è un po' vaga. Io
vorrei sapere se, come penso, la zona Pila Chacard voglia dire la
zona bassa del Vallone di Pezein, situata a ponente della strada
che porta al ristorante Soleil. Questa è un'altra domanda.
Poi, io domando questo, veramente è una domanda un po' retorica
la mia, perché io sono convinto che non si possa non rispondere che
affermativamente a questa domanda, ma io domando: in questo nuovo
piano, non è forse prevista l'edificabilità della zona "Jardin
public"? E non è prevista la strada che era già prevista dal piano
Chappis, dal ristorante du Soleil fino alla zona del "Jardin
public"? E non è forse prevista, nel nuovo piano, la strada che dal
fondo dei prati di Pila dovrebbe attraversare con un monte il
Vallone di Beutère e inerpicarsi con degli zig zag molto numerosi
su per il bosco che, una volta, apparteneva alla famiglia Rigollet
e che adesso appartiene al Sig. Aristide Marcoz? C'è o non c'è
questa strada nel piano? Questa è un'altra domanda che faccio.
E forse che in uno dei tre allegati che ci avete ammannito non è
prevista l'edificabilità della zona del fondo di Pila, dei prati di
Pila, in vicinanza, nel tratto delimitato tra lo ski lift e la
teleferica, o meglio, la seggiovia per Chamolé? Questa è una
domanda alla quale tengo molto, ci tengo molto a che rispondiate a
questa domanda.
Poi vi faccio un'altra domanda, ed è la seguente: c'era una
convenzione STIFA, si è parlato, e non solo si è parlato, ma si sa
benissimo che c'è un altro schema di convenzione studiato da un
altro cannone di queste operazioni finanziarie, cioè dal Dr. Mario
Stevenin; a noi risulta che gli amministratori di Gressan
all'unanimità sono sempre stati e sono tuttora contrari a questa
bozza di convenzione. Io chiedo alla Giunta, la Giunta conosce
questo schema di convenzione tra il Comune di Gressan e l'Alpila,
qual è il contenuto di questa convenzione e quali sono gli
intendimenti della Giunta nei confronti di questa convenzione? E
poi vorremmo sapere se è vero che l'avvocato Palmas è stato
nominato esperto, non si sa di che cosa, per la questione
dell'Alpila; vorremmo sapere se è stato nominato dalla Giunta
regionale, se è stato nominato dall'Alpila, se si sono fatte
pressioni sul comune di Gressan per nominare come esperto
l'avvocato Palmas.
Ecco, queste sono le principali domande che io rivolgo alla
Giunta.
Germano (P.C.I.)
- Io, una domanda l'ho già posta
all'On.le Caveri, cioè io vorrei sapere se l'Ufficio
sovraintendenza e l'Ufficio urbanistica hanno esaminato queste cose
e hanno fatto una relazione tecnica, nel qual caso dovrebbe essere
distribuita ai Consiglieri.
Secondo, se queste carte, come è detto nell'allegato, sono carte
al 2000, se sono carte al 2000, nell'allegato è
detto..."planimetria del settore di prima attuazione: scala 1/2000,
planimetria del settore di prima attuazione con l'indicazione delle
principali infrastrutture 1/2000", se sono 1/2000 o quello che
sono.
Terzo: vorrei sapere delle diverse zone o comprensori
edificabili, l'area, cioè quanti metri quadrati sono, per poter
fare un breve calcolo sulla base degli indici volumetrici
assegnati, e sapere la cubatura che si può costruire nelle diverse
zone, metri quadri quanti sono, per poter discutere a ragion
veduta, ecco.
Andrione
(U.V.)
- Chiedo scusa...
Germano (P.C.I.)
- ...qui abbiamo le diverse zone che
sono riportate, qui è scritto "Chacaril", Chacaril ovest, Chacaril
Pila, zona 2: Soleil, Norat, Jardin Alpestre - Zona 3: Pan
Perdu".
Quanti metri quadrati ci sono? In modo da sapere sulla base
dello 0,50, 0,70, 0,45, 0,20, quanti metri cubi si possono
costruire.
Andrione
(U.V.)
- Io mi ero preoccupato di fare
questo stesso calcolo e vorrei, in relazione a questo, dare alcune
cifre e porre una domanda.
Il pianoro di Pila è di 22 ettari. Con un indice dello 0,7% si
possono costruire 157.000 mc sono realizzabili con uno striscione
di costruzioni alto 10 metri, spesso 12 e lungo 1300 metri; oppure
alto 20 metri, e lungo 650, oppure evidentemente lungo 20 metri e
alto 650.
Ora, questa sembra essere soltanto la parte privata, per
esprimermi così, cioè, oltre a tutte queste costruzioni, le
costruzioni pubbliche, palestre, piscine e cose di quel genere,
devono ancora essere costruite in più di questo enorme monolite? È
la mia domanda.
Manganoni
(P.C.I.)
- Io non ribadisco le domande
che ho posto ieri alla Giunta, perché, se non mi si risponderà, le
ribadirò di nuovo. Ne voglio fare altre due. Primo, ho adesso in
mano, adesso, adesso, una planimetria che, ecco, questo, questa si
può anche chiamare planimetria e può anche essere, si può anche
chiamare planimetria di un piano regolatore, questa qui; ma perché
ai Consiglieri non è stata distribuita? Perché se voi ci
distribuivate questa, noi evitavamo almeno un'ora di discussione
ieri e che dovrebbe protrarsi per altre ore oggi, perché quegli
scarabocchi che ci avete dato non ci si capisce niente. Quindi io
qui, veramente devo ricredermi, e cioè vi dirò, qui è
comprensibile, allora mi dite perché non ci avete trasmesso a noi
questa che si capisce qualche cosa, prima cosa? Mi riservo poi di
esaminarla.
Voi mi direte: difficoltà di farla tirare; ma io vi dirò,
guardate, io lavoro alla Cogne, quando si tratta di fare riprodurre
dei disegni del genere, ci si mette, non so, io esagero, qualche
ora, ora, se siete andati a Torino a fare tirare quegli scarabocchi
dovevate fare tirare questi, che questi sono chiari, io vi do atto.
Adesso il contenuto non l'ho esaminato, mi riservo di esaminarlo
adesso; voglio porvi, e qui prego... dove è Bordon? Bordon, scusa,
io non sono ragioniere, controlla un po' se queste moltiplicazioni
che ho fatto vanno bene.
Dunque: un tizio possiede lassù un'ipotesi, ma questi sono dati
che sono più convincenti di tante chiacchiere, un appezzamento di
7000 metri quadrati, 7000 mq. non è poi esagerato, in base allo
0,70, indice di fabbricabilità, può costruire su questo suo
appezzamento di 7000 metri, può costruire 49000 metri cubi va bene?
Va bene ingegner Benzo.
Se questo tizio dice: io costruisco un edificio solo, io
mantengo l'indice di fabbricabilità di 0,70 però, costruisco un
edificio solo, e allora mi posso costruire un condominio di 15
metri, per 15 metri, supponendo che lo faccia quadrato, o se no lo
può fare da 10 per 20, se lo vuole fare rettangolare, non solo,
alto 20 metri, perché un condominio di 15 metri, per 15 metri di
lato, per 20 di altezza, fa esattamente 4500 mc.
Siccome io dispongo di 4900 metri cubi, io sto al di sotto
dell'indice di fabbricabilità, quindi nessuno mi potrà dire "tu hai
esagerato" se non ho neanche raggiunto lo 0:70 e mi costruisco un
condominio alto 20 metri; in base a questa legge, che voi ci
passate, noi possiamo impedire di fare questo? No, no, in base a
questa legge, questo signore, questo proprietario di 7000 mc. a
Pila, può costruirsi un condominio di 20 metri di altezza. Adesso
io vi prego di dimostrarmi se mi sbaglio.
Montesano (P.S.D.I.)
- Altri interventi? Allora, chi
risponde?
Bionaz (D.C.)
- Per quello che riguarda i tecnici, l'Ing.
Conti, avvocato Caveri, io non conosco l'Ing. Conti; indubbiamente
se è stato scelto dall'Alpila questo Ingegnere... non mi risulta
neanche che i suoi rapporti con delle società di funivie, questa è
una cosa che io non conosco; però c'è da dire questo: che il piano
è sempre quello di Chappis che è stato adattato alle nuove esigenze
di questa nuova, è stato adattato e naturalmente non recepito nella
forma originale che era la prima che noi conosciamo.
Questione relazione della sovraintendenza: beh, potrebbe
rispondere più diffusamente il Dr. Balestri, ma a me non risulta
che non ci sia e che non sia necessaria, perché tutti i piani
debbono essere approvati dalla Giunta regionale.
Ora, mi sembra che la Giunta regionale è qualche cosa di più
della sovraintendenza, qualche cosa di più, quindi, mi pare, il
concetto che vorrei esprimere è questo. La Giunta regionale, la
Giunta regionale è l'organo che ha alle dipendenze la
sovraintendenza, e questo mi pare che dia un principio che debba
essere affermato, senza, naturalmente, minimamente infirmare quelle
che sono le competenze tecniche della sovraintendenza. Non so se
questo concetto... mi pare che sia, diremo, importante e che sia
anche molto chiaro questo concetto, e siccome la legge proprio
prevede, la relazione prevede queste esigenze, avete, mi pare che
avete tutte le garanzie possibili, visto che è la Giunta che deve
approvare i piani su proposta dell'Assessorato al Turismo, il quale
cosa può fare? Non può che consultare necessariamente la
sovraintendenza, è chiaro che guarderà che le costruzioni
corrispondano agli indici, che siano rispettati i vincoli di
sagoma, ecc... ecc...
Cos'è la zona Pila Chacard? Ma la zona Pila Chacard è quella che
si intravvede benissimo da quello che voi chiamate lo scarabocchio,
lo scarabocchio, mi pare che l'avete chiarito, è stato chiarito con
la trasmissione di un altro, di un'altra copia che Manganoni mi
pare ha esibito adesso.
Comunque si sa qual è, quali sono, diremmo, i margini e i
confini di questa zona.
In questo nuovo piano non è prevista l'edificabilità della zona
Jardin Public. La zona Jardin Public, se non sbaglio, fa parte
della zona n. 2, la zona n. 2 "Soleil, Gorraz, Printemps, Jardin
Alpin, ou Jardin Public", e qui l'edificabilità è 0,45.
Se però voi tenete conto della trasferibilità delle cubature,
non è detto che si debba costruire il Jardin Public, anzi, non è
assolutamente necessario; fa parte di una zona unica e siccome la
trasferibilità delle cubature sono consentite nell'ambito della
stessa zona, vede che, mi pare che questo principio possa
considerarsi salvaguardato.
Ponte del vallone Beutère: c'è questa strada, le strade sono
descritte nell'allegato n.... dunque n. C se non sbaglio, e allora
Lei questo lo può vedere benissimo, da questo allegato.
Convenzione STIFA: quali intendimenti, qual è l'intendimento
della Giunta sulla convenzione? La Convenzione STIFA è una
convenzione che è stata fatta col Comune di Gressan e noi non
entriamo in merito a quelle che sono le contrattazioni tra la STIFA
e il Comune di Gressan; qui esiste l'Alpila, la quale ha le opzioni
sui terreni, su una grande quantità di terreni, ed è anche il
motivo per cui questa legge è stata, la presentazione è stata un
po' affrettata, dovuto a questo, che queste opzioni scadono nel
mese di dicembre; ecco perché non vorremmo accadesse alle opzioni
che si dovesse ricominciare daccapo e che si pregiudicasse la
possibilità di mettere in attività il piano.
Esperto avvocato Palmas, nominato dalla Giunta: la Giunta non ha
fatto nessuna nomina, nessunissima nomina ha fatto; se l'avvocato
Palmas si occupa di questa questione, si vede che qualcuno lo ha
cercato, ha voluto sapere, e insomma, quali sono, quale può essere
il suo parere e del resto mi sembra che questo rilievo si può
ricollegare a quello che è stato l'incarico che voi avete affidato
all'avvocato Palmas di studiare la legge urbanistica dal 1960.
Questo il fatto e non so perché poi i pareri dell'avvocato Palmas
debbono essere, debbano essere disattesi più dei pareri di qualcun
altro; comunque noi non abbiamo dato nessun incarico specifico a
nessuno e se l'avvocato Palmas si è occupato della questione è
perché indubbiamente è ritenuto uno che può avere delle nozioni più
precise e più complete in quanto ha studiato la legge urbanistica,
proprio su incarico affidatogli dalla Giunta passata.
A Germano la relazione sulla sovraintendenza, ho già risposto,
ho già detto.
Le carte al 2000, lasciamo rispondere all'Ing. Benzo a queste
cose.
E così al Dr. Andrione, per quel che riguarda quel rapporto di
22 ettari, 0,70, lascio rispondere ai tecnici che sono più bravi di
me in questo.
Manganoni 7000 mq., 4900 mc. Mi pare che ti sei sbagliato nei
calcoli, perché 4900 mc, non è un grattacielo di 20 piani, non
credo... no...
Manganoni
(P.C.I.)
- ...un grattacielo di 15 metri
di lato, per 20 metri di altezza, fanno 4500 mc. e siccome io su
quel terreno ho la possibilità di costruire 49000 mc. costruendone
4500, io sono ancora al di sotto dell'indice di fabbricabilità,
però posso fare un condominio di 20 metri di altezza che, se
prendiamo altri dati, partendo da altri principi, io ne posso
costruire anche uno di 30, perché se anziché disporre di 7000 metri
dispongo di 10000 metri, allora io posso portare questo condominio
a 30 metri di altezza. Se io porto questo condominio a 30 metri di
altezza, questa legge che voi ci proponete, me lo proibisce? No. Io
in base a questa legge lo posso costruire. Io parlo della legge,
non parlo dei piani di fabbricazione, parlo della legge, perché noi
esaminiamo la legge; qui non so cosa mi rispondete; tutto è
condizionato dal piano di fabbricabilità: ma io vi ho detto chi li
fa i piani di fattibilità?
Bionaz (D.C.)
- Come? Li faranno i tecnici i piani di
fabbricabilità, però debbono essere approvati dalla Giunta, ecco, e
ci sono dei limiti di sagoma. Io mi limito a dire quello che è, i
limiti di sagoma, le esigenze che sono quelle della cubatura,
degli, dell'ambito della costruzione, insomma, tutto quello che sta
già scritto qui e siccome i progetti debbono essere tutti
approvati, io ritengo che una garanzia ci sia in questo senso.
Caveri
(U.V.)
- Mi permetto, intanto che
aspettiamo che arrivino gli altri soloni della Giunta, mi permetto
di fare notare al Sig. Bionaz che non mi ha risposto sulla
questione dell'edificabilità del fondo dei prati di Pila, non mi ha
risposto, come non mi ha risposto sulla questione del ponte di
Beutère, si è limitato a dire "guardate l'allegato", ma cosa ne
dice il Presidente della Giunta? C'è questa strada, c'è questo
ponte? Allora.
Bionaz (D.C.)
- Chi conosce bene la zona, io non la
conosco come la conosce Lei, indubbiamente, ma su questo allegato
ci sono le strade e Lei dovrebbe naturalmente...
Caveri
(U.V.)
- Ma scusi, è Lei il Presidente
della Giunta, fossi io darei io i chiarimenti... ma...
Bionaz (D.C.)
- D'accordo, ma non è perché sono
Presidente della Giunta che mi obblighi di conoscere alla
perfezione la località, come la deve conoscere Lei che ci abita due
mesi all'anno...
Caveri
(U.V.)
- Purtroppo, non per due mesi
all'anno... Ad ogni modo, è Lei Presidente della Giunta, deve
rispondere, Lei ci sottopone un piano, deve rispondere alle domande
che Le rivolgiamo. Se non risponde, vuole dire che non conosce il
problema.
Bionaz (D.C.)
- Non conosco la zona come la conosce Lei,
ma guardi, se Lei vuole...
Caveri
(U.V.)
- Io La ringrazio del diploma che
Lei mi dà, però mi permetto di dire che Lei, essendo Presidente
della Giunta, che sottopone ed è relatore di un progetto, è grave
che Lei non risponda alle domande che Le vengono rivolte.
Bionaz (D.C.)
- No, no, non è grave niente, perché Lei ha
sotto il naso tutto quello che Le occorre per sapere... per avere
quelle nozioni che chiede a me.
Caveri
(U.V.)
- Ad ogni modo aspettiamo l'arrivo
dell'Ing. Benzo.
Balestri (P.S.I.)
- Per quanto riguarda la
Sovraintendenza posso comunicarvi che già da un mese e mezzo
fa...
Per quanto riguarda la Sovraintendenza, posso comunicarvi che
già da un mese e mezzo fa, o due mesi circa, ora non ricordo la
data esatta, io ho dato tutti gli elaborati che erano in mio
possesso alla Sovraintendenza, la quale li ha esaminati o che, non
so: mi è stato riposto che se volevo un parere interno di
assessorato me lo potevano dare, ma che loro, prima di pronunciarsi
definitivamente, dovevano essere in condizione di avere i progetti
di utilizzazione e quelli che erano i progetti definitivi, perché
altrimenti non potevano pronunciarsi.
Io sono ancora andato stamani e, combinazione, sul tavolo
dell'architetto c'erano i volumi che avevo consegnato, ne abbiamo
anche parlato; ognuno ha le sue impressioni, può dire questo va
bene, questo la vedrei un momento così, ecc... ma un parere di un
pronunciamento definitivo da parte della Sovraintendenza ci sarà
quando ci saranno i piani di fabbricazione, i piani...
(si sente
una voce in lontananza)
. È sempre stato in tutti i progetti,
sempre: io ho visto che quando c'è lo sviluppo di una zona o che,
prima di avere, se manca qualche documento non emettono mai un
parere definitivo.
Fosson
(U.V.)
- Vorrei rispondere solo brevemente
a queste ultime affermazioni del Dr. Balestri. Chiedo formalmente,
io ho visto adesso questo papiro che aveva Manganoni; chiedo
formalmente al Dr. Balestri se questa parte è stata fatta vedere
agli uffici della Sovraintendenza; questo elaborato che voi dite,
portate adesso, questo... se l'hanno visto eh? Ce l'hanno? Ma ce
l'hanno da quando?
Balestri (P.S.I.)
- È già da un po' di tempo...
Fosson
(U.V.)
- No, ma, da un po' di tempo,
l'hanno visto? L'hanno visto? Se hanno esaminato questo elaborato
chiedo, se l'hanno esaminato questo disegno.
Balestri (P.S.I.)
- Io ho consegnato questo, l'ultimo
elaborato è questo.
Fosson
(U.V.)
- Ecco, desidererei sapere quando
Lei l'ha consegnato.
Balestri (P.S.I.)
- Sarà un mese circa fa.
Fosson
(U.V.)
- Un mese circa? Allora prendiamo
atto e poi ci accerteremo perché, perché allora io, se
eventualmente gli uffici hanno esaminato questo elaborato e non
hanno fatto nessuna osservazione devo dire che qui ci sono delle
inesattezze madornali, madornali, perché praticamente, solo per
indicare una zona, qui si mette Acque Fredde dove c'è Beutère. Ora,
per qualunque tecnico dei nostri assessorati che abbia visto
qualche cosa di Pila non avrebbe lasciato passare questo, perché
qui quando si dice Acque Fredde qui, e sono i casolari di Beutère,
e sono i casolari di Beutère, è un'enormità che noi si debba
discutere...
Balestri (P.S.I.)
- Non hanno fatto nessuna relazione...
non hanno fatto nessuna relazione...
Fosson
(U.V.)
- E Pan Perdu che è tutto in
un'altra zona di dove c'è Pan Perdu sul terreno, qui è battezzato
Pan Perdu un'altra zona, ad esempio: come facciamo a discutere con
una certa razionalità questa cosa qui quando ci sono delle
inesattezze così enormi, che non c'erano queste inesattezze nel
piano precedente. Quindi chi ha elaborato ancora questi annessi non
conosceva neanche la zona... scusi, scusi, venga qui, venga, venga,
se Lei lo conosce, voi lo conoscete...
(il Consigliere Fosson si
sposta al tavolo della Giunta)
...questi sono i casolari di
Beutère...
(si sente anche la voce di Benzo)
.
Io prendo atto che il Dr. Balestri dice che questi elaborati
l'Ufficio della Sovraintendenza li ha avuti un mese fa: prendo
atto, prendo atto di questo, e non c'è nessuna relazione. Io avevo
fatto la domanda ieri, perché non c'era relazione. Lei ieri non mi
ha detto che la Sovraintendenza li aveva visti un mese fa, Lei non
ha detto niente ieri su quello, eppure l'abbiamo chiesto tre volte,
in tre o quattro l'abbiamo chiesto, e se l'abbiamo chiesto è perché
ci risultava, ci risultava che non dovrebbe corrispondere alla
verità questo che Lei dice, perché se corrispondesse a verità, e
d'altra parte abbiamo stigmatizzato ieri questo, perché noi avremmo
dovuto avere una relazione su questo, perché l'avvocato Bionaz
dice: "È competente la Giunta", sissignori, è competente la Giunta,
ma mi sembra che su un problema di questo genere, un parere che si
terrà conto o non si terrà conto, ma un parere dei tecnici è sempre
stato richiesto, è sempre stato richiesto; il Consiglio, e i vari
consiglieri, per eventualmente giudicare con maggiore cognizione di
causa, per quelli che non conoscono la causa, era bene che
potessero basarsi su un parere della Sovraintendenza; ne potevano
tenere conto, non ne potevano tenere conto, ma noi abbiamo già ieri
sottolineato questo punto perché questo ci mette molti dubbi, ci
pone molti dubbi su quella che è la procedura che si è seguita in
questa pratica.
Balestri (P.S.I.)
- Forse il mio limite di un mese è
eccessivo in ribasso, quindi Le posso dimostrare che quello che Le
ho detto corrisponde alla verità.
Montesano (P.S.D.I.)
- Io solo per curiosità, diciamo, e
delucidazione mia, volevo chiedere al Consigliere Fosson, siccome
io ho una carta qui, sotto i miei occhi, in cui c'è "Beutère",
scritto piccolo, e poi c'è "Acque Fredde", che prende la zona: io
vorrei chiedere a lui che è pratico della zona, se Acque Fredde non
comprende anche quella zona lì; non so se hanno questo, questo è
tirato fuori...
(voci in lontananza)
...appunto, io non so
se Acque Fredde significa solo il tunnel, cioè, dove c'è il tunnel,
oppure più estesa; da quello che è su questa carta sembra che sia
una Regione che poi abbia delle Province, ecco...
Germano (P.C.I.)
- Ci troviamo di fronte ad un fatto
molto grave, molto grave sul piano politico, perché, come è nei
miei diritti di Consigliere, io mi sono rivolto e al
Sovraintendente e all'Ufficio Urbanistica, per sapere - la domanda
che ho fatto questa mattina - l'entità di queste zone, quanti metri
quadrati, o quanti ettari componevano queste zone; ebbene, sia la
Sovraintendenza che l'Ufficio Urbanistica mi hanno dichiarato di
non aver mai visto questo piano; ho dovuto scendere, prendere
quegli scarabocchi che mi avete dato e portarli sopra perché li
esaminassero e non hanno potuto darmi una risposta dato il tempo
breve a disposizione, dato che poi Prola ha dovuto andare via e
l'architetto Chanoux è in ferie; quindi noi ci troviamo di fronte
ad un Assessore che mente in Consiglio e io chiedo che ci sia una
Commissione di Consiglio che accerti la verità perché ci sono delle
persone, dei Ministri, in certi paesi, che quando mentono danno le
dimissioni, se ne vanno via perché non si può fare questo in
Consiglio, non si può fare in Consiglio.
Quindi, a parte il fatto che ci troviamo di fronte ad un
Assessorato che non presenta un piano di questa importanza e non lo
fa vedere ai suoi uffici, ma qui quello che voglio sottolineare è
il fatto della menzogna di un assessore; questo deve essere
accertato.
Balestri (P.S.I.)
- Se tu fossi più serio, caro
Germano... (
si sente Germano in lontananza e Montesano:
"Lasci finire...") ...prima di fare dichiarazioni le accertiamo e
poi ne discuteremo.
Germano (P.C.I.)
- Io chiedo formalmente che si nomini
una Commissione che accerti questo, perché io su queste cose sono
molto serio; io non dico delle bugie, io sono andato ad accertarmi:
la risposta è stata quella e quindi...
Balestri (P.S.I.)
-
(in lontananza)
...Vorrei
vedere in mia presenza quello...
Germano (P.C.I.)
- Ebbene, nominiamo una commissione che
accerti quello, nominiamo una commissione che accerti quello...
(scampanellata del Presidente)
Montesano (P.S.D.I.)
- Ora, per che cosa vuole la
Commissione, Signor Germano? Scusi, per accertare...
Germano (P.C.I.)
- Per accertare se è vero quello che
dice l'Assessore: che lui ha passato alla sovraintendenza, ai suoi
uffici, un mese fa, questi progetti da studiare.
Balestri (P.S.I.)
-
(in lontananza)
... I volumi
da studiare...
Germano (P.C.I.)
- Abbiamo parlato... cosa hai tirato
fuori? I progetti, ha detto che i progetti sono mal fatti perché
non portano i nomi giusti e lui ha detto che li ha dati un mese
fa.
Balestri (P.S.I.)
- Ci sono qui, vai su negli uffici,
loro li trovano, vedrai, questi li trovi.
Germano (P.C.I.)
- ... Sono andato mezz'ora fa negli
uffici, prima del Consiglio sono andato, non sono mica un
burattino, no?
Balestri (P.S.I.)
- Non li hai visti, li ho visti io
anche stamane.
Germano (P.C.I.)
- Io non sono andato a vedere, io ho
chiesto alla gente e la risposta è stata questa; e io chiedo alla
Commissione che accerti se è vero quello che dice l'Assessore o se
è vero quello che dice il Consigliere.
Fosson
(U.V.)
- A parte, bisogna mettere d'accordo
il Dr. Balestri e l'avvocato Bionaz, perché il Dr. Balestri,
adesso, per scaricarsi dinnanzi a queste domande dice "li ho dati
un mese fa agli uffici"; intanto io ho fatto una domanda precisa:
se Lei ha dato tutti gli elaborati, perché qui bisogna, ad un certo
momento mettere le carte molto chiaramente in tavola: Lei, dice, ha
dato le relazioni; ci sono anche tutti i disegni, questi
disegni?
Balestri (P.S.I.)
- Ora ne può anche mancare uno, questo
non lo so...
Fosson
(U.V.)
- No, questi, parlo di questi che
dobbiamo esaminare, io: perché no, qui ad un certo momento non
possiamo nasconderci così e dare delle risposte evasive: quindi io
ripeto, ripeto, io posso, posso prendere per buono quello che dice
Lei, ma qui i casi sono due: o è Lei che mente, o è Lei che mente,
o sono i vari funzionari che hanno detto che non hanno potuto
esaminare, o siamo noi; ma io non voglio neanche mettere in
dubbio...
(Montesano fa un richiamo al Consigliere Manganoni e
all'Assessore Colombo)
...Quindi, io ho chiesto, prima di tutto, di sapere con
precisione quello che è stato dato e quello che i funzionari hanno
visto, uno; secondo, la questione, ho detto, c'è una certa
contraddizione da quanto dice adesso il Dr. Balestri, con quello
che ha detto prima l'avv. Bionaz, perché l'avv. Bionaz ha fatto una
ammissione implicita, ha fatto una ammissione implicita perché ha
detto - se ho ben capito - ha detto "che necessità c'è di fare
vedere queste cose agli uffici in questo momento, in questo
momento...
(proteste in lontananza di Bionaz) ...
loro
vedranno dopo, vedranno dopo quando ci sarà la questione
degli...".
Bionaz (D.C.)
- Non ho detto "che necessità c'è di fare
vedere...", ho detto... "Non ritengo che sia necessario di avere la
relazione, perché questa la dovranno poi fare quando prenderanno in
esame, quando la Giunta prenderà in esame i progetti
particolareggiati di esecuzione"; non "la necessità di far
vedere...".
Fosson
(U.V.)
- ...Va bene... Allora, prendo atto,
alle volte si può anche capire male; però Lei dice che non c'era
necessità di una relazione? Noi sosteniamo la necessità di una
relazione, di una relazione, tanto più che le relazioni che fate
voi...
Montesano (P.S.D.I.)
- Un attimo...
(richiamo
all'avvocato Caveri)
...non parlate assieme perché nel
registratore non si capisce più niente.
Fosson
(U.V.)
- Io l'ho chiesto, no?
Montesano (P.S.D.I.)
- Sì, è Lei che parla... dico, tanto
più che sarebbe stata necessaria, a parte che io ritengo non solo
necessaria, ma indispensabile, una relazione degli uffici che hanno
la competenza su questa cosa; ho già detto, ripeto, che il
Consiglio non è legato a quelle osservazioni che fa l'ufficio, ma
per avere una base, per sapersi orientare era indispensabile avere
una relazione dell'ufficio, tanto più, tanto più perché le
relazioni che sono state fatte da voi sono state delle relazioni
confusionarie che non hanno, che non permettono certamente di
chiarire i vari problemi che non abbiamo sul tappeto in questo
momento.
Balestri (P.S.I.)
- Debbo precisare una cosa e poi... vi
dirò, per l'esattezza, che quando consegnai questo dissi: "Lo
consegno in forma non ufficiale, ma in forma... perché mi siano
dati dei consigli"; questo per l'esattezza; quindi glieli detti
proprio perché servissero a loro per darmi dei consigli.
Cusumano (P.L.I.)
- Dunque, noi sappiamo che purtroppo il
problema di Pila si trascina da anni, anni e anni, e bisognerebbe
certamente arrivare ad un certo momento ad una soluzione; però
dobbiamo dire sinceramente che le cose, come ci sono state
presentate, destano moltissime perplessità.
Per esempio, le spese di urbanizzazione - che sono previste in
questo progetto di legge - non sono neanche accennate in linea di
larga massima, e tutti sappiamo che non possono essere certamente
delle cifre modeste, ma saranno certamente delle cifre molto
elevate.
Poi abbiamo osservato purtroppo che, nonostante che ci si parli
molto di difendere aree boschive in Valle d'Aosta e di seguito,
questo progetto comporta la distruzione di vaste aree boschive, e
questo è veramente una cosa che mi preoccupa enormemente, e credo
che preoccupi chiunque abbia amore per la natura perché
indubbiamente sappiamo quanto i boschi siano necessari anche
all'ecologia del paese.
Poi, tutto il progetto, in conclusione, ci appare piuttosto
molto vago perché, mentre noi sappiamo cos'era il progetto
assiro-babilonese, però, per noi che siamo dei profani, io non nego
al Geometra, all'ingegnere, questi, queste macchie con vari colori
saranno delle cose chiarissime intellegibilissime, questi rapporti
di volumi, queste cose saranno, diciamo, l'ABC per loro, ma per noi
che non siamo dei competenti, dei tecnici avremmo voluto avere
anche un'idea vaga di come sarà la Pila, non più assiro-babilonese,
e cioè se, effettivamente, invece della Torre di Babele, potremo
vedere tante villette che ce la siamo sognata noi, anche perché
pensiamo che l'insediamento, diciamo, di molto concentrati, cioè,
grandi alberghi, sia meglio sfruttare quelli che ci sono ad Aosta,
per la gente che eventualmente vada a Pila... Pila io la vedo più
nel senso di fare delle piccole costruzioni di villette appunto
come abbiamo visto in citati esempio di Verbier, e anche in certo
qual modo in certe zone di Courchevel.
Perciò tutte queste cose, anche questi indici volumetrici, che
non sappiamo se poi ad un certo momento le cose verranno poi
concentrate al punto da fare di nuovo sorgere quegli ammassamenti
di edifici che in questo momento si dice, cioè tutto un complesso
di cose per cui noi siamo molto perplessi nell'approvare questo
progetto così come ci viene presentato; perciò indubbiamente
preferiremmo essere tranquillizzati, perché non vorremmo che oggi
si approvi una cosa, e che domani ce ne troviamo un'altra, come
succede delle volte che uno si fa un vestito, crede che sia, che
abbia una resa, quando poi invece ce l'ha addosso, dice "Toh, non
mi piace più perché quel disegno è troppo vistoso, oppure, non
s'intona bene con la mia persona".
Ecco, io mi sono spiegato forse in termini molto terra a terra,
ma, creda, che per uno, appunto, che non sia un competente, come
me, abbia bisogno di spiegazioni elementari o perlomeno di
spiegazioni più visive nella realtà pratica di come si
realizzeranno le cose.
Caveri
(U.V.)
- Penso che mi perdonerete se mi
permetto di evocare un mio piccolo ricordo personale.
Nella cosiddetta Giunta del DUV c'era come Assessore ai Lavori
Pubblici il fratello dell'avvocato Bionaz; io ho sempre detto e lo
ripeto in questa sede, che uno dei migliori assessori che io abbia
conosciuto era proprio il Signor, il Geometra Ferdinando Bionaz:
uomo intelligente, scaltro, e che ha una qualità che altri non
hanno, cioè il senso del limite, perché il fratello sa che ad un
certo momento bisogna fermarsi, ha il senso del limite.
Però mi ricordo che quando io leggevo degli attacchi sui
giornali avversari, per esempio sul Monitore, tanto per fare un
esempio, io dicevo al Bionaz Ferdinando: "Hai visto l'attacco
ultimo, non so, sul Monitore, l'Indipendente, altre cose...". E lui
mi rispondeva sempre "Io non ho letto quell'articolo", mai una
volta che abbia detto "Ho letto quell'articolo", non mi ha mai dato
quella soddisfazione.
Ora, si vede che qui c'è un po' un'aria di famiglia, perché il
nostro avvocato Bionaz, alle domande che io ho fatto sul
progettista, se così si può chiamare, l'autore di questi disegni,
che non meritano il nome di piano, il Bionaz risponde: "Io non so
chi sia l'Ing. Conti"; ora questa è una affermazione per lo meno
sconvolgente, perché un Presidente di Giunta che è capo
dell'Amministrazione regionale, che ha il 20% delle azioni della
Società Alpila, che non sappia chi è l'ingegnere che è autore, non
dico di un piano, perché questo nome non lo merita, ma che non
sappia chi è l'autore di questi disegni, che ci vengono serviti
come un piano che dovrebbe regolamentare la zona di Pila, ma
insomma, un Presidente di una Regione autonoma, capo
dell'Amministrazione regionale, prima di dare il placet alla nomina
di un professionista dovrebbe sapere chi è e dovrebbe sapere se
questo è un ingegnere delle Ferrovie dello Stato, oppure un
ingegnere spaziale, che viene magari dal Cape Canaveral, o dalla
base russa, io non so, non sono abbastanza addentro alle cose russe
per sapere il nome della stazione dalla quale partono i missili per
la Luna, ma insomma ingegnere è una parola oggi che è talmente
diventata generica che noi non sappiamo, a noi pare che un
Presidente di Giunta debba indagare sulla specializzazione,
perlomeno, di questo professionista che ci serve oggi questo
cosiddetto piano.
Ma qui, andiamo da una contraddizione all'altra, perché ieri
l'avvocato Bionaz diceva: quando noi parlavamo di architettura,
assiro-babilonese, e mi pare che su questo punto ormai abbiamo il
conforto di tutti i settori del Consiglio regionale, vero, perché
anche il Consigliere Liberale Cusumano ha ripetuto quella
espressione che si vede che gli è piaciuta, di architettura
assiro-babilonese; noi non sappiamo se dall'architettura
assiro-babilonese non stiamo per passare allo stadio
dell'architettura egiziana a base di piramidi o qualche cosa...
Ma ieri, venendo qui, volendo io essere più aderente a quello
che ha detto ieri e a quello che ha detto oggi il Bionaz, non posso
fare a meno di osservare la fondamentale contraddizione tra quello
che ha detto ieri e quello che dice oggi, perché ieri diceva: "Ah,
sì, ma voi sventolate quel manifesto, voi sventolate quel progetto
di Chappis, ah sì, avete ragione che quel progetto non andava e voi
parlate di architettura assiro-babilonese e forse questa frase è
ben trovata", ma, si diceva, ieri Bionaz diceva: "Non è mica più il
piano Chappis di cui discutiamo oggi"; oggi invece, cosa ci dice,
il Bionaz ci dice esattamente il contrario, perché ci ha detto che
il nuovo piano ricalca tale e quale il piano Chappis, allora,
insomma, mettiamoci d'accordo; c'è o non c'è questa equazione? Per
noi, questo piano non è altro che la ripetizione di quello che ha
stabilito il Chappis, non è che la ripetizione, e noi ve ne diamo
la dimostrazione.
Altra affermazione che ci lascia veramente interdetti, perché il
Bionaz dice: "La relazione della sovraintendenza non c'è", con la
più grande faccia di tola, scusatemi, ma io non vorrei offendere
nessuno, ma insomma, non parliamo di, diciamo, con la più grande
imperturbabilità olimpica, il Bionaz dice "Ma non c'è la
relazione", ma come? "ci chiedete la relazione della
Sovraintendenza, che c'entra? non c'è la relazione e non è
necessaria", ha detto, "non è necessaria, perché la Giunta è
superiore alla sovraintendenza alle Antichità e Monumenti".
Ora, io dico, se la Giunta è un organo collegiale, che deve fare
le proposte al Consiglio, ma se voi date un'occhiata, se voi date
un'occhiata a tutte le leggi che ci sono in Italia in materia di
protezione delle bellezze naturali, di piani regolatori, di
urbanistica, ecc. ecc.. io ho dato una scorsa a queste leggi, ma
queste leggi prevedono sempre l'intervento o delle Sovraintendenze
alle antichità e monumento, o delle sezioni urbanistiche, o della
Direzione Generale delle antichità e belle arti del Ministero della
pubblica istruzione. Perfino una legge, io ho dato un'occhiata un
momento fa, perfino una legge fascista, e poi parliamo male dei
fascisti, ma insomma qui i fascisti... si stanno riabilitando i
fascisti, perché i fascisti erano più seri di voi, perché quando è
stato fatto il piano regolatore del Governatorato di Roma, e come,
il Governo fascista ha fatto intervenire non la Sovraintendenza
alle antichità e monumenti, io penso, ma ha fatto intervenire la
Direzione generale antichità e belle arti, ma come, questo è
proprio il
babbà
e quindi la relazione della Sovraintendenza
antichità e belle arti era necessaria e qui io affermo una tesi che
è diametralmente opposta alla sconvolgente tesi del Bionaz.
Ma qui oramai è chiaro, qui si è scavalcato tutto, qui si sono
scavalcati tutti gli organi che dovevano esprimere un loro parere,
redigere e rassegnare delle relazioni; io non voglio fare un
confronto tra l'attuale Giunta e la nostra, ma io penso che
Manganoni, Fosson, Andrione, e altri che facevano parte della
nostra Giunta si ricordano benissimo che spesso, e d'altra parte
anche Colombo, anche Balestri, se lo ricordano, che quante volte
noi abbiamo fatto intervenire l'architetto Prola come
sovraintendente e la Signora Chanoux Castelli, quante volte li
abbiamo fatti intervenire e nelle riunioni di Giunta e nelle
riunioni, nei convegni, tra la Giunta e la Società STIFA e abbiamo
passato degli interi pomeriggi, tutti insieme, ad esaminare questo
problema, perché? Non siamo, come abbiamo, checché sia stato detto
il contrario, la pretesa di essere degli enciclopedici e ad un
certo momento abbiamo bisogno di rivolgere al Sovraintendente alle
antichità e belle arti, o ai suoi collaboratori, dobbiamo magari
chiedere cosa vuole dire "rapporto planovolumetrico 0:70". Noi che
siamo dei profani abbiamo bisogno di sapere qual è la cubatura
della determinata zona, ed allora ecco che la presenza di questi
tecnici è necessaria, ma non solo per questi dati tecnici; anche
per una visione estetica ed artistica del problema...
Qui si sta sconvolgendo tutto e la mancata richiesta di una
relazione dell'organo competente, sovraintendenza antichità e
monumenti sul progetto Pila, in che cosa si sostanzia? In una
mancanza di istruttoria, voi la questione della Pila non l'avete
studiata, voi il problema di Pila non lo conoscete ed io darò la
dimostrazione della vostra non conoscenza, non voglio dire della
vostra incapacità a trattare questo problema, ma del fatto che voi
questo problema non lo conoscete e, infatti, voi non rispondete
alle nostre domande o, se rispondete alle nostre domande, date
delle risposte deludenti, deludenti perché voi non conoscete questo
problema, perché voi non l'avete studiato.
Il Dr. Balestri, tutte le volte che ha risposto nel passato alle
nostre contestazioni ha sempre detto "abbiamo studiato", è un
grande coniugatore del verbo studiare, il Dr. Balestri, "abbiamo
studiato, avevamo studiato, studiamo, studieremo", quindi passa dal
passato remoto al passato prossimo, al futuro anteriore e a
quell'altro futuro che non mi ricordo più come si chiama, grande
coniugazione del verbo studiare, ma la verità è che voi non
studiate, e voi non vi preparate, perché io non voglio qualificare,
per esempio, la relazione verbale fatta ieri dall'Assessore Benzo,
io preferisco non qualificarla perché ci deve esser tra noi un
certo rispetto, ci deve essere un certo fair play, quindi non
voglio qualificare la relazione dell'Assessore Benzo.
Il Fosson, ha rilevato un errore marchiano su quella carta e non
so perché quella carta non ce l'avete comunicata come allegato e ci
avete dato solo quei disegni sui quali ritornerò più tardi e ne
farò una analisi. Voi forse avete creduto di fare i furbi, voi
avete pensato "A quella gente lì noi diamo gli allegati all'ultimo
momento; diamo degli allegati dai quali non si capisce un cavolo",
dico cavolo perché preferisco non pronunciare altre parole, e così,
così li imbobiniamo, ma voi non ci imbobinate sul problema di Pila,
perché il problema di Pila lo conosciamo a fondo, e anche se quegli
schifi di disegni, che sembrano delle macchie di inchiostro su un
pezzo di carta, noi, malgrado l'insufficienza di questi disegni,
noi siamo capaci di precisare e di rispondere noi a quelle domande
che vi abbiamo posto, alle quali voi o non avete risposto o avete
risposto balbettando, dimostrando la vostra assoluta impreparazione
in materia.
Tra le altre cose, io ho chiesto all'avvocato Bionaz di volermi
spiegare in che cosa si intende per zona "Pila Chacard" poiché in
questo testo, cioè nelle norme di attuazione urbanistico-edilizie,
a pagina 4, voi parlate di una zona Chacard Ovest, veramente dite
Chacaril, ma fate il piacere almeno, se non volete ascoltare le
nostre raccomandazioni, almeno correggete i nomi, scriveteli
giusti, Chacard con "rd" finale, per piacere, ma voi qui parlate di
una zona Chacard Ovest, parlate di una zona Chacard Pila, quindi la
nostra domanda, rivolta all'avvocato Bionaz, di volerci spiegare
che cosa si intende per zona Chacard Pila, non era una domanda
sciocca, e il Bionaz dice "leggete l'allegato, guardate", no,
dall'allegato non risulta niente; quindi io ripeto che vorrei
sapere che cosa s'intende per la zona Chacard Pila. Io penso che
con la parola Chacard Pila, cerco di non supplire al vuoto
pneumatico delle vostre risposte, che mi pare che corrisponda al
vuoto pneumatico delle vostre teste in materia di conoscenza della
zona di Pila. Io penso che con la parola e con l'espressione "Pila
Chacard", voi vogliate intendere il vallone che c'è tra Pila e
Pezein, alla parte bassa, alla parte che è situata a ponente della
strada che va verso il ristorante Soleil, io penso che sia così,
cerco io di rispondere alle domande che ho posto a voi e alle quali
voi non sapete rispondere. Ebbene, l'indice planovolumetrico di
0,70 in questa zona è un indice eccessivo, perché questa è proprio
la zona più delicata, poiché se si fa una fila di palazzoni, una
fila di scatoloni, lungo questa strada, si toglie la visibilità
sulla magnifica foresta che vi è di fronte che da Ferrier va fino a
Ozein e si coglie la visibilità del Monte Bianco, quindi se c'è una
zona della quale bisogna diminuire e non aumentare fino al
parossismo l'indice planovolumetrico è proprio questa zona di Pila
Chacard.
Sulla questione del Jardin Public, io sarei proprio curioso di
sapere quanti sono i membri di questa Giunta che conoscono il
Jardin Public o che ci sono andati una volta nella loro
esistenza.
Sarei proprio curioso di saperlo.
Io non so, penso che forse Benzo sia l'unico che sia andato al
Jardin Public, penso che sia andato solo Benzo, perché penso che
gli altri non ci siano mai andati.
Ora, a me pare, prima di decidere una questione di questo
genere, perlomeno la Giunta avrebbe dovuto fare un accesso su
queste località, ma la risposta più grave e più deludente data dal
Sig. Bionaz è proprio la risposta alla mia domanda sulla questione
della edificabilità del Jardin Public, perché Bionaz dà per ammesso
che si costruisce sul Jardin Public. Ora questo è un delitto di
lesa Valle d'Aosta, perché il Jardin Public, l'ho spiegato ieri e
lo ripeto, è un pianoro in molle declivio che la natura, con la sua
azione inconsapevole, ha trasformato in un Parco, perché quei
gruppi di piante sparse sembrano opera di un architetto
giardiniere; forse se un architetto giardiniere ci avesse messo le
mani non avrebbe saputo fare così bene come la natura.
Ebbene, io mi dico, voi, confessione del Bionaz, vi preparate a
commettere questo delitto di fare delle case e delle costruzioni in
questo delizioso angolo della Valle d'Aosta; questo è un
delitto.
E non ci si salva invocando la trasferibilità, perché la
faccenda della trasferibilità invece costituisce una nostra grave
preoccupazione, e ieri a ragione il Consigliere Manganoni ha messo
per primo il dito su questo problema della trasferibilità,
principio che noi non possiamo ammettere e noi su questa questione
della trasferibilità, quando si farà la discussione della legge
articolo per articolo, noi faremo delle domande molto precise,
perché noi questo principio della trasferibilità non lo possiamo
ammettere.
Comunque, delitto di lesa bellezza della Conca di Pila, perché
voi, con una imperturbabilità, con una insensibilità degna di
scarponi in materia estetica, voi vi preparate ad autorizzare
costruzioni in questo delizioso angolo della conca di Pila, e
questo è molto grave.
Ma, parlo di un'altra zona, a proposito di edificabilità, io
avevo fatto una domanda precisa e a questa domanda precisa nessuno,
e tanto meno l'Ingegnere Benzo, mi ha risposto. Ma alla mia domanda
si può rispondere affermativamente consultando uno di quei
formidabili allegati. Io prendo in mano il documento nel quale
vengono indicate le tre zone, cioè, c'è la zona 3, che dovrebbe
essere la zona del Jardin Public vicina, vicina a Pan Perdu, vi è
la zona n. 2, che è quella della Gorra e del Restaurant du Soleil,
e c'è la zona 1, che invece è la zona del pianoro di Pila.
Ora, non mi occupo più del Jardin Public perché tranquillo come
Battista Bionaz ha detto "sì, sì, si costruisce sul Jardin Public".
Bravi! Sì che ha detto, insomma, qui, se Lei rettifica, io ne
prendo atto, ma io ho letto, io ho l'abitudine di leggere, ma Lei,
guardi, se Lei mi precisa che Lei è contro l'edificabilità del
Jardin Public, io ne prendo atto e La ringrazio e dico "Viva
Bionaz" e non è mica una cosa tanto frequente sentire l'avvocato
Caveri che dice "Viva Bionaz", ma io sono pronto a dirlo, sono
pronto a scriverlo sui nostri giornali che Lei è un benemerito;
guardi, se Lei fa questa cosa, che riconosce che non si può e non
si deve edificare sul giardino pubblico, sul Jardin Public, io
gliene do atto e faccio i miei più fervidi elogi, e può darsi che
si via stato un malinteso fra Lei e me, ma ad ogni modo, attendo
precisazioni sull'argomento, perché non basta dire "legga", Lei
deve dare un impegno e deve precisare e deve dire perché, secondo
Lei, non si edifica secondo questi piani.
Ma c'è la zona del fondo, che io chiamo del fondo dei prati di
Pila, se voi guardate questo allegato, io pregherei coloro che
seguono questa mia esposizione di guardare l'allegato; ora se noi
guardiamo di questo allegato la zona contraddistinta con questa
sigla, 1 B, questa è la zona del fondo del pianoro di Pila, che
funziona da campetto, che è delimitata dalle case di Pila, dalla
teleferica, pardon, dalla seggiovia, per andare a Chamolé, dallo
ski lift, ecc. ecc. Ora io guardo questo documento e ritengo di
poter concludere che in questa zona, in questa zona situata a nord
della zona delimitata 1 B, questo disegno prevede la costruzione di
immobili, di edifici, e attraverso un arco, abbastanza notevole,
che abbraccia tutto il pianoro di Pila, è vero, il pianoro
principale di Pila, quello che serve anche da campetto per gli
sciatori. Ora, questa è una mostruosità e quando noi avevamo
rilevato questa mostruosità nel nostro dialogo con l'architetto
Chappis, l'architetto Chappis ha detto "Bene, non volete
l'edificabilità di questa zona, potete avere anche ragione, perché
se si costruisce questa palazzata, o perlomeno questa fila di case
in fondo al pianoro di Pila, non si vedono più le montagne", e
ricordatevi, signori della Giunta, che se voi permettete, come
permettete con la legge e relativo piano di costruire questa fila
di case in fondo al piano di Pila, gli sciatori non vedranno più né
il Monte Bianco, né il Rutor, né il Velan, né il Grand Combin, né
il Monte Rosa, né il Cervino! Voi vi sentite, a cuor leggero di
commettere una mostruosità del genere? A voi la risposta.
Della trasferibilità ho parlato, io ho avuto la risposta...
Montesano (P.S.D.I.)
- Avv. Caveri, 27 minuti...
Caveri
(U.V.)
- Va bene, cosa vuole, signor
Presidente, io devo svolgere il tema; guardi, io... ieri, mi
permetta, sugli altri argomenti io non ho neanche preso la parola,
quindi mi pare che ci sia una certa legge di compensazione, d'altra
parte è un problema grave, il Sig. Bionaz ha riconosciuto che il
problema lo conosco, e se lo conosco lasciatemi parlare.
Montesano (P.S.D.I.)
- Io Le volevo dire questo, che
l'avverto soltanto che siamo alla fine della mezz'ora. Non è detto
che non consenta di continuare a...
Caveri
(U.V.)
- Io intendo parlare sull'argomento
perché questo è un argomento che mi sta a cuore di più di tutti gli
altri problemi, guardi, io ci tengo di più al problema di Pila
della questione delle elezioni regionali e elezioni politiche della
Valle d'Aosta; io me ne frego delle elezioni regionali e politiche
della Valle d'Aosta in confronto a questo argomento, io ci tengo
molto di più a Pila, perché Pila è il paradiso terrestre della
Valle d'Aosta, e voi vi preparate a maciullarlo e ad
annientarlo.
Montesano (P.S.D.I.)
- Ci sono gli altri consiglieri che
devono parlare...
Caveri
(U.V.)
- Va bene, avranno tutto il tempo
oggi di parlare... Dunque, dicevo, per la convenzione, le risposte
del Sig. Bionaz sulla nuova convenzione, o meglio, sul nuovo
progetto di convenzione preparato dall'Alpila, le risposte
dell'avvocato Bionaz sono state molto eclettiche, a me
personalmente risulta che gli amministratori comunali di Gressan,
che voi citate tanto spesso, hanno scritto una lettera al
Presidente Bionaz protestando contro questa convenzione, e mi
risulta per di più che tutti gli amministratori, lettera o non
lettera, ci dirà l'avvocato Bionaz se l'ha ricevuta o no, tutti gli
amministratori comunali di Gressan, dal primo all'ultimo, come un
solo uomo, sono contrari al progetto Mario Stevenin di convenzione
tra l'Alpila e il Comune di Gressan.
L'Alpila non verrebbe più a pagare i terreni del Comune di
Gressan da un lato, e poi chiederebbe una esenzione delle imposte e
tasse per l'attività che si svolge su a Pila, il che è una cosa
proprio trascendentale, non so dove è che Stevenin ha imparato
queste cose, se le ha imparate attraverso il suo soggiorno romano,
perché mi pare che queste belle proposte tra l'altro sono
contra
legem
, perché mi piacerebbe sapere perché? Perché lo Stevenin
ha fatto molte dichiarazioni al riguardo, e abbiamo i testimoni che
lo Stevenin ha dichiarato questo: un po' ha detto che bisognava
esentare dalle imposte e tasse tutte le attività della zona di
Pila, e poi ha detto invece che dovevano essere riscosse non dal
Comune ma dalla Società Alpila e poi la Società Alpila avrebbe dato
al Comune di Gressan quello che voleva.
Queste sono delle belle teorie amministrative, si vede che
questo Mario Stevenin ha fatto una gran carriera e sta inventando
delle nuove teorie amministrative che a scuola non ce le hanno
proprio insegnate.
Anche su questo io chiedo spiegazioni. Mi risulta che
effettivamente l'avvocato Palmas è stato nominato come esperto per
la questione di Gressan, anche questa nomina non è piaciuta a
nessuno a Gressan; io non so, non posso sapere, visto che il
Presidente Bionaz non mi vuole rispondere su questa questione,
quindi non possiamo sapere se è stato nominato dalla Giunta o
dall'Alpila; ma anche qui, se è stato nominato dall'Alpila,
evidentemente la Giunta, i membri della Giunta che fanno parte del
Consiglio di Amministrazione potevano dire qualche cosa al
riguardo.
Veniamo alla questione foreste, è stata giustamente sottolineata
anche dal Consigliere liberare Cusumano. Non si è risposto, né il
Bionaz, né il Benzo e nessun altro membro della Giunta; non mi
hanno risposto su questo dato di fatto che è inoppugnabile, e io
qui termino su questo punto, per il momento, la mia esposizione, e
cioè: se voi prendete l'allegato, questo allegato, il vostro,
quello che contiene meno macchie di inchiostro, ecco intanto per
precisarlo in qualche modo, ed è quello che descrive il sistema
delle strade, se non siamo orbi, non siamo orbi penso, portiamo
degli occhiali, ma non siamo ancora ciechi, ed allora noi vediamo
che qui, lo potete controllare, Signori Consiglieri, se non c'è una
strada che a zig zag va, s'inerpica per la foresta situata sopra
Pila, e io lascio giudicare a voi che cosa rimane di quella foresta
con una strada di questo genere che evidentemente contiene infiniti
tornanti perché il pendio della foresta è molto notevole, e voi,
non so se avete mai visto gli sciatori scendere giù da quella che è
la foresta lungo la pista, gli sciatori arrivano come dei
direttissimi, con la velocità dei direttissimi, perché è un pendio
che fa spavento, e bisogna essere degli sciatori molto in gamba per
percorrere quella pista, gli altri sciatori un po' più all'acqua di
rose scendono verso la Nouva, i pianori della Châtelaine e del
Salicemo, ecc...
Orbene, voi non potete negare, anche se non avete avuto il
coraggio civile, anche se voi non avete il coraggio civile di
rispondere ad alcune delle vostre domande, questa strada che c'era
già sul progetto Chappis c'è su questo piano, chiamiamolo così e
quindi è inutile negarlo, quindi è il patrimonio forestale di Pila
che è in pericolo, e io al riguardo rivolgo un appello particolare
all'assessore all'agricoltura, e poi se voi guardate bene questo
disegno, vedete che oltre al ponte e alla strada che va dal fondo
dei prati di Pila in direzione di quella tale foresta passata da
una mano all'altra, e voi sapete a che cosa io mi riferisco, cioè
la foresta situata a levante di Beutère, se guardate questo
allegato, anche qui una strada che a zig zag percorre tutto questo
bosco; ma io vi prego di guardare questo, e poi io vi mando da
vedere questa fotografia presa dall'aeroplano dell'altezza, non so
da quale altezza, comunque qui, voi da questa foresta vedete che le
due foreste più notevoli di Pila, è questa sopra Pila e questa che
in basso, tra Beutère e San Grato, è un mantello di velluto. Voi
fateci quelle due strade e voi distruggete le due più belle foreste
di Pila, quindi, tenete conto di queste nostre raccomandazioni. Può
darsi che questa mattina nella mia esposizione io sia stato meno
pacato di ieri e più polemico; se vi ho offesi, io vi chiedo scusa,
non volevo offendervi. Mi ripeto, questa è una questione che mi sta
a cuore, per due ragioni: perché Pila è una delle cose più belle
che ci siano in Valle d'Aosta e quindi non si può rimanere
insensibili a questo strazio che si vuole fare di Pila, e poi ce ne
va di mezzo il buon nome dei valdostani, ma cosa diranno coloro che
ammirano la bellezza di Pila, e sono infiniti, sono molto più
numerosi di quelli che credete voi, quando torneranno, e io so già
cosa mi diranno se mi incontreranno sulla loro strada: "Ma come
avete permesso una cosa simile, come avete permesso una cosa
simile".
(richiamo del Presidente Montesano)
Un'ultima osservazione... concludo, un'ultima osservazione. È
sacrosantamente vero, e risulta da questo allegato, che voi
ritornate sul progetto Chappis, perché questo piano ripete tutti
gli errori di Chappis, tutti, i più gravi, con questa differenza,
che però Chappis, i progetti, li sapeva fare, perché i progetti che
presentava Chappis, discutibili fin che si vuole, però erano fatti
in un modo tale che chiunque poteva leggerli, comprenderli e quando
noi abbiamo richiesto quella corografia assiro-babilonese, il Sig.
Chappis ha avuto la sincerità di farla, con una tranquillità che
abbiamo ammirata, ma quella era una prova di lealtà e il Sig.
Chappis non ha mai presentato questi disegnini; ad ogni modo, anche
con questi disegnini noi vediamo che si costruisce qua una strada
che parte dal fondo dei prati di Pila, che passa il Vallone di
Beutère con un ponte e che si inerpica su una strada con quella
tale foresta.
Ora, a chi conosce anche solo mediocremente la zona, io dico: ve
l'immaginate voi le centinaia e migliaia di sciatori che scendono
giù per il vallone di Beutère, perché non possono scendere da
nessuna altra parte, perché si costruisce dappertutto nelle altre
zone, ve le immaginate queste centinaia e migliaia di sciatori che
scendono giù, devono passare sotto un ponte, e se ne cascano due,
succede la frittata generale degli sciatori che li seguono.
Si può pensare di fare una cosa del genere? Questo lo dico, io
non sono né un velocista, né un campione di sci, anzi come sciatore
valevo molto poco, quasi niente, però qui è questione non di essere
degli esperti di sci, ma qui si tratta di buon senso, di un minimo
di buon senso. Volete proprio incanalare tutti gli sciatori di Pila
per il ripidissimo vallone di Beutère, sotto un ponte, questa è una
cosa mostruosa, e d'altra parte c'è un'altra cosa di cui questo
progetto non tiene conto, dell'insolazione particolare della zona
di Pila in inverno, perché in inverno, in inverno, in quella zona,
in quella foresta a levante di Beutère non c'è un raggio di sole;
io voglio vedere della gente che va ad abitare nelle ville che
sorgeranno, che qualcuno pensa di far sorgere, a levante di
Beutère; nella zona a levante di Beutère, spostata verso St. Grato,
lì non c'è sole, è come la zona di Charmette e di Balme, io lo so
benissimo perché avevo affittato dal pittore Morgari un alloggio,
anzi, una casetta a Charmette, ma io lì in inverno non ci andavo
mai perché non c'era mai un raggio di sole, era una vera Siberia,
ed era una vera Siberia anche quella zona che si vuole valorizzare
con quella strada e il relativo ponte che sarà una specie di
capestro per gli sciatori di Pila.
Io per il momento ho terminato.
Montesano (P.S.D.I.)
- Sono iscritti a parlare il
Presidente Bionaz, i Consiglieri Germano, Manganoni e l'Assessore
Benzo.
Germano (P.C.I.)
- ...Faccio una questione per fatto
personale, l'intervento lo farò dopo.
L'articolo 51 dice "È fatto personale l'essere intaccato nella
propria condotta e sentirsi attribuire opinioni contrarie a quelle
espresse; in questo caso chi chiede la parola deve indicare in che
consiste il fatto personale".
Il fatto personale consiste nel fatto che Balestri - stranamente
assente in tutta questa discussione - ...
Montesano (P.S.D.I.)
- Aspetti allora un momentino e lo
facciamo chiamare...
Germano (P.C.I.)
- No, no, perché è Lei che deve
decidere...
Montesano (P.S.D.I.)
- Sì, sì, devo decidere io... però
sarebbe bene che ci fosse anche l'interessato...
Germano (P.C.I.)
- Ma tanto non è che dobbiamo deciderlo
noi, deve deciderlo poi la Commissione; noi dobbiamo solo
decidere...
Montesano (P.S.D.I.)
- Ma io su quel punto voglio
intervenire, perché Lei ha capovolto un po', dica, intanto...
Germano (P.C.I.)
- L'Assessore Balestri ha detto "Io ho
affidato un mese fa agli uffici - cioè alla sovraintendenza,
all'Ufficio urbanistico - la relazione e i progetti. Io ho detto
"Sono stato questa mattina, ho chiesto ai funzionari; mi hanno
detto che loro non hanno avuto nulla, son dovuto scendere a
prendere questi progetti, portarli sopra; quindi qui i casi sono
due: o mente Balestri, o mento io"; siccome io sono una persona che
non ritengo mi si possa addebitare questo, chiedo che una
Commissione appuri, appuri questi fatti.
Montesano (P.S.D.I.)
- Ecco, adesso io Le devo dare una
risposta, Consigliere Germano, Lei abilmente ha capovolto un po' la
situazione, perché io ho ascoltato, si può anche rilevare, insomma,
l'Assessore Balestri è stato tacciato di menzogna; la parola
rivolta a Lei in questo senso io non l'ho mai sentita, almeno io
credo che il Consiglio non l'abbia sentito.
L'articolo 51 che Lei richiama parla appunto, così come ha
letto, di fatto personale, il quale deve essere, diciamo così,
esposto e presentato dall'interessato, il quale si sente offeso di
una frase, di un atto, di un'azione fatta da un altro Consigliere,
quindi è l'offeso che deve richiedere la Commissione alla
Presidenza del Consiglio; Lei, adesso io mi esprimo nel miglior
modo in cui ritengo, Lei dice, ma siccome noi abbiamo detto
all'Assessore Balestri che mente su questo, se non mente lui, mento
io, e allora fa di rimbalzo...
Germano (P.C.I.)
- ... in questo caso si sente il nastro;
guardi che l'Assessore Balestri ha detto a me: "Se Lei è una
persona seria" - e io sono insorto per questo - Lei non dice queste
cose...
Montesano (P.S.D.I.)
- Mi lasci finire...
Germano (P.C.I.)
- Guardi che io mi ritengo una persona
seria e voglio che sia appurato; se sono serio o dico delle
menzogne.
Montesano (P.S.D.I.)
- No, siccome Lei ha detto un
momento fa: o mente lui o mento io, questo fatto lo rilevo adesso,
lo rilevo in questo momento, quello della persona seria, quello è
un altro episodio.
Ora, trattandosi, mi sembra, di fatti, di parole che possono
avere offeso l'uno e l'altro, io chiedo anche all'Assessore
Balestri se intende avvalersi di quello che è disposto all'articolo
51 per le espressioni che sono state pronunciate a suo riguardo, mi
pare, da uno o due Consiglieri, cioè che Lei aveva affermato delle
cose non vere e, cioè, si trattava di una menzogna.
L'articolo dice questo:
Art. 51 - "È fatto personale l'essere attaccato nella propria
condotta o sentirsi attribuire opinioni contrarie a quelle
espresse.
In questo caso chi chiede la parola deve indicare in che
consiste il fatto personale".
Lei lo precisa appunto, lo precisa nella "persona seria". "Il
Presidente del Consiglio decide".
Ora, io chiedo all'Assessore Balestri, per quello che riguarda
lui, che cosa risponde per questa, se ritiene di essere stato
offeso, di richiedere la Commissione d'inchiesta; oppure no?
Balestri (P.S.I.)
- Ho precisato, mi sembra, che
essendomi stato dato del mentitore, mi sembra, no?
Montesano (P.S.D.I.)
- ... In questo fatto,
Balestri...
Balestri (P.S.I.)
- A questo momento ho detto, se è una
persona seria lo controlliamo, eh... è tutto lì: oh, è mica...
Montesano (P.S.D.I.)
- No, ma qui, qui, scusate, un fatto
è andare ad accertare la questione dei disegni e un fatto è fare
una commissione su queste espressioni.
Ora, naturalmente, tutto si riduce ad andare a vedere, andare ad
accertare la questione dei disegni; io intendo domandare ai due
Consiglieri se aderiscono al contenuto dell'articolo 51.
Consigliere Germano?
Germano (P.C.I.)
- Il Ministro di Sua Maestà la Regina
d'Inghilterra...
Montesano (P.S.D.I.)
- ...Lasciate stare la Regina
d'Inghilterra...
Germano (P.C.I.)
- ...Ha dato le dimissioni da Ministro
perché ha detto una bugia...
Montesano (P.S.D.I.)
- Lasci stare i Ministri
d'Inghilterra...
Germano (P.C.I.)
- Dico, al minimo facciamo questo...
Montesano (P.S.D.I.)
- Ora, io dico questo: siccome,
siccome l'Assessore Balestri è stato tacciato di menzogna, io... mi
lasci finire, mi dica l'Assessore Balestri se si vuole avvalere
dell'articolo 51, per la nomina della Commissione d'inchiesta...
Aderisce...
(si sente in lontananza la voce di Balestri)
...lasci stare quello che è stato dato, dico se si intende
avvalere dell'articolo 51 che io ho letto. Il Consigliere Germano
afferma di essere stato tacciato di persona non seria, da parte di
chi? Dell'assessore Balestri. Intende avvalersi dell'articolo 51?
Va bene... articolo 52, sì...
(legge l'articolo 52)
(in lontananza una voce:
...51 e 52...
)
Dunque, in questi casi, solitamente, l'interessato nomina un suo
fiduciario nell'ambito del Consiglio, il Presidente sceglie
l'arbitro, hein, no, no, mi dispiace Presidente Bionaz, no, no "Il
Presidente decide..."
(legge parte dell'articolo)
...però,
naturalmente, non voglio, io come Presidente del Consiglio,
nominare, naturalmente, tutta la Commissione, perché potrei essere
accusato da un parte e dall'altra di parzialità e quindi, o si
nomina una Commissione, con la rappresentanza di ogni gruppo
consiliare, o si nominano due esponenti di fiducia, e il Presidente
nomina l'arbitro.
Germano (P.C.I.)
- ...Ognuno nomina il suo di fiducia e
il Presidente nomina l'altro, mi pare che sia normale... l'abbiamo
fatto per il Presidente Montesano, l'abbiamo fatto per altri
casi.
Montesano (P.S.D.I.)
- Allora io attendo dai due
Consiglieri interessati la nomina dei loro fiduciari. Va bene, si
continua...
Prima il Presidente Bionaz... e allora, Consigliere Germano.
Germano (P.C.I.)
- No, perché era più comodo dopo tener
conto nelle risposte. Io aggiungerò non molte cose a quanto ha già
detto l'On.le Caveri. In sostanza qui abbiamo il piano Chappis e
c'è una affermazione, sia nella relazione sia fatta dall'avvocato
Bionaz ieri, che questo piano Chappis è stato adottato riducendo le
volumetrie. È contenuto nella relazione, è contenuto nelle
affermazioni fatte ieri dall'avvocato Bionaz.
Ora questo, i fatti dimostrano che non è vero. Cioè, può darsi
che si siano ridotte delle volumetrie, ma le volumetrie attualmente
esistenti sono enormi. Prendo il caso già citato dall'avvocato
Caveri sulla zona 1 B; è una zona che da calcoli fatti, e io
aspettavo che l'Ing. Benzo mi dicesse i suoi risultati per vedere
se combinavano, a me risultavano di 22 ettari, a Lei risulta...
(
si sente in lontananza la voce di Benzo)
...No, ma per fare
una cosa pratica, a Lei risulta di 22 ettari? Ad ogni modo, 22
ettari, come ha già detto giustamente Andrione, con un indice di
0,60% porta a mc. 157.000. Voi, se avete lì la carta e la zona 1 B,
vedete che nella zona bianca deve essere lasciata libera per il
campetto, per le piste, per gli altri servizi, quindi si
costruirebbe quella fascia, e quella fascia o si fa un edificio
alto 10 metri e lungo 1300, perché sia solo alto 10 metri, o se ne
fa un alto 20 e lungo la metà di 1300, cioè 650 m. oppure, per
paradosso si fa un edificio alto 650 metri, e lungo 20; non c'è
niente da fare, se riduciamo i 157.000 mc. arriviamo a questo.
Ma questo fatto delle intenzioni, delle intenzioni verso le
concertazioni, viene poi ampiamente documentato dall'allegato che
abbiamo avuto, cioè, noi dovremmo approvare la legge e approvare
l'allegato 1 che sono le norme di attuazione urbanistico edilizie;
intanto lì risulta subito un fatto, che nella zona 2 c'è il Jardin
Alpin che sarebbe poi l'altro a cui accennava l'On.le Caveri, che è
due, densità media di fabbricazione per le varie zone, cioè
destinato a costruzione; quindi non è vero che è escluso, c'è già
nell'allegato. Ma poi c'è di più, dice, a pagina 5, per esempio,
nelle prime due righe "Per destinazione ad abitazioni si intendono
sia gli edifici a tipo condominiale, che le costruzioni
unifamiliari". Cominciamo a vederlo venire fuori il condominio.
Nel terzo comma dice: "Per destinazione a tipo alberghiero si
intendono gli edifici a carattere alberghiero tradizionale che di
insediamenti turistici a tipo alberghiero residenziale, realizzati
in unità concentrate o diffuse", quindi si ripete. Poi la cosa
diviene evidente quando parliamo della trasferibilità, cioè, è
evidente che quello che non si costruisce in questa zona bianca
viene costruito nel resto della zona. Ma, costruito nel resto della
zona, cosa si obietta? Si dice "Ma nei limiti del successivo
articolo 7, cioè nei limiti della sagomatura dell'altezza", però
non c'è nessuna altezza, non c'è nessun limite di sagomatura, c'è
una elencazione di cose, non c'è un metro, non si dice che non si
costruisce più alto di 15 metri, o 20 o 35, nessuna cifra; ci sono
una elencazione di norme, ma non c'è nessun punto che fissi a
questa altezza, a quale distanza edificio per edificio, e tutto il
resto. Non vi è assolutamente niente di questo; poi, anche ieri, il
Presidente della Giunta diceva: "Solo nell'ambito della zona vi è
la trasferibilità"; sì, ma non per gli alberghi, per gli alberghi
si può anche trasferire in altre zone, e lo dice il comma n. 4 "La
cubatura con destinazione alberghiera, di cui alla tabella, può
essere utilizzata in altra zona, in modo però da non superare,
dice, la cubatura alberghiera complessiva". Ma questo, cosa vuole
dire? Che quelli che costruiranno subito si assorbiranno tutta la
cubatura e agli altri negheremo la possibilità di costruzione. È
evidente che l'aumento della cubatura non fa altro che... e la
trasferibilità... aumentare la possibilità della
concentrazione.
Ma vi è ancora un altro punto, quando dice che "Le volumetrie
relative agli edifici di carattere pubblico, scuole, caserma dei
carabinieri, edifici comunali, vigili del fuoco, azienda di
soggiorno, ambulatorio, non saranno comprese nella precedente
densità di fabbricazione e pertanto saranno assegnati fuori quota".
Un altro punto che fa aumentare ancora la concentrazione già
esagerata in queste zone.
Al punto 5 poi, cosa dice? "Progetti di utilizzazione", che sono
quei famosi "La utilizzazione delle volumetrie assegnate ad ogni
singola zona sarà attuata in base ai progetti da presentarsi dai
proprietari rappresentanti in base alla superficie non meno dei 3/4
dell'intera zona. E poi c'è una parentesi e scritto 1, andiamo a
vedere cosa dice questo 1: "Questa norma è dettata dalla necessità
di attuare una adeguata concentrazione dell'attività edilizia",
cioè si concentrerà nell'attuazione l'attività edilizia, mediante
accordo fra i proprietari interessati, al fine di conservare le
ampie superfici necessarie per la tutela dell'ambiente naturale e
per l'esercizio delle attività sportive.
Cioè, con questi indici noi tenderemo a conservare alcune zone
libere ma nelle altre concentreremo in altezza e in larghezza tutta
la costruzione. Queste sono le questioni.
Al punto 6, poi, è evidente, non si può dire "I progetti di
utilizzazione dovranno contenere le indicazioni seguenti ai fini di
una progettazione coordinata", e fa l'elenco, vincoli degli
allineamenti, altezza minima e massima, ampiezza degli spazi
pubblici prospicienti agli edifici, senza dare una cifra, senza
dire "Devono essere alti dieci metri, quindici metri, trenta metri,
devono essere larghi 15 metri, 30 metri, 20 metri", niente. Tutto è
lasciato alla discrezione della Giunta, la quale però non potrà
impedire ai proprietari di costruire sulla base degli indici
volumetrici e quindi avremo per forza lo scempio che è stato già
preannunciato da diverse parti.
Io vorrei che mi si contestassero queste argomentazioni.
Manganoni
(P.C.I.)
- Io devo dare atto a Balestri
che, consegnandoci queste planimetrie, almeno siamo venuti ad un
primo chiarimento. Questo è vero, Balestri: non solo, ma io
rettifico il parere che io ho espresso sui tecnici che avevano
elaborato perché ieri ignorando l'esistenza di quelli, me lo
immaginavo, no, però, avendo solamente questi scarabocchi che voi
ci avete consegnato, io mi sono detto, non so quale è quel tecnico
che non si vergogna di presentare in un Consiglio regionale degli
orrori del genere.
Ora, mi sbagliavo, ieri, perché effettivamente non hanno
presentato questi orrori, hanno presentato quelle carte leggibili
che rendono l'idea; però io continuo...
Montesano (P.S.D.I.)
- ...Vogliono far mettere sul tavolo
quelle... Fournier, per favore, tolga via quelle urne che per ora
non servono e metta quella pianta lì sul...
Manganoni
(P.C.I.)
- Però io devo sempre deplorare
chi ha trasformato quelle carte in questi scarabocchi da presentare
al Consiglio, questo io deploro, chi è che ha trasformato quelle
carte leggibili, quelle planimetrie leggibili in questi
scarabocchi, che voi poi avete avuto il "toupet" di presentare in
Consiglio.
Questa, questa è la prima osservazione.
A quanto ha detto Caveri che si sta completamente, in base a
questo piano, si massacrerebbe completamente quella magnifica
pineta a monte di Pila, e lì è anche chiaro, con tutti quei zig
zag, con tutte quelle strade, la foresta parte, io voglio
aggiungere questo: quella è una delle poche foreste in Valle
d'Aosta dove ci sono ancora i pini cembri, "le arolle", perché in
pochissime altre zone della Valle ci sono i pini cembri; ce ne
erano molti nella zona di Ayas, se non che ad Aosta li hanno
distrutti per fare i sabot, questa è la verità. Ora vi sono ancora
ad Ayas dei pini cembri, e sono novellini, piccoli così, i quali
non si può per adesso fare i sabots; se no la zona, di una certa
estensione, in Valle d'Aosta, dove ci sono le "arolles", una delle
poche è quella, allora noi distruggendo quella foresta,
distruggeremmo anche i pochi esemplari che rimangono in Valle
d'Aosta di pini cembri; anche su questo riflettiamo, non mettiamoci
sulla coscienza anche questa distruzione.
Vi avevo parlato un momento fa del condominio, di un condominio
che si potrebbe costruire; mi ero basato su dei dati ipotetici;
adesso ho voluto fare un calcolo reale, dopo che ho preso visione
di quelle carte e mi sono preso la zona di Beutère; ho misurato e
all'incirca si tratta di una zona di circa 100 metri considerandolo
un rettangolo, anche se proprio rettangolo regolare non lo è, di
100 metri per 250 metri, uguale 25000 mq., è vero ing. Benzo? Io
chiederei che Lei mi corregga o confermi questi calcoli che io ho
fatto, 100 mq. zona di Beutère, considerando, è un rombo, non è un
poligono regolare; 100 m. considerandolo un quadrato di 100, un
rettangolo di 100 m. x 250 abbiamo 25000 mq. Ma guarda un po' che
questa volta, Mappelli... allora, fai il calcolo e poi
correggimi... si moltiplica la base per l'altezza, moltiplicando la
base per l'altezza si ha la superficie... io credo, mi correggerà
l'Ing. Benzo, ed allora sono 25.000 mq. ora, 25.000 mq? tenendo
conto dell'indice di fabbricabilità di 0,70, e l'indice di
fabbricabilità, ne ha già accennato Germano, ne accennerò ancora
io, perché è fasullo questo, perché è superiore di molto,
arriviamo, arriviamo, quindi 25.000 diviso 0,70, a me risulta che
faccia 17.500 mc.
Facendo, utilizzando questo indice di fabbricabilità, e
concentrandolo, come si parla lì di concentrazione, in un edificio
solo, si può costruire un edificio di 20x20, supponendo di farlo,
quadrato, supponendo, perché si possono fare anche altre ipotesi,
ma io faccio questa; abbiamo una superficie occupata di 400 mq.,
che, dividendolo, dai 17.500 mc. noi otteniamo una altezza di 44
metri, ed allora, nella zona di Beutère, parlo in base a questa
legge che oggi ci presentate, e parlo solo della zona di Beutère,
ma questo vale per tutte le altre zone fabbricabili, cioè quelle
con le righe trasversali, io vi posso, si può costruire un edificio
di 44 metri di altezza; voi immaginate, non sarà come il
grattacielo Pirelli a Milano, ma è qualche cosa di simile; ecco,
ecco, come noi tuteleremo Pila.
Io vi ho fatto un caso limite, però in base a questa legge che
voi ci presentate si può costruire. Voi mi rispondete, lo so già
"Ma ci saranno i piani di attuazione", i piani di attuazione che,
secondo le vostre intenzioni non vengono più in Consiglio, perché
dovete approvarli voi, con i piani di attuazione si potrà, in parte
solamente, limitare queste enormità, in parte, perché voi qui
aprite tutte le strade, non le lasciate aperte, le aprite voi, le
strade e tutte le possibilità di speculazione.
Ora, vedete, noi non siamo assolutamente sicuri, anzi, ne
dubitiamo moltissimo, almeno io, che la Giunta, con l'approvazione
di questi piani di attuazione limiti, impedisca questi orrori,
perché non lo prevediamo già oggi nella legge?
E qui, voglio ribadire quelle domande che avevo posto ieri sera
alla Giunta ed alle quali non mi si è risposto. Se la Giunta vuole
prenderne nota e rispondere sta bene, se non ne vuole prendere nota
e non rispondermi, io, abbia pazienza Presidente del Consiglio,
le...
Montesano (P.S.D.I.)
- Per favore chi deve rispondere
prenda nota di queste cose, perché altrimenti ricominciamo
daccapo...
Manganoni
(P.C.I.)
- Io le ripeterò, se non mi si
risponde...
Montesano (P.S.D.I.)
- Sì, ma perdiamo del tempo...
Manganoni
(P.C.I.)
- E allora Lei richiami
all'ordine chi deve richiamare, e non sempre solo noi.
Dunque, primo, chi paga le opere di urbanizzazione? Primo.
Secondo, l'importo, anche di larghissima massima, io non chiedo la
precisione, di larghissima massima, di queste opere di
urbanizzazione: strade, fognature, acquedotti, illuminazione,
posteggi, piazzali, e tutto quello che ne segue, no, quindi queste
domande.
Secondo, gli indici delle volumetrie esposte sulla vostra
tabella, vi ho detto che, a parte che si prestano alla
concentrazione, abbiamo detto che sono inesatte perché voi lo dite
nella vostra relazione che gli edifici pubblici saranno assegnati
fuori quota, ed allora io vi chiedo che gli edifici pubblici non
siano assegnati fuori quota, siano compresi nella quota, e non mi
si venga poi a dire "Ma noi non possiamo prevedere quali saranno
prima, ecc... no, perché se un piano è stato studiato con una certa
serietà, già devono essere previsti gli edifici di carattere
pubblico che devono essere costruiti e pertanto la volumetria di
questi edifici pubblici venga compresa, venga compresa nell'indice
di fabbricabilità e non concessi fuori quota, cioè compresi nella
quota e non esclusi dalla quota.
Secondo, no, terzo; dunque, queste sono due domande.
Ribadire sulla legge: io vi avevo detto ieri, noi sappiamo che,
le norme urbanistiche, gli speculatori le prendono sottogamba, e i
fatti che noi leggiamo quotidianamente sui giornali ci insegnano
che gli speculatori, in barba ai piani regolatori, in barba alle
disposizioni comunali o degli enti pubblici, fanno quello che
vogliono. Quando poi si tratta di farli demolire, non si demolisce
niente, ed allora si ribadisca qui, sebbene già che sia una legge,
ma ribadire non nuoce, come dicono in latino "repetita juvant", voi
che sapete il latino, quindi ribadiamo, ribadiamo le pene severe
per i contravventori, che si proceda immediatamente alla
demolizione e se non vi provvedono loro, perché poi loro non vi
provvedono, vi provveda l'ente pubblico, l'amministrazione del
Comune, ma è meglio l'amministrazione regionale, addebitando agli
speculatori le spese.
Impedire: quarto, impedire la trasferibilità della cubatura,
perché, già senza trasferibilità io vi ho dimostrato che si possono
costruire questi grattacieli, e io sarei lieto che voi mi
smentiste, con dei dati, con dei dati, dati come vi ho citato io.
Quindi, abolire la trasferibilità, non si può trasferire la
cubatura dalle varie proprietà dalle varie zone, per evitare quanto
vi dicevo prima, che ci siano, sì, delle zone verdi, ma poi che ci
siano i grattacieli; ci devono essere le zone verdi, ma non ci
devono essere i grattacieli e non le zone verdi a scapito della
limitazione al volume delle costruzioni.
Io vi avevo fatto l'esempio di Courchevel e di Verbier. Fate in
modo che Pila non diventi una Courchevel, fate in modo che Pila
rimanga come Verbier, andatevele a vedere: chiedete, informatevi
dalle autorità, che io non so quali sono, che a Verbier sono
riuscite ad impedire questi orrori che vediamo un po' dappertutto
ed anche in Valle, e ad imporre un limite alla sete di speculazione
dei costruttori edili, non dico di tutti, ma di molti.
Ora, io vi avevo chiesto un'altra cosa: che i progetti di
attuazione, che questa legge prevede debbano essere approvati dalla
Giunta, che questi progetti di attuazione vengano approvati dal
Consiglio.
Bionaz (D.C.)
- Non risponderò a tutte le domande; prendo
solo atto, prendo solo atto che l'avvocato Caveri ha riconosciuto
lui stesso che non era stato pacato con me ieri, ed io per la
verità debbo dire che se una discussione di questo genere si deve
fare uscendo così spesso dall'argomento, e dicendo "Voi siete...
voi commettete degli atti delittuosi, voi fate questo, voi fate
quello", io dico che non arriveremo assolutamente al fine che ci
proponiamo, di fare qualche cosa, di decidere qualche cosa...
questo certamente.
Voi dite, c'è contraddizione, diceva l'avvocato Caveri, tra il
progetto Chappis e quello che è stato presentato. No, non c'è
contraddizione: c'è questo, che il progetto Chappis che era stato
presentato prima, cioè quello, l'assiro-babilonese, prevedeva già
anche un certo schema di costruzione; ma siccome questo schema di
costruzione non esiste, e non è quello che viene approvato, mi
sembra che non ci sia nessuna necessità di voler insistere perché
quella sia ritenuta, diciamo, l'architettura della zona di Pila.
Non si può, insomma, travisare i fatti in questo modo, e qui
bisogna dire una parola chiara a proposito di questa questione.
Vogliamo fare qualche cosa o non vogliamo fare? Questa è la verità
che scaturisce da tutta la discussione; è giusto che si discuta, è
necessario, perché è importante prendere qualche decisione sulla
zona di Pila, è importantissimo, però, non si dimentichi che la
Regione è nella Società, ed è l'azionista più importante, perché ha
il 20%, mentre tutti gli altri, tutti gli altri, e sono parecchi,
nessuno ha il 20%; ecco, ed ha il diritto di veto, ricordatevi,
questo mi ricordo che l'abbiamo fatto inserire, diritto di veto, la
Regione, e questo è anche molto importante.
Ora, o si ha fiducia nella Regione e nei suoi amministratori, o
non si ha questa fiducia, ma non vedo il perché si debba immaginare
che la Regione, che non fa speculazioni, che non deve farne, debba
proprio, diremo, avere l'intenzione di fare degli obbrobri o peggio
ancora dei delitti.
Siamo nella società, i piani debbono essere approvati dalla
Giunta, dunque è tutto rimesso al giudizio della Giunta, e la
Giunta, naturalmente, se ha una certa, se ha la responsabilità dei
suoi atti deve certamente preoccuparsi di fare qualche cosa o di
non lasciare fare delle cose che siano in contrasto con gli
interessi e con la conservazione del patrimonio paesaggistico della
zona.
Ora, se si vuole fare qualche cosa, se non si vuole lasciare
questo patrimonio, diciamo, inutilizzato, perché anche di questo
bisogna parlare, sì, diciamo, abbiamo una zona magnifica,
bellissima, però se vogliamo utilizzarla e utilizzarla bene,
bisogna pure che si cominci una volta; è da 20 anni che si parla di
Pila. Mi ricordo che ne parlava il povero Deffeyes,
requiescat
in pace
, che ne aveva parlato a suo tempo
anche con Olivetti, mi ricordo benissimo, però non si è mai fatto
niente. Io non so se è stato un bene o un male, io credo che quelli
che hanno difeso il paesaggio molti anni fa e che sono riusciti,
per esempio diceva ieri l'avvocato Caveri, leggeva degli articoli,
un articolo che riguardava Cortina, sì, però qualche cosa a Cortina
si è fatto, si è fatto. Ora qui se non si vuole fare nulla, siamo
anche padroni di non fare nulla, e per non fare nulla noi, sapete
che determinazione abbiamo preso? Di fare una legge, è la prima
volta che abbiamo una legge che regolamenta la materia.
Ora, voler attribuire l'intenzione, o diciamo, anche, se non
vogliamo dire l'intenzione, attribuire l'insensibilità alla Giunta
di non porre poi a suo tempo dei premi e dei rimedi e di non
preoccuparsi di salvare la zona, mi sembra che è una cosa gratuita;
e poi, non capisco perché, è tutto attribuito alla Giunta; ma se
voi siete così sicuri che la prossima Giunta sarà vostra avrete
tutto nelle mani, perché vi preoccupate tanto: vinceremo le
elezioni? al mese di aprile è già tutto fatto, piazza pulita dei
democristiani, ecc. ecc. Adesso la Giunta è proprio chiamata ad
essere l'arbitro di questa situazione e voi vi preoccupate, dite
"Ma la Giunta ha troppi poteri", Manganoni dice "Bisogna che sia il
Consiglio", un altro metodo per non fare niente perché se il
Consiglio dovesse esaminare, tutte le volte che c'è il piano di
costruzione dovesse esaminarlo, mi domando dove andremmo a finire,
io mi domando dove andiamo a finire.
Ora, queste, tutte queste belle cose vengono fuori e poi ne
potrebbero venire fuori mille altre, però il risultato è sempre lo
stesso. Tutto questo non ci consente di fare e di mettere in azione
un piano che dia finalmente alla zona una regolamentazione
urbanistica e che consenta, evidentemente, di utilizzare questa
ricchezza e sono d'accordo con l'avvocato Caveri che è una immensa
ricchezza che va conservata, che però va anche utilizzata.
Ma gli amministratori di Gressan, che hanno questo problema, che
lo hanno, diremo così, che è stato così tormentoso per loro, ma
alla fine si sono detti "Ma, vogliamo fare qualche cosa, vogliamo
giungere ad un risultato, vogliamo prendere qualche...una
definizione, una conclusione, ebbene, questa legge, per noi,
soddisfa le nostre aspettative, visto che non si potrà fare nulla,
praticamente, tranne quelle che sono oggi già previste, le
infrastrutture, non si potrà fare nulla senza il parere della
Giunta, noi siamo tranquillizzati ed approviamo questa legge.
Ora, io, non che ci sia da scaldarsi per mandare avanti così, a
tambur battente, la legge che riguarda Pila, però se l'abbiamo
portata, e anche con una documentazione, io riconosco che quei
disegni non sono per nulla chiari e adesso qualche cosa di meglio è
venuto fuori, non so, io riconosco tutte queste deficienze, non è
mica il caso di dire che quelli sono dei bei disegni, ci sono anche
dei nomi che sappiamo che non sono esatti, che non si individuano
con precisione anche certe località; tutto questo lo ammettiamo, lo
diamo per ammesso, però, siccome noi ci avviciniamo a delle
scadenze, ci sembra che impedire di mettere in azione e in attività
tutta questa macchina che dovrebbe essere positiva agli effetti
dell'economia, agli effetti della valorizzazione di questa zona, mi
sembra che sia opportuno e che sia utile di prendere una decisione,
perché voi non avete portato nulla di costruttivo in tutta questa
discussione, vi siete limitati a demolire, proprio demolire, ma non
è vero, scusate, che qui è tutto negativo; c'è una legge che è
chiara, è concisa, e che attribuisce alla Giunta dei poteri tali
che non si farà nulla a Gressan che non sia ritenuto dalla Giunta
conforme all'interesse della zona e alla conservazione di questo
patrimonio naturale; questa è una verità di cui vi dovete rendere
conto, ma si può anche dire "Noi non faremo niente, è meglio non
fare niente", ma... insomma... naturalmente non lo dite, ma questo
è il risultato dove volete arrivare, questa è la verità.
Insomma, io mi domando se è stato detto qualche cosa a favore di
questo provvedimento. Nulla. Ora, non è che io venga qui a
difendere un provvedimento della Giunta, però abbiamo anche la
responsabilità di renderci conto che il Comune di Gressan aspetta
qualche cosa da parte nostra, che da molti anni questo problema si
dibatte, che abbiamo costituito una società, che vi abbiamo messo
dei capitali, che siamo, in questa società, determinanti, non solo
per la partecipazione, ma siamo determinanti perché abbiamo diritto
di veto a tutto quello che riteniamo non sia conforme ai nostri
interessi. Questa è la verità...
(si sente una voce in
lontananza)
...lasci stare, tutte boiate quelle che facciamo
noi, tutte boiate... cosa volete...
(scampanellata del
Presidente)
...Naturale che con tutte queste garanzie, perché
io ritengo che siano delle garanzie queste, con tutte queste
garanzie si dovrebbe procedere oltre, magari con dei suggerimenti
positivi, magari con delle raccomandazioni, ed è esatto, ed è
giusto, ed è opportuno, è utile, che siano date, ma non demolendo
completamente tutto, demolendo completamente tutto per dire: "No,
va rinviato tutto, non c'è niente che possa essere accettato"... Ma
insomma, io non so qual è questo costume amministrativo, per cui
bisognerà anche rendersi conto, è vero, ci sono delle esigenze, è
vero, bisogna conservare, bisogna salvare, bisogna tutelare, ma
bisogna anche fare qualche cosa, abbiate pazienza, bisogna fare
qualche cosa, e perché ci siamo premuniti sia di questo diritto di
veto, sia di una compartecipazione anche, diciamo, anche notevole,
proprio per avere la voce in capitolo, e perché alla Giunta sono
affidati dei poteri tali che nulla potrà essere fatto se ritenuto
non conforme agli interessi della Regione e della zona. Ma qui si
può discutere, avvocato Caveri, fino all'anno prossimo, fino
all'anno prossimo, ma però se non si vuole concludere nulla, si
arriva anche a non concludere nulla, si arriva anche a non
concludere nulla...
(si sente Caveri in lontananza).
Ma tanto è inutile, perché tanto Lei risponderà sempre, ha
sempre degli argomenti, e poi quando non avrà argomenti andrà a
cercare le farfalle nei boschi...
(richiamo del Presidente e
voce di Caveri)...
Lei avrà sempre degli argomenti, buoni o
cattivi, fasulli o non fasulli, lei li troverà sempre, Lei li
troverà sempre. Però c'è una grande verità, avvocato Caveri, che
siete... da molti anni esaminate questo problema...
(richiamo
del Presidente - battibecco)
... Avvocato Caveri, noi due ci
conosciamo da tanti anni, ci conosciamo da tanti anni, pensi un po'
se ho bisogno di fare queste affermazioni, per poterglielo dire, ma
immagini un po'; Lei lo sa ed io lo so, dunque, immagini un po',
non è necessario che veniamo qui ad affermare i nostri principi, e
a dire quello che pensiamo uno dell'altro... Niente, niente, non
facciamo dei personalismi, chiudiamo, chiudiamo qui e basta, perché
Lei dice che io faccio delle dichiarazioni sconvolgenti, che
facciamo degli assassinii della Valle d'Aosta, delitti di lesa
Valle d'Aosta, ma abbia pazienza, ma crede che queste cose ci
facciano piacere, ma abbia pazienza, Lei ha dei punti di vista ed
esprime dei giudizi gratuiti e poi non bisogna fare dei
personalismi, ma se lo ricordi per primo Lei di questa esigenza: io
dico "questa è la premessa, questa è la premessa"; e poi mi si
viene, nella discussione, si viene a dire che è necessario il
parere della sovraintendenza, quando sarà sentita. Io dico che sarà
sentita la Sovraintendenza, penso, quando saranno presentati dei
piani particolareggiati, e di utilizzazione. Dice che noi non
conosciamo il piano di Pila, voi che lo conoscete così bene e avete
dimostrato di conoscere così bene tutta la zona, ma avete potuto
sviscerare anche tutti gli aspetti del problema e non è necessario,
io dico è anche di cattivo gusto, che voi veniate qui a fare i
furbi e ci avete anche dato dei documenti con i quali non si poteva
fare una discussione; ma se siete così profondi della zona, siete
proprietari nella zona, e voi, l'avvocato Caveri diceva "Io sono
ben lieto di non essere proprietario", io non sono, io sarei lieto
di esserlo invece, lei non lo è... ma neanche io non lo sono, ma
sarei ben lieto di esserlo, Le assicuro, ma lo sono pazienza, ma
non siamo venuti qui a fare i furbi, perché voi conoscete bene la
zona e dunque se non è stato possibile procurarsi una
documentazione più completa, più completa, non so, più confacente
alle esigenze del Consiglio, è perché non c'è stato tempo.
Ricordatevi però che ci sono delle scadenze, non solo le nostre, ci
sono delle scadenze per le opzioni dell'Alpila, di cui siamo
partecipi, l'Alpila ha fatto delle opzioni che scadono nei prossimi
giorni e che naturalmente mettono in forse la prosecuzione di
questa realizzazione se noi non muniamo questa società di uno
strumento che possa essere idoneo a fare varare finalmente e a dare
il via a questa realizzazione.
Io su questo voglio attirare la vostra attenzione. Mi dite, mi è
stato detto "Lei deve rispondere, Lei deve rispondere, Lei deve
rispondere a quelle domande che noi abbiamo fatto: se si può
costruire nel Jardin Public, nel Jardin Alpin"; io ho detto
"Guardate, qui c'è una piantina dove sono contenuti degli indici di
edificabilità; nell'interno della zona è consentito il
trasferimento della cubatura", è tutto spiegato molto chiaro e
questo mi sembra contenuto anche in elementi che possono essere
consultati facilmente; la zona seconda contiene Soleil, Gorra,
Printemps, Jardin Alpin, io confesso che non so dove è il Jardin
Alpin, ma se quella zona, Jardin Alpin, mi consenta di finire, se
quella zona deve proprio essere conservata, non si deve costruire,
non bisognerà lasciare costruire, è chiaro, ma c'è la
possibilità... Avvocato Caveri, mi scusi...
(si sente Caveri -
Richiamo del Presidente)
... Ma Le dico che c'è la possibilità
di non farlo...
Caveri
(U.V.)
-
(in lontananza)
...Ma voi
quando avrete approvato questo piano non lo potrete più...
Bionaz (D.C.)
- Ma non è vero, ma cosa Le stavo dicendo;
ma se questa possibilità ce l'ha la Giunta, abbia pazienza; ma è
inutile che Lei, se ce l'ha la Giunta questa possibilità di
impedire questa costruzione, ma Lei naturalmente, Lei continua ad
insistere nel suo punto di vista, che non corrisponde al mio e
naturalmente rimaniamo ognuno nelle nostre posizioni.
Però Le dico, molto francamente, che se io conoscessi la zona
come la conosce Lei, e se mi rendessi conto che questo è un luogo
dove non si deve costruire, sarei il primo a dire "Non bisogna
costruire".
Caveri
(U.V.)
- Ma ripeto, per l'ennesima volta
che approvando questo piano che prevede la costruzione in questo
punto del Jardin Public una volta che il Consiglio regionale ha
approvato il principio dell'edificabilità di questa zona, voi non
potete più dire: "No, non si edifica, perché il proprietario dice
no, c'è una legge regionale che prevede...", ma insomma... insomma.
Ma Lei ha un coraggio da leoni.
Bionaz (D.C.)
- Ma non sono d'accordo con Lei, ma il
Jardin Alpin non so quanto sarà vasto, cosa avrà di superficie il
Jardin Alpin? Me lo vuole dire, Lei che lo conosce, quanto avrà di
superficie? Ma diamine, insomma... Mi risponda...
Caveri
(U.V.)
- Rispondo subito, se voi aveste una
progettazione degna di questo nome voi dovreste sapere qual è la
misura di questa...
Bionaz (D.C.)
- Lo sa, a me, dalla lettura, risulta
questo, che in quella zona c'è la zona Soleil, Gorra, Printemps, e
Jardin Alpin...
Caveri
(U.V.)
- Quello è falso, perché la zona
Soleil? Le dico io, se Lei non lo sa, e Lei pretende di pontificare
sul piano di Pila, che non sa niente...
Bionaz (D.C.)
- Ma io ho letto qui...
Caveri
(U.V.)
- Mi consenta di replicare, mi
consenta di replicare... Lei vede lì, ma lì ci sono delle grandi
fessate; dunque, la zona Soleil, sapete quale è? La zona Soleil
corrisponde alla zona dove c'è il ristorante del Sig. Bethaz, lì è
la zona Soleil.
Il Jardin Public è situato in una zona superiore, con un
dislivello di... io non so calcolare, così, ad occhio, ma io penso
che ci sono almeno 150 metri di dislivello, perché il Jardin Public
è sopra la Gorra, quindi non centra niente con la zona Soleil... ma
se qualcuno ha scritto delle fesserie, io non so cosa farci, io non
rispondo delle fesserie che sono scritte su quell'allegato.
Bionaz (D.C.)
- Ma qui la zona è delimitata in questo
modo...
Caveri
(U.V.)
- Ma non ha niente a che fare... chi
ha scritto questo è un fesso...
Bionaz (D.C.)
- Ma la zona è delimitata in questo
modo...
Caveri
(U.V.)
- Non conosce la zona di Pila,
quello è un progetto che è stato fatto a tavolino.
(richiami del Presidente)
Bionaz (D.C.)
- Ma, scusi, non è vero, la zona è questa,
la zona è questa...
Caveri
(U.V.)
- Se un pastore di moudzons sente
Lei che dice che il Jardin Public... che Le Soleil fa parte del
Jardin Public, e viceversa, dice, mi spiace, ma il Presidente
Bionaz dice delle cose che non sono vere...
Bionaz (D.C.)
- Ma cosa vuole che Le dica, ma...
Caveri
(U.V.)
- Lei dice, è scritto su questo
pezzo di carta, ma la carta si lascia scrivere, se ne
scrivono...
Bionaz (D.C.)
- Non ammetto che si possa dire, in buona
fede, che la zona non è questa, perché allora è veramente tutto
falso; ecco, non ammetto questo, ma qui c'è scritto la seconda
zona, la zona 2, mi lasci parlare, se si dice la zona 2...
Montesano (P.S.D.I.)
- Consigliere Caveri, io La richiamo
l'ultima volta a non interrompere... potrà rispondere...
Bionaz (D.C.)
- Io Le ho detto questo, qui la zona 2
comprende queste località Soleil, Gorra, Printemps et Jardin Alpin,
in questa zona, perché questo, qui, se sta scritto così è perché la
zona 2 è stata vista sotto questo profilo e con questo concentrico,
e con questi... ora se sta scritto questo, e se in questa zona
l'edificabilità è 0,45 e c'è la possibilità del trasferimento delle
cubature, io dico che la possibilità di non costruire il Jardin
Alpin, che ripeto, io non conosco, c'è; questo io sostengo, questo
io sostengo.
Perché altrimenti si mette in forse tutto, allora, e si mette in
dubbio tutto, diamine.
Il Consigliere Germano dice che le volumetrie sono enormi.
Guardate, anche sotto questo profilo io vorrei dare qualche
elemento: le volumetrie sono enormi; il piano regolatore di Aosta,
che voi avete approvato, nella zona collinare di completamento di
Aosta, di Aosta, prevede mc. 0,90. Ora noi abbiamo, non 0,90, il
massimo della zona Chacard Pila, 0,70, massimo; la zona 2, che è
quella che ho detto un momento fa, Soleil, Gorra, Printemps, Jardin
Alpin, 0,45; Pan Perdu 0,20, Chacard ovest 0,50 - Aosta, nella zona
collinare, questo, la zona collinare, di completamento, quella zona
della collina 0,90; questo l'avete fatto voi. Ma vi è di più...
Torino, a Torino, la zona collinare, la più bella, la zona
collinare di completamento, non è una... la zona collinare di
completamento mc. 9,90 per mq? e tutte le altre sono superiori.
Torino: a Torino, in collina, ora non si può dire che Torino non
ha cercato di salvaguardare la collina, per le zone residenziali
della parte collinare, quelle che hanno 75 abitanti, quel minimo,
per ettaro, 75 abitanti, mc. 0,70 per mq. a Torino, e non si può
dire che Torino non abbia cercato di salvare la collina; queste
sono soltanto, questi sono soltanto dei paragoni che io faccio; ma
quello... ad Aosta avete ritenuto 0,90, ma questo l'avete fatto
voi, voi avete approvato il piano di Aosta non noi, voi... la zona
collinare, abbiamo parlato...
(si sente in lontananza
Caveri)
. Non è vero, la zona collinare di Aosta, quella di
completamento, mi pare che sia suppergiù la densità di abitazione,
anzi di più ancora della densità di Pila, ed è la zona più bella
che abbiamo vicino ad Aosta. Queste sono delle verità, sono degli
elementi che io vi porto; ma anche su questo, io dico, potrebbe
ancora essere opinabile, però questi elementi vi dicono che c'è una
possibilità, cioè c'è una possibilità di ritenere che anche sotto
il profilo, e dell'utilizzazione della zona e della, diciamo, della
salvaguardia del paesaggio, abbiamo dei punti di riferimento e dei
dati comparativi che potrebbero giustificare quello che... il
progetto che noi presentiamo.
Dice Germano "Non è stata fissata l'altezza". Ma lì siamo sempre
daccapo; l'altezza è quella, sono quelle sagome che dovranno essere
approvate quando si presenteranno i piani esecutivi; è questo,
l'altezza non è stata fissata, è questa, perché se qui ci sono dei
poteri attribuiti alla Giunta, la Giunta se ne servirà pure di quei
poteri, e allora fisserà in quei momenti i dati definitivi, e anche
le altezze, perché altrimenti cosa ci starebbe a fare e cosa
servirebbe il richiamo e la responsabilità che si dà alla
Giunta.
Voi dite che ci sono delle costruzioni che debbono essere
assegnate fuori zona, fuori quota; ma saranno assegnate da chi?
Sempre dalla Giunta e perché non si vuole riconoscere che qui la
Giunta deve dare e ha la possibilità di dare delle garanzie che
tutto questo non deturperà il paesaggio e non favorirà la
speculazione; poi dite, speculazione, quelle fuori quota, ma dove
si tratta di edifici pubblici, lì non si può parlare di
speculazione, ecco perché sono fuori quota, no, ma dico, lo dico
io... mi lasci dire, dico, non si può parlare di speculazione se si
tratta di scuole, di edifici pubblici, lì non c'è la speculazione,
ecco perché sono assegnati fuori quota, per questa ragione. "Non è
vero che voi lo potrete impedire", ma si capisce che lo potremo
impedire e lo potremo impedire sì, questo, questa è una realtà che
si evince anche da tutto il contesto della legge.
L'opera di urbanizzazione evidentemente deve essere prevista e
sarà certamente oggetto di un attento esame, si sa suppergiù,
grosso modo, che dovrebbe essere contenuta nei 400 o 450 milioni,
suppergiù, e a questo proposito io vorrei dire, vorrei rispondere
al Dr. Andrione che ieri ha fatto un'osservazione che mi sembra
molto esatta, che si può anche, l'ultima frase, si può anche
toglierla, guardate, la si può anche togliere questa, dove di dice
"Le spese conseguenti saranno stanziate nei bilanci regionali del
prossimo quadriennio", si può anche togliere, perché noi abbiamo...
diamo a questa legge un carattere programmatico, non è che con
questo noi dobbiamo impegnare immediatamente i bilanci, non è vero,
si può anche togliere, secondo me, e così cade quella riserva, quel
timore che la legge potrebbe anche non essere approvata perché non
prevede uno stanziamento, un finanziamento adeguato. Io penso che
si può anche togliere questo, perché poi, nei programmi di lavoro
che verranno fatti dagli assessori, dai vari assessorati, e
particolarmente quello dei lavori pubblici, dice "Va bene,
quest'anno invece di fare a Gressan, invece di fare quest'altra
opera faremo una strada", tanti chilometri di strada, tanti
chilometri di fognature, insomma, nella zona di Pila, per cui mi
pare che questa riserva non possa essere oggetto, diremo, di grande
perplessità.
Dice Manganoni che bisognerebbe salvare certe foreste, perché
per esempio a Pila ci sono ancora i pini cembri, ma bisogna salvare
le foreste non solo perché ci sono i pini cembri, ma perché ci sono
le foreste... Va bene, dei pini cembri ce n'è un'altra zona, dove
prosperano magnificamente, tu non la conosci, sono i boschi alti
della sinistra della Valle di Bionaz, sopra Valpelline; ce ne sono
ancora veramente di meravigliosi.
Penalità: sulle penalità, ma mi sembra che sulle penalità la
legge è molto chiara, non la nostra, non c'è bisogno, sulle
penalità. Dica, ma qui fanno tutto quello che vogliono, fanno tutto
quello che vogliono perché? Perché non c'è una legge regionale, ma
prima di tutto non bisogna lasciare fare quello che vogliono, non
bisogna lasciare fare quello che vogliono e allora la Giunta, a
mezzo dei suoi assessorati non ha che da non permettere, io
ribadisco sempre questo principio, che la Giunta, secondo questa
legge, è investita e delle responsabilità, e dei poteri che ha
certamente di impedire qualsiasi scempio e qualsiasi, diciamo,
deturpazione della zona di Pila. Ritorno sempre concludendo a
quello che ho detto un momento fa, se si vuole fare qualche cosa
bisogna decidersi, abbiamo gli strumenti, i mezzi e le possibilità,
sia giuridiche, sia strumentali, per poter impedire qualsiasi cosa
che non sia confacente e che non rappresenti gli interessi della
Valle e del Comune di Gressan. Io con questo vorrei tranquillizzare
il Consiglio, vorrei tranquillizzarlo, lo faccio, lo so, in un
ambiente dove certamente non riuscirò ad avere molta convinzione
perché i punti di vista sono divergenti, però mi risulta, e non
nella discussione che è stata fatta, ho la sensazione che bisogna
soltanto fermare, non bisogna lasciare fare niente. Ora, non si può
andare avanti di questo passo, non si può andare avanti di questo
passo; ci sono dei disegni, lo so, che sono stati incompleti, però
voi adesso avete la sensazione di quello che si vuol fare e di
quello che si può fare e di quello che non si deve fare. Noi
abbiamo i mezzi, gli strumenti, per impedire tutto quello che è
negativo, ma almeno facciamo anche qualche cosa di positivo, questo
problema esaminiamolo, questo esaminiamolo, variamo questa legge
perché è la prima volta che abbiamo i mezzi e che vogliamo
procurarci i mezzi per poter impedire quello che non va fatto.
Se non si tiene conto di questo, evidentemente ci fermiamo e non
avremo più la possibilità, perché certe scadenze può anche darsi
che non consentano di riprendere il discorso, tutti i soci
dell'Alpila, e voi sapete che l'Alpila non è che abbia dei soci che
non possono disporre di denaro, i mezzi li ha, i mezzi ci sono,
l'avvocato Caveri ieri diceva "La Stifa aveva promesso 15 miliardi
di Torschild ecc. ecc. e non li aveva"; può anche darsi, io non so
cosa c'è, diremmo, nel calderone della Stifa, può anche darsi che
non ci siano, però questi, i soci dell'Alpila, questi mezzi li
hanno e voi li conoscete, sapete di chi si tratta, sapete che il
Presidente è il Direttore Generale della S. Paolo, al quale non si
può certamente attribuire delle intenzioni che non siano più che
corrette e più che oneste, anche, vi dico, anche in ordine alla
salvaguardia della zona di Pila. Ora tutti questi dati dovrebbe
tranquillizzarvi, ma quello che vi deve tranquillizzare di più è
che per la prima volta abbiamo la possibilità di fare qualche cosa
di positivo, facciamolo, naturalmente sempre con l'intenzione di
fare una cosa utile, ma specialmente facciamolo anche con la
certezza che come è presentata la legge e con i poteri che danno
alla Giunta c'è la possibilità e ci sono i mezzi per poter fare
qualche cosa di utile, di bello e di veramente moderno nella zona
di Pila ed è in fondo il giudizio che con molto acume e dopo
ponderato esame, e dopo molto tempo, gli amministratori di Gressan
hanno dato al progetto che la Giunta ha presentato.
Montesano (P.S.D.I.)
- Dunque, sono iscritti a parlare,
in ordine, l'Assessore Benzo, Fosson, Germano, Chamonin, Andrione,
Manganoni e Caveri.
Andrione
(U.V.)
- Se Lei volesse rispondere dopo,
forse sarebbe meglio.
Benzo
(D.C.)
- No, preferisco parlare prima. Mi
riallaccio a quanto detto già dal Presidente in ordine a una delle
questioni sollevate in continuità. Io stesso sono rimasto sorpreso
di questi disegni, di come sono riuscite queste copie; ho voluto
informarmi perché non sapevo, e mi è stato detto dal Segretario
generale che sono state fatte fare, tramite, mi pare, non so se
l'Assessorato ai Lavori Pubblici, Barmasse, ecc. perché, bon,
saranno riusciti certamente a tirare la copia in grande, ho sentito
dal Segretario generale, non so dove le hanno tirate e certamente
non sono belle, non sono venute bene come copie, non solo, ma si
vede che data la grandezza degli originali hanno dovuto avere
questa riduzione; indubbiamente, non sono belle; comunque, ripeto,
non è colpa della Giunta, la Giunta non fa dell'eliografia, e più
che farli passare tramite gli uffici, io rispondo per quello che è
a conoscenza, Consigliere Manganoni; ho chiesto appunto al
Segretario Generale, per avere contezza di come era avvenuto, non
sono io che le ho portate, ho chiesto, anch'io sono rimasto un
po'... dato che c'erano delle copie migliori, ma veniamo a quello
che è il problema di fondo.
Non sto anch'io, assolutamente, a riprendere, come non ho fatto
ieri, la polemica su questo; mi pare che sia un problema di tale
importanza che va visto nella sua essenzialità. Noi ci troviamo,
ripeto, un'altra volta di fronte al primo esempio di una ordinata e
coordinata presentazione di una legge urbanistica per una zona di
particolare importanza turistica. Ho detto probabilmente, ma forse
non è nemmeno probabilmente, la prima volta in tutto il nostro
paese che questo avviene sulla base di una precisa impostazione
urbanistica del problema: si regolamenta tutta una zona, la si
dichiara zona di particolare importanza turistica, si fa un piano
regolatore della zona, questo piano regolatore verrà conglobato
successivamente nel piano regolatore generale della Regione, e
vengono destinate, create, determinate zone di insediamenti, in
queste zonizzazioni, a queste zonizzazioni vengono attribuiti degli
indici di cubatura; pertanto viene messo come si può dire, un
pilastro fondamentale per quello che può essere poi l'attuazione
delle successive, dei successivi piani particolareggiati.
Però, siccome mi è stato chiesto come mai ieri non avevo
risposto, l'avvocato Caveri, devo dire che lui ha fatto una
lunghissima dissertazione di un'ora, non è che avesse posto delle
domande, perché tutte le volte che sono state poste delle domande,
io ho sempre avuto, perlomeno, la correttezza di rispondere, ma, a
volte, il Presidente della Giunta ha risposto; comunque, per non
sembrare,
repetita
juvant
certe volte, per la
questione, per esempio, che aveva chiesto se Conti aveva fatto
altri piani, non credo, ma non nascondiamoci dietro un dito, il
progettista, ripeto, che è uno dei massimi progettisti mondiali di
stazioni turistiche alpine, l'architetto Chappis è l'estensore del
precedente piano che comprendeva già tutta la progettazione
esecutiva, ad un certo momento, cioè, dava già un piano
particolareggiato; ha partecipato, a quanto mi risulta ancora, e lo
dice la stessa relazione, con l'Alpila, e l'Ing. Conti sarà il
firmatario della progettazione e il direttore tecnico di una
consociata dell'Alpila, la Valtour, e quindi sotto questo aspetto
si tratta solamente di una firma.
Per quanto riguarda le altre domande, ha risposto il Presidente,
ma mi pare che abbia chiesto una cosa che non ho capito bene,
perché, se l'ho capita così, mi scusi "È prevista l'edificabilità
dove c'è lo ski-lift"? È questa la domanda, avvocato Caveri, che
faceva?
Se ho ben capito, ma mi pare che il piano adesso sia molto
chiaro, il piano, la conca, la zona è precisamente delimitata, è
quella che è presentata al Consiglio; ecco, io non so, cioè, zona
di particolare interesse turistico. Non so che cosa voglia dire
diversamente, perché è difficile capire, ma, se c'è un'altra
domanda che forse, una domanda, ma nella sua discussione, e qui
invece m'interessa intervenire, mi pare che Lei abbia voluto
accennare al fatto che sul fondo del pianoro di Pila prendo atto
che si vede che Lei... o io ho visto Lei passeggiare e Lei ha visto
me, e conosciamo la zona, Lei disse che ad un certo momento si
sarebbe creato una specie di sbarramento di costruzioni, al limite
del pianoro; assolutamente no. A parte che già nello stesso
precedente piano Chappis, come si può dire, quella prospettiva che
era stata presentata faceva vedere chiaramente che c'era da fare
una specie di balconata sulla città di Aosta, se Lei prende in
esame solo le curve di livello, Lei si accorge subito che non è che
crei una serie, una quinta, cioè si vuole creare una quinta, non se
ne fa un catino, perlomeno, comunque, mi permetta, la zona è
segnata con una grande striscia, e poi Lei, vedo che ormai ha
sufficiente conoscenza dei disegni per averne discusso a lungo con
l'architetto Chappis, come ne abbiamo discusso a lungo anche noi,
ed è venuto ad illustrarci quello che era anche il precedente piano
ed erano state fatte anche delle osservazioni proprio di carattere
generale, di impostazione di questi piani; dobbiamo dire che,
almeno per quanto mi concerne, non solo per la vivezza
dell'esposizione, ma per la precisione dei concetti che esprimeva,
indubbiamente erano di una estrema validità, se veramente si voleva
considerare una unitaria concezione di urbanizzazione, di
urbanistica di tutta la conca di Pila.
Per quanto riguarda la convenzione, mi pare che abbia risposto
il Presidente della Giunta. La superficie, Consigliere Germano, mi
pare che Lei avesse chiesto quello, la superficie delle diverse
zone, a questo proposito, è bene, anche qui, dire chiaramente che
tutta quella zona, pressoché tutta quella zona in oggetto, di prima
attuazione, è acquisita dalla Società Alpila, tutta, ripeto, tutta
la zona, non "edificabile", tutta la zona di prima attuazione è
acquisita, il Presidente ha voluto accennarlo, ci sono delle
scadenze, ma è già acquisita, in oggi, in oggi, con opzione da
parte della società Alpila, e pertanto tutto ciò che verrà operato,
sarà operato coordinatamente, come l'Alpila ha presentato già
questo progetto generale del Piano regolatore, e verranno
presentati questi piani particolareggiati sui quali, e qui sta il
punto fondamentale, la Giunta regionale dovrà dire la sua parola.
Ma, la sua parola potrà dirla solo nella misura in cui dovrà
rispettare e non potrà fare a meno di quelli che sono i pilastri,
come abbiamo chiamato prima, e cioè gli indici volumetrici delle
diverse zone.
Veniamo appunto anche a questi indici, mi pare che il
Consigliere Chamonin abbia sollevato anche prima una perplessità,
perlomeno su quello che è la zona B; il Presidente della Giunta vi
ha fatto alcune esemplificazioni che non prenderei, non metterei in
ridere, perché ognuno ama la propria terra, noi amiamo Aosta, la
nostra collina, Pila, e i Valdostani... e voi come Giunta che avete
approvato, avrete certamente voluto difendere bene la zona più
bella della città di Aosta, dandogli quegli indici di cubatura che
forse noi ritenevamo elevati, in allora, di 0,90.
Però, anche il fatto di Torino è sintomatico, è la zona più
bella che possa esistere, questo a detta di grandi urbanisti, ecc.
Torino ha questa felicissima combinazione di avere questa collina
stupenda alla sua destra, diciamo, guardando il corso del Po, e che
ad un certo momento è stata data questa costruibilità, fissata dal
piano regolatore. Pertanto si tratta di vedere anche, e sono
abbastanza chiaramente determinate, l'entità e la vastità di queste
zone. Comunque tutto il complesso, ripeto, più o meno, e adesso,
non ho un'idea chiara anch'io di questa, da quella che è la
planimetria, la pianta, diciamo, dell'Istituto Geografico Militare
che, mi permetto una parentesi, ha forse permesso all'estensore del
piano, Sig. Chappis, di prendere determinate parole che poi lui ha
usato per determinate zone, gli sono piaciute, le ha chiamate,
Jardin 1, Jardin 2, aveva fatto tutta una lunghissima e bella,
diciamo, impostazione, comunque, per la questione di Beutère,
Acquefredde, è molto chiaro che qui proviene dalla stessa
planimetria militare dove c'è scritto in grande "Acquefredde e
Beutère", e loro hanno preso questa zona qui.
Poi mi risulta anche questo, penso che lo sappiate tutti che al
catasto, voi sapete che al catasto le planimetrie sono viste non
nel senso come vediamo noi qui, ma dal basso in alto, ma nel senso
nord-sud, quindi dall'alto in basso...
(interruzione di
Fosson)
...Io ho voluto precisare quel concetto, ho voluto
precisare quel concetto, visto che si faceva quasi una affermazione
di errata, dando, diciamo, come errate delle nomenclature, scritte
ufficiali dell'Istituto Geografico Militare...
(interruzione in
lontananza di Fosson)
...io non ho detto quello, io non ho
detto quello, io ho detto "Come il catasto prepara le planimetrie",
come il catasto prepara le planimetrie.
Manganoni ha richiesto la questione, diciamo, il Presidente
della Giunta gli ha già risposto ad alcune delle sue domande, sia
sulle sanzioni che sulla trasferibilità. Ma, ripeto, non
dimentichiamoci di quello che prevedono proprio le norme di
attuazione, le norme di attuazione sono molto chiare; ad un certo
momento devono essere rispettati i limiti di sagome stabiliti nei
progetti di attuazione di cui al successivo n. 7 e bisogna sapere
che tutto quello, questo, fa parte integrante della legge, ed è
bene ripeterlo un'altra volta, perché il concetto fondamentale è
quello, tutti i progetti particolareggiati di utilizzazione di zona
dovranno essere approvati dalla Giunta regionale. Questi progetti
cosa devono contenere? Devono contenere i vincoli dei monumenti e
delle costruzioni, l'altezza minima e massima dei fabbricati, li
devono contenere, vi sto dicendo che siccome tutta la zona verrà di
proprietà della società Alpila, di cui la Regione fa parte, quando
questo progetto generale particolareggiato verrà presentato, la
Giunta regionale potrà benissimo dire che quell'altezza minima o
massima di quei fabbricati non è conforme a quanto lei ritiene.
Ampiezza degli spazi pubblici prospicienti gli edifici:
l'ampiezza degli spazi interni, le aree per parcheggi, la lunghezza
e la profondità massima dei fabbricati; quindi, anche qui quello
che il Consigliere Manganoni chiedeva, è prevista che venga
proprio, deve contenere quelle indicazioni precise e se troverà il
fabbricato, come dice lui, di 44 metri, che non ho capito come
abbia fatto con 17500 mc, non so come abbia fatto la base, a
mettere insieme, deve aver fatto una base molto stretta e alta, per
fare tutti quei giochetti lì, ma quelle sono tutte cose che mi pare
che servano un po' anche a fare perdere un po' la visione
principale del problema - la tipologia dei fabbricati, i tetti, le
coperture, quindi dovranno fare i tetti, le coperture come la
Giunta regionale riterrà di ordinare, la protezione alla base delle
facciate, le sporgenze, i serramenti, i marciapiedi, le recinzioni,
le tinteggiature.
Ma c'è di più, in sede di approvazione dei progetti di
utilizzazione, dicono le norme di attuazione, saranno imposti,
quindi, dalla Giunta regionale, mediante ordine di sottomissione i
seguenti vincoli: la destinazione delle aree accertate idonee a
ricevere edifici di carattere pubblico, di progettazione coordinata
anche per edifici da erigersi su proprietà e in zone diverse, e qui
ripeto di nuovo il concetto che ci troveremo di fronte ad una
progettazione pressoché unitaria, in quanto l'acquisizione generale
di tutta questa zona, mi pare che, non so se circa un due milioni
di metri quadrati è della società Alpila e la larghezza minima
delle strade e la distanza delle costruzioni dal ciglio.
Per quanto riguarda, quindi, la questione della costruibilità,
mi pare che, ripeto, le norme di attuazione sono molto chiare, e
tutto sarà demandato, quando verranno presentati i piani
particolareggiati, alla Giunta regionale.
Consigliere Cusumano, aveva fatto delle domande anche molto
giuste; mi pare che anche con questa risposta, alcune di queste
perplessità, di aver cercato di spiegare; per quanto riguarda le
spese di urbanizzazione, il Presidente della Giunta ha già dato un
accenno di carattere generale, e dovranno investire circa un
400/450 milioni, quelle le spese principali, le spese di
infrastrutture, chiamiamole, fondamentali di tutta la zona, per
quello che riguarda strade, acquedotti, fognature; Lei m'insegna
che sono queste e quindi, indubbiamente, dovranno essere viste
giuste e pertinente la richiesta del Consigliere Andrione, sotto
questo aspetto, di vedere, a quel punto, dove nella legge si parla
di queste spese che non sono state ancora impegnate.
Progetto molto vago: ripetiamo, questo è un piano regolatore,
questo non è il progetto delle costruzioni che verranno effettuate
nella zona di Pila; solo quando verrà presentato questo piano,
progetto generale di costruibilità, la Giunta regionale potrà dare
la sua approvazione o meno, ma nulla a che vedere, e lo riconfermo,
quanto è stato, e ho visto che è stato poi ritirato, non si è più
battuto su quel punto, tutta quella questione delle torri, perché,
perché? Perché, come dice la relazione, e posso anche questo
confermarlo, perché ho voluto approfondire questa questione,
l'architetto Chappis, ripeto, estensore primitivo e collaboratore a
fondo, estensore del secondo piano, ha subìto una notevole
falcidia, era proprio quello che chiedeva già in allora la Giunta
regionale dell'On.le Caveri, che ci fosse una riduzione di queste
cubature; lui lo faceva sui posti letto in quanto allora si usava
la legislazione francese, è stata trasformata in cubature, queste
cubature che allora erano in quelle zone molto più elevate, sono
state ridotte notevolmente, come voi avete potuto vedere e le zone
sono state attentamente considerate. Guardate che mi risulta che
sono stati fatti dei lunghi, anzi, accertamenti in loco e
l'architetto Chappis conosce molto bene la zona e, come ripeto, è
un validissimo urbanistico di fama internazionale. Quando saranno
presentati i progetti di utilizzazione? Quando, indubbiamente, o i
proprietari di queste zone, che non saranno poi tanti proprietari,
ripeto, il proprietario sarà poi un unico proprietario, cioè la
società stessa, presenterà questi progetti alla Giunta regionale,
sempre, ripeto, in base ai singoli progetti di zona.
Per quanto riguarda la domanda della zona due, e che interessa
molto, la conosco molto bene ed è veramente bella, la questione del
Jardin Alpin, la zona due è una zona enorme, Consigliere Caveri, e
comprende tutta la zona Soleil, tutta la Gorra, tutto il
Printemps...
(si sente una voce in lontananza)
...ma guardi,
se Lei la vede lì dentro, si vede che la sogna. Comunque, lì dentro
la Becca di Nona non c'è; ci sono queste zone che io ho chiaramente
detto: cioè, Soleil, Gorra, Printemps e Jardin Alpin. Quando
verranno presentati questi progetti? Il Jardin Alpin è una piccola
parte, una piccola parte di questa grande zona e se in quella zona,
le Jardin Alpin si dovesse non considerare, in vista di quello che
verrà presentato come progetto, perché bisognerà vedere che cosa
viene fatto, perché è troppo facile stare sul vago e dire: "Si
deturpa, si massacra, si compiono delitti", sono parole molto
grosse, insomma, e non ritengo che in queste situazioni qui ci si
debba fermare a delle parole. Stiamo ai fatti, quando verranno
presentati questi progetti di attuazione, in base alle precise
volumetrie stabilite dalla legge e dalle norme di attuazione, la
Giunta regionale potrà anche dire "Beh, in quella piccola zona lì,
non vediamo nemmeno la costruibilità di piccoli chalets". Non so se
Lei si è fermato solo a passeggiare in quella zona, avvocato
Caveri, ma non lo credo; io penso che se Lei, come certamente avrà
fatto, è stato nelle altre zone della Foresta Nera, in Germania,
non so, in America, in Canada, ma, io ho visto di queste situazioni
stupendamente belle, dei piani regolatori...
(si sente una voce
in lontananza)
...no, guardi, non faccio dell'ironia, io non
sono stato in altre zone, dove non sono stato non conosco, ma Le
assicuro che non solo per gli studi effettuati, ma per averle
viste, ho visto delle situazioni urbanistiche veramente
meravigliose, conservando la natura, e con questi indici di
costruibilità, per una zona così enorme come è quella dello 0,45
previsto nella zona II, Consigliere Caveri, quando Lei si troverà
di fronte, io, senz'altro, sono sempre stato d'accordo con Lei su
questo, perché, mi permetta, Lei aveva detto, ad un certo momento,
Lei aveva detto che noi vogliamo imbobinare, che non si vuole
difendere... Io, per quanto mi concerne, onestamente, ho sempre
tenuto molto alla difesa del paesaggio, ho sempre condannato, nei
momenti in cui c'era, appunto perché mancavano gli strumenti, ho
invitato Lei, e prima ancora il Presidente Marcoz, prima ancora il
Presidente Marcoz, ad andare avanti sulla questione della legge del
1939, proprio perché potessimo arrivare, perché a parole siamo
tutti bravi... a parole siamo tutti dei grandi pennellatori di...
amatori della montagna, del bello, del buono, ma a fatti, e qui
sono d'accordo col Presidente, quello è importante, i fatti, e i
fatti sono: viene presentato al Consiglio uno strumento valido,
perfettibile, tutto è perfettibile, questo non lo mettiamo in
dubbio, tutto è perfettibile: può lasciare anche qualche
perplessità che si cerca di eliminare, come cerchiamo di eliminarle
noi, perché la chiarezza della legge è tale, sotto il profilo della
chiarezza, che non può essere messa in dubbio; rimane la questione
della volumetria in quella zona, perché è stata solo toccata la
zona di Chacard Pila e mi permetto anche qui, avvocato Caveri, Lei
non faccia mai colpa agli estensori, anche progettisti, non
valdostani, perché noi possiamo chiamare Charad, perché noi
conosciamo quella zona, ma le carte ufficiali della nazione
italiana portano Chacaril, vede, loro la prendono così...
No, mi permetta di difendere un pochino anche chi lavora, perché
hanno trovato, prima l'architetto Chappis e poi magari questi
grandi... vedono Chacaril.
Caveri
(U.V.)
- Ma io non me la prendo mica coi
tecnici; io me la prendo con voi che siete gli amministratori
regionali, siete voi che dovreste controllare...
Benzo
(D.C.)
- Ma, vede, neanche noi non vogliamo
variare, neanche noi non vogliamo variare quello che ufficialmente
abbiamo sulle carte.
Caveri
(U.V.)
- E allora, correggete questi nomi
una buona volta...
Benzo
(D.C.)
- Come mai per tanti anni li ha avuti
sott'occhio anche Lei, perché erano le stesse che aveva
presentato...
Caveri
(U.V.)
- Ma io ai tecnici, agli impiegati,
ecc... ho sempre detto: ma insomma, piantatela lì con quel
Chacaril...
Benzo
(D.C.)
- Vede, Lei avrebbe dovuto...
Caveri
(U.V.)
- Se io avessi curato gli allegati,
avrei corretto questi nomi, non avrei lasciato la toponomastica
sbagliata, insomma...
Benzo
(D.C.)
- Lei avrebbe dovuto fare un
intervento presso l'Istituto Geografico De Agostini, cosa vuole che
Le dica...
(si sente la voce di Caveri in lontananza)
...
Vede Avvocato Caveri, già prima Le dicevo; Lei si sofferma
certe volte, alcune cose le ha dette su un tono generale, poi
invece quando scende così nelle piccole cosette, dà proprio
l'impressione che... scusi, che si voglia proprio, quando Lei fa le
discussioni, se invece di Chacard, Chacaril, stiamo parlando di una
legge che, come ripeto, è la prima che si presenta, nella Nazione,
di questo genere, c'è un piano regolatore, ci sono delle densità di
fabbricazione, viene prevista una cosa nuovissima, e anche qui do
atto al Consiglio comunale e agli amministratori del Comune di
Gressan, che veramente mi hanno sorpreso, perché questo è un
concetto modernissimo di urbanistica, con la trasferibilità delle
cubature, sempre nei dovuti limiti di sagoma determinati, è un
concetto modernissimo e, gli amministratori di Gressan sono stati
loro, senza che lo dicessimo noi, a dire questo è apprezzabile,
questa è la parte... ma se i progetti hanno... guardi Consigliere
Germano, se proprio voi volete forzare, continuare a morsicarvi la
coda, io sono... cerco di non averne, ma a morsicarvi la coda,
guardi che se la morsica tutti i momenti, perché o pestate acqua in
un mortaio o vi morsicate la coda. Mi permetta di dire: il
progettista, i progetti verranno presentati, questa è una legge
regionale, è un piano regolatore della Conca di Pila, nella quale
vengono... è una cosa, guardi, in questa stessa maniera stanno
operando a Malta, ma è questione che noi siamo, vogliamo fermarci
noi a mestare acqua nel mortaio, questa è una cosa importante, cioè
fissare determinate norme che permettano che ci siano degli
strumenti operativi perché una stazione turistica di tale impegno
venga salvaguardata. A me dà l'impressione che tutto quello che
viene detto, perché oggi, non ho mica sentito in questi due giorni
tirare fuori, l'ho tirato fuori io, Cervinia, Breuil. No, no, non
ci tocca più perché, si capisce, è quello, quello dimostrerebbe
l'estrema validità di questo, ripeto, perfettibile, perfettibile
nelle sue... perfettibile, tanto è vero che la considerazione del
Consigliere Andrione mi pare che già il Presidente abbia detto che
era oltremodo valida, ma mi dà proprio quell'impressione che non si
voglia fare sì che per la prima volta ci sia nella Valle d'Aosta
uno strumento che blocca tutto, che blocca effettivamente, che
impegna poi, ripeto, non tanto i proprietari, perché probabilmente
è uno solo, la Società Alpila, in cui siamo poi anche noi Regione,
nella quale siamo determinanti, e con quel diritto, che diceva il
Presidente, di veto che nelle altre Commissioni non era stato mai
messo, di poter determinare noi quello che verrà fatto in quella
zona, nella salvaguardia vera del paesaggio perché non è con le
parole che si salvaguarda il paesaggio, perché Breuil, con le
parole è stato salvaguardato, il Breuil, e le altre località della
Valle d'Aosta, mentre questi sarebbero dei fatti, che
effettivamente permetterebbero di fissare un punto definitivo,
proprio in ordine ad una regolamentazione di questa zona di Pila;
ma non dimentichiamoci che Pila sta a cuore a tutti, sta mica a
cuore solo all'On.le Caveri, io personalmente è la zona che amo di
più, sempre amato, da piccolo, da bambino, quando ci facevo delle
lunghe camminate. Questa questione del piano presentato mi pare che
sia sulla base fondamentale rivolto a permettere un domani
all'amministrazione regionale di essere lei la vera, a mettersi a
salvaguardia di questa tutela e difesa del paesaggio. Non, quindi,
usiamo dei paroloni, di distruzioni o non distruzioni, che ancora
dovranno essere prese in considerazione, quando verranno presentati
i piani particolareggiati; c'è la possibilità, dove la Giunta
riterrà che sia possibile, di non permettere questo, perché,
ripeto, la questione che è stata sollevata, anche abilmente magari,
a questo fine, del Jardin Alpin, che io conosco ed apprezzo,
veramente è una piccola parte del tutto, piccola, non
dimentichiamolo, ed è in tutta la zona che c'è quella densità di
quella costruibilità ammissibile, è in tutta la zona; quindi
verranno presentati i progetti e la Giunta regionale potrà dire la
sua parola anche per questo. Mi pare, onestamente, di aver risposto
a tutte le... quelle che erano le domande.
(Montesano richiama che Benzo è arrivato al termine).
Ripeto, Pila sta a cuore a tutti, però, quello che dissi già
ieri, ha un valore enorme; noi ci troviamo di fronte, per la prima
volta, ad affrontare un problema di questo genere, in maniera
unitaria, coordinata, con una legge elettorale che fissi dei
termini ben precisi, ben precisi, quando questo proprietario, che è
l'Alpila, che è la Regione, nello stesso tempo, presenterà alla
Giunta regionale, ma io ritengo che qualsiasi Giunta regionale ci
sia, in carica, avrà questa sensibilità, perché si dimostrerà
veramente, in allora, se non sono solo parole quelle che sono state
dette, perché se no mi dà da pensare che coloro i quali hanno
parlato solo come ha detto bene il Presidente Bionaz prima, senza
apportare alcun apporto consultivo a questo problema, ma solo
cercando di trovare qualsiasi cavillo perché, facendo delle domande
sui punti particolari, e girando magari intorno al grosso problema,
non vogliono effettivamente che ciò avvenga, ed è più facile che
sia così, e che, cioè, ad un certo momento si continui come prima,
permettendo veramente lo scempio della bellezza naturale della
nostra Regione.
Fosson
(U.V.)
- Io dovrei fare qualche premessa
prima di entrare un po' nei particolari e ho preso così qualche
cosa di quello che è stato detto dall'avvocato Bionaz e, adesso,
dall'Ing. Benzo; su qualche affermazione, molto leggera, da parte
dell'Ing. Benzo, verrò dopo, verrò dopo e ne parleremo e mi
stupisco, mi permetto solo, per intanto, di stupirmi che
l'Ingegnere, sottolineo, l'Ingegnere, quella parola, l'Ingegnere
Benzo, faccia delle affermazioni sul piano tecnico destituite di
qualsiasi fondamento credendo che gli altri siano tutti degli
sprovveduti perché non hanno la laurea da ingegnere e ne verremo a
parlare dopo; su questo punto voglio però sgombrare il terreno da
qualche altra cosa che ha ventilato qui; quello che ha affermato
Lei in quest'ultimo momento e quello che è stato affermato anche
dall'avvocato Bionaz prima, perché tutti e due avete detto, tutto
quello che è stato detto qui non ha dato nessun apporto
costruttivo, è stata tutta una questione di demolizione, è tutto
negativo, niente di costruttivo; non è vero, non è vero, noi
abbiamo detto, con molta chiarezza alcune cose che sono costruttive
per l'adozione di un piano di Pila, e non negative.
L'avvocato Bionaz ha anche detto: se si vuole fare qualche cosa
bisogna fare perché altrimenti non si fa niente, siamo
dell'opinione che qualche cosa bisogna fare, anche questo, molto
chiaramente; siamo però... aggiungiamo solo una cosa, che, dovendo
fare ed è necessario fare qualche cosa, questo qualche cosa sia
fatto bene perché se noi ci lasciamo trasportare esclusivamente da
certe preoccupazioni elettoralistiche oggi e faremo male, quel male
che avremo fatto non potremo più rimediarlo; quindi, noi diciamo,
dobbiamo fare qualche cosa; se è necessario discutiamo su questo
problema fin quando, passando anche due giorni completi, noi siamo
qui per guardare e vedere insieme a voi di trovare la soluzione
migliore a questo problema, in modo che non si possa dire, domani,
che avendo avuto fretta, perché comprendiamo che ci sono delle
scadenze, avendo avuto fretta si sia fatto male; quindi vedete che
questo non è una parte, non è un ostruzionismo, ma vi diciamo molto
chiaramente che la nostra intenzione è di fare qualche cosa, ma che
questo qualche cosa sia fatto bene, perché non vorremmo avere
domani il rimorso di aver fatto male e di aver effettivamente, così
"come 'sdis, 7 e per 17", compromesso la situazione di Pila.
Ora, mi sia permesso di ribadire un concetto, non un concetto,
di ribadire qualche cosa a cui avevo già accennato ieri: noi forse
siamo dei patiti di Pila, siamo dei patiti, abbiamo visto la
questione dello sviluppo di Pila, ma non sotto il punto di vista
speculativo, l'abbiamo visto sempre sotto il punto di vista ideale,
abbiamo visto sotto il punto di vista economico, anche, non
speculativo, le premesse che ci avevano portato a vedere Pila e di
valorizzare Pila era, prima di tutto, almeno questo, il concetto
iniziale di valorizzare Pila, nell'interesse particolare degli
abitanti di Gressan, cioè dei proprietari di tutta la zona, di
tutta la zona, non solo proprio della zona di Pila, limitata, ma di
tutto il Comune di Gressan; questo era stato il primo obiettivo che
abbiamo avuto vent'anni fa quando abbiamo cominciato ad
interessarci di Pila, e dei bastoni in mezzo alle ruote,
specialmente nei primi tempi, ne abbiamo avuti da tutte le parti;
forse qualcuno che oggi si dice tanto entusiasta di Pila, che
sembra lo scopritore di Pila, forse, forse, può darsi che sia stato
anche uno di quelli che, nei primi momenti in cui si valorizzava
Pila, ci ha messo i bastoni in mezzo alle ruote.
Ad ogni modo noi, detta questa prima cosa, abbiamo nel passato
fatto, qualcuno dirà poco, qualcuno dirà molto, ma attraverso
l'Amministrazione regionale, attraverso l'entusiasmo di persone non
certamente interessate, questo ve lo dico, non interessate dal
punto di vista economico e finanziario, perché tutti hanno dato la
loro opera disinteressata, quando non c'era nessun frutto da
ricavare, l'hanno fatto perché si riteneva che quella zona doveva
essere valorizzata; quindi, sia ben chiaro, che tutta quell'azione
che si fa per dire che noi siamo qui solo per ritardare è una
azione destituita completamente di fondamento, perché a noi Pila
stava a cuore 20 anni fa, sta a cuore oggi e desideriamo che a Pila
si trovi una possibilità, che in Pila si trovi una possibilità di
sviluppo, ma una possibilità di sviluppo che alla fine non ricada
sopra i propri abitanti, ma sia una possibilità che abbia un
respiro e che dia effettivamente a questi abitanti di Gressan e ai
proprietari di tutta la zona, che dia quei frutti che deve avere,
ed è per questo che in passato, in certe occasioni, ci siamo
opposti a certi principi di speculazione che qualcuno voleva
fare.
Ad ogni modo, abbiamo fatto anche delle amare esperienze in un
altro campo, perché io, personalmente, per la società Pila, la
vecchia Pila, quella che ha fatto i primi impianti a Pila, quella
che ha cominciato a fare conoscere la zona di Pila, anche con le
sue modeste forze, ebbene, personalmente ho dovuto trattare con dei
miei amici, a due o tre riprese, con dei grandi finanzieri che
volevano immettere centinaia di milioni a Pila, siamo sempre
arrivati fino al dunque, cioè fino al momento in cui c'era solo lo
"chèque" da versare, l'assegno da versare e quando è il momento
dell'assegno da versare, dopo aver detto "Noi vogliamo tutte le
cariche nella società", dopo aver messo, dopo aver detto "Noi
vogliamo avere questo, quest'altro, tutti i privilegi", quando è
stato, quando si è trattato di versare i contanti, questa gente si
è sempre ritirata e qualcuno di questi, l'ex Presidente della
Giunta, avvocato Marcoz, che purtroppo non è qui adesso, potrebbe
confermarvelo, qualcuno di questi abbiamo poi saputo anche quali
trascorsi avevano.
Ad ogni modo questa è una premessa per dire che è un po'
attinente al problema di cui parliamo e mi permetto di sottolineare
una cosa, perché ho voluto sollevare questo punto e poi verrò alle
cose precise, alle cose attinenti al piano, perché anche la
questione dei 15 miliardi di investimenti a Pila, che si è sempre
sventolata in tutti i posti e si è accusato il sottoscritto di aver
rinunciato a 15 miliardi di investimento. Ad una domanda precisa,
ad una domanda precisa fatta dal sottoscritto, in presenza della
Giunta e credo che l'Assessore Colombo me lo può, mi può essere
buon testimone, nella sala della Giunta, con il Sig. Barbau e altri
"Come pensate di fare il finanziamento della zona di Pila, su
questi 15 miliardi, di questo piano di 15 miliardi che ci era stato
presentato?", se l'Alpila ha un capitale che, per intanto, è quello
che è e potrà arrivare a 200 milioni, i piani probabilmente saranno
cambiati e io non voglio discutere su quello che sarà cambiato,
però a noi è stato risposto: "Noi pensiamo di andare avanti con
l'autofinanziamento" e siccome il sottoscritto voleva avere
maggiori precisazioni ci è stato detto questo: "Noi, una volta che
avremo i piani di fabbricazione cominceremo a fare qualche
fabbricato, quando avremo già le prenotazioni sul venduto, che sia
venduto tutto, e abbiamo un acconto, quando avremo fatto una parte
di fabbricazione faremo versare un secondo acconto, alla fine,
quando consegneremo i vari locali, avremo il saldo e solo quando
avremo i saldi noi ricominceremo a fare alcune altre
costruzioni".
Questo è un chiarimento solo per dire, salvo che non sia tutta
modificata l'impostazione attualmente dell'Alpila, però
l'investimento era, al massimo, di 900 milioni, un miliardo, che
doveva poi continuare, come autofinanziamenti, in questo senso;
questo è un particolare che va detto, per sfatare la questione dei
15 miliardi che erano pronti ad essere investiti nella questione di
Pila, perché il piano, effettivamente, prevede in dieci anni un
investimento di 15 miliardi, con autofinanziamento in questo senso,
ma voglio dire che è leggermente diverso avere quindici miliardi da
investire o avere l'autofinanziamento, perché attraverso un
autofinanziamento bisognerà eventualmente che si vendano gli
alloggi dei condomini e via dicendo e tutto il resto.
Questo, fatta questa premessa, tanto per chiarire, sulla
questione dei 15 miliardi.
E, veniamo invece un po' alle questioni del piano che ci è stato
presentato. Probabilmente se la Giunta avesse, se avesse allegato
una relazione da parte degli uffici, se avesse fatto vedere questi
disegni e se avesse dato dei disegni più chiari, probabilmente la
discussione sarebbe stata più semplice, sarebbe stata più semplice,
perché effettivamente se io devo, e scusate se ritorno su questo
argomento, se io devo prendere alcuni degli allegati che ci sono
stati dati, dove c'è un tratteggio per delimitare delle zone a
costruzione, e io non vedo questo tratteggio, perché la macchia è
completamente nera, e le macchie nere mi dicono che sono le foreste
e le rocce, e io allora, ad un certo momento devo rendermi conto
attraverso la conoscenza che si ha dei luoghi per dire: "Ma in
questa zona si costruisce, in questa zona è zona destinata a
parchi, a parcheggio, o che?", perché i tratteggi su questi disegni
non si vedono.
C'è un'altra cosa: questa mattina ci avete fatto vedere queste
due piante, ci avete fatto vedere queste altre due piante che sono
leggibili, effettivamente, ma anche queste due piante sono in
contrasto fra di loro. Io ho sottolineato prima che, a parte la
questione nome, che si è messo Acquefredde su Beutère e qui l'Ing.
Benzo non mi venga a dire che, girando la carta, probabilmente
hanno girato la carta e quindi hanno messo un nome piuttosto che un
altro, perché quella è proprio una cosa da fare ridere perché lo
potrebbe dire uno che non ha mai letto una carta topografica o una
carta geografica, ma a parte questo fatto, in quella carta, in
quella carta c'è un tratteggio che dice "zona di costruzione",
tutta la parte sopra Beutère e tutta la parte di quella foresta, e
quello corrisponde a quest'altra pianta che ci è stata data, dove
abbiamo una strada che attraversa il vallone di Beutère e che va
dall'altra parte. In quell'altra pianta, che è aggiornata, almeno
dovrebbe essere aggiornata, ed è con quella, questa strada non c'è
più; ad un certo momento noi dobbiamo discutere e sapere qualche
cosa prima di prendere una decisione, perché altrimenti noi vi
facciamo delle osservazioni; su una carta, dove c'è un dato
grafico, voi ci date un'altra carta, quella pare non c'è più, quale
è la giusta?
Io presumo che qui non si è messa la strada, non si è fatta la
strada, ma lì c'è la parte di fabbricazione, lì la strada non è
indicata, se si destina una zona a fabbricazione ci dovrà essere la
strada, e allora doveva essere anche su questa, la strada.
Questo mi sembra che sia una cosa elementare da poter discutere
con cognizione di causa. Ma un'altra questione che è venuta fuori è
che quando il Consigliere Caveri ha fatto girare delle piante che
si riferivano al piano Chappis, l'avvocato Bionaz ha detto "Avete
fatto girare delle piante del piano Chappis e cosa c'entra il piano
Chappis, adesso si è fatto un altro piano, si è fatto un altro
piano, non c'entra niente il piano Chappis..."
(si sente Bionaz
in lontananza)
...almeno, qui ad un certo momento bisogna
sapere, voi lo chiamate piano, ma, io non voglio assolutamente
lasciarmi trasportare e fare della polemica su questo argomento
perché è un argomento molto importante, quindi, ma io vorrei
rilevare una cosa, parlando, facendo circolare quelle piante,
facendo circolare quei disegni, l'avvocato Bionaz ha detto "Ma
questi sono i disegni inerenti al piano Chappis, che si riferivano
al piano Chappis". L'Ing. Benzo mi ha detto, il piano Chappis, non
c'è niente da fare, si farà qualche cosa del piano Chappis ma in
questo, adesso c'è un altro piano, o adesso rettifica, dice che non
c'è un altro piano, ci sono altri disegni che non hanno riferimento
col piano Chappis.
L'Ing. Benzo, però, ad un certo momento, per rispondere,
rispondendo sulla questione, della domanda dell'Ing. Conti, se era
lui che aveva fatto questo piano, l'Ing. Benzo dice "No, l'Ing.
Conti si è limitato a prendere quello che era il piano Chappis" e
questo mi sembra che sia chiaro, perché effettivamente, da tutto
questo noi vediamo, avendo esaminato prima, a suo tempo, il piano
Chappis, vediamo che c'è la ripetizione, tale e quale, del piano
Chappis.
Ora, sia ben chiaro, ancora sempre per l'esattezza, per non
farci dire delle cose che non abbiamo mai detto, io ho avuto
occasione di conoscere l'architetto Chappis, di andare nella zona
con l'architetto Chappis, ho la massima stima dell'architetto
Chappis in quanto a costruttore di stazioni invernali e quindi
tutta la critica che noi facciamo al piano Chappis, con la facciamo
all'urbanista, all'architetto Chappis in sé, ma l'architetto
Chappis ha dovuto fare questo lavoro per conto di una società a suo
tempo, il primo piano l'ha fatto per conto della STIFA; se, ad un
certo momento, la società committente gli ha detto, all'architetto
Chappis, in questa zona noi vogliamo creare una stazione con 10.000
letti, e Lei guardi un po' come può risolvere, e gli hanno dato il
problema con questi dati, l'architetto Chappis ha fatto del suo
meglio cercando di salvaguardare la zona sciistica, cercando di
vederla sotto il punto di vista della stazione sciistica, e ha
fatto gli insediamenti dove poteva farli, per ottenere quel
quantitativo di letti che gli era stato commesso e qui noi non
possiamo dire niente all'architetto Chappis in questo senso, tanto
è vero che quando noi abbiamo discusso, in presenza sua, in
presenza dei funzionari della sovraintendenza, perché c'è una
piccola differenza tra voi e noi, che noi i funzionari della
sovraintendenza li abbiamo fatti partecipare a queste discussioni;
voi li avete ignorati completamente e questo, cosa fa, non ha altro
che prolungare anche le discussioni e d'altra parte avete commesso
non solo un errore, ma è una omissione che non è, non torna
certamente a vostro onore.
Ad ogni modo, all'architetto Chappis, quando gli abbiamo detto e
Caveri l'ha già segnalato ieri, il Consigliere Caveri ha detto "Io
ho fatto un piano che non tocca le foreste della zona di Pila", e
quando abbiamo visto il suo piano e gli abbiamo detto, ma Lei, con
quella strada che va verso Jardin Public, e qui l'avete vista
perché questa qui si ripete su quest'altra, vi faccio solo vedere
questa, perché è colorata, questa attraversa tutta la foresta che
c'è sopra Pila, e viene a finire al Jardin Public; ora, con una
strada di questo genere, che prevede anche dei parcheggi laterali e
vis dicendo, abbiamo detto, come fa Lei, non passerà mica sotto le
piante, non farà mica una sopraelevata: e lui ci ha detto: "Ma
guardate, se a voi interessa di mantenere quella foresta, se a voi
la questione del Jardin Public vi dà fastidio, è molto semplice:
questa parte qui si sopprime, punto e basta, perché effettivamente,
per andare lassù a fare un insediamento lassù noi dobbiamo per
forza passare in mezzo a questa foresta".
Questa è la questione che ci ha detto Chappis.
E... noi avevamo fatto alcune altre osservazioni, allora, a
questo piano Chappis, ci sono altre osservazioni che, essendo
ripreso questo piano più o meno tale e quale, in base a questi
documenti che ci avete dato oggi, noi ripetiamo qui quelle
osservazioni, io ripeto quelle osservazioni che ricordo, questo, di
aver fatto allora, che probabilmente bisognerebbe andare a cercare
i verbali di quello che abbiamo detto.
Noi siamo perfettamente coscienti che facendo qualche cosa a
Pila, creando una stazione a Pila, non si potrà ottenere l'optimum,
non si potrà dire lasciamo Pila come è adesso e non facciamo
niente; questo è lapalissiano. Noi ci siamo preoccupati però di
dire: "Cerchiamo di fare una qualche cosa che rovini il meno
possibile il paesaggio, in maniera che domani non si sia accusati
di avere rovinato una delle più belle zone della Valle
d'Aosta".
Abbiamo, come questione fondamentale e preliminare, abbiamo
parlato del Jardin Public, e qui s'innestano diverse altre cose,
perché ci sono altre considerazioni da fare, il Jardin Public è già
sopra i 2000 metri di altitudine, quindi la zona più alta, la zona
centrale della stazione è a Pila, c'è la possibilità di costruzione
in quelle altre zone viciniori al plateau di Pila, c'è la
possibilità di sviluppo, domani con la strada verso Ozein, perché
si è visto, e lo si vede ancora adesso, che la stazione di Pila
deve essere vista anche insieme, collegata con Ozein, sia per la
possibilità di sfruttamento sciistico del massiccio della Pera, e
del... della Pera specialmente, sia per la possibilità di una
strada turistica che va verso Ozein, e quindi anche di un
insediamento verso Ozein che è molto ampio, e non solo verso Ozein,
ma nella zona intermedia fra Ozein e Pila. Abbiamo alcune zone
dove, una volta che sia servita da strada, ci può essere un
insediamento, parlo della zona di Brun Alto, parlo di qualche altra
zona che è più avanti che è forse meno favorita.
Quindi, la questione principale che si era fatta era quella del
Jardin Public, sia per non andare a fare un insediamento che
rovinerebbe, comunque, quella zona, sia per evitare la strada che
massacrerebbe tutta la foresta che fa da sfondo al pianoro di
Pila.
C'è la questione della foresta che c'è a Ovest di Pila, che
separa Pila da St. Grat, anche questa, c'è una possibilità di
insediamento fuori della foresta in quel pendio, bisognerà vedere
con quale indice di volumetria e tutto, ma non bisognerebbe andare
con una strada nella foresta, perché andando in una strada che sale
nella foresta in quel punto, anche lì si massacrerebbe e quindi,
qui sono i due punti, specialmente, che interessano le foreste di
Pila... grandemente, lungo la strada, a parte la questione
dell'indice di volumetria, ma quello, l'insediamento nel lato della
valletta di Pezein, cioè lungo la strada attuale, sotto la strada
attuale e nella zona di Chacard, in quella zona, è uno dei punti
dove bisogna costruire e non c'è niente da fare, sarà questione di
volumetria, di vedere la volumetria; la parte veramente in fondo
del pianoro di Pila deve essere, invece, meditata un momento, deve
essere meditata un momento, per due ragioni, che io mi permetto di
dire. Una è quella che aveva già sollevato il Consigliere Caveri,
che, se si fanno delle costruzioni un po', non dico alte, ma se si
fanno solo delle costruzioni nella zona, lì, come è previsto, da
dove c'è la seggiovia, la partenza della seggiovia di Chamolé,
venendo verso l'albergo attuale che c'è in quella zona, se si fanno
delle costruzioni a qualche piano, senza andare troppo in alto, ma
a qualche piano fuori terra, crea uno sbarramento alla vista che si
ha come balconata, in quel punto lì; ma, non solo, crea in quel
punto anche uno sbarramento alla possibilità di continuare la
discesa sciistica, perché, come è stato concepito, come era stata
concepita prima la stazione di Pila, e questo l'ha ammesso anche
l'architetto Chappis, quando abbiamo posto delle domande precise,
non si prevede più di sciare sotto Pila, perché tutta la zona
sciistica viene sviluppata sopra, quindi il campetto, il campetto
di Pila forma l'ultima sacca degli sciatori che scendono, si pensa
di fare tutte queste costruzioni per trattenere in quel punto gli
sciatori, senza permettere di andare sotto, passando sotto quel
ponte che è previsto nel vallone di Beutère, ma questo crea una
strozzatura, è un punto di passaggio che, per i principianti, non è
più accessibile, quindi solo qualcuno, di quelli che vanno già
molto bene in sci, possono scendere sotto.
Ora, io mi permetto di richiamare l'attenzione che in certe
volte d'inverno, per noi che abbiamo praticato molto lo sci in
quella zona, c'è un certo periodo dell'inverno, quando il freddo è
più intenso, che la zona migliore da sciare, quella che è più...
specialmente per quelli che sono meno bravi, è proprio da Pila fino
a Les Fleurs.
Ora, anche nel piano regolatore previsto dal Comune si sono
salvaguardate le piste che scendono da Pila fino a Les Fleurs.
Oramai a Les Fleurs è nato un certo centro, modesto, finché
vogliamo ma, però, nel periodo estivo quella zona può avere ancora
uno sviluppo; tutta quella zona è frazionata, come proprietà, sono
diversi i proprietari di Gressan, che, sempre con i limiti di
volumetria, di costruzioni, che si dovrà imporre, possono domani
tirare un profitto diretto dalla cessione di terreni per
fabbricazione di villette sparse e anche per gli esercizi pubblici
che possono servire sia d'estate, sia d'inverno, con un beneficio
che viene ripartito su una gran parte della popolazione di Gressan,
che sono proprietari di tutti quei mayens che gravitano sulla zona
di Les Fleurs; qualcuno è a Les Fleurs, qualcuno è sotto a Les
Fleurs, adesso c'è anche la strada che viene su, quella che viene
su da Gressan e che viene ad allacciarsi lì al piazzale.
Quindi la questione delle costruzioni in fondo, parlo proprio in
fondo al pianoro di Pila, dovrebbe, ed era stata, allora, questa
osservazione fatta da noi era stata accettata dall'architetto
Chappis, proprio in queste considerazioni di limitarle, cioè di non
estenderle proprio alla chiusura completa di questa balconata, per
quelle due ragioni: una che, facendo delle costruzioni di alcuni
piani, sbarrerebbe la vista su Aosta e sulla parte bassa e anche
sulle montagne; seconda, quella della necessità di poter continuare
con una pista regolare, accessibile anche a gente poco esperta, per
sciare fino alla zona di Les Fleurs, nel periodo specialmente di
maggiore innevamento, quando sopra, nella parte superiore fa più
freddo.
Montesano (P.S.D.I.)
- Consigliere... quasi mezz'ora, ce
ne sono ancora cinque...
Fosson
(U.V.)
- Due minuti, due minuti
ancora...
Io, le osservazioni principali si limitano un po' a questo:
come, proprio come questione di fondo, questione di fondo, cioè,
non costruibilità, non edificabilità nella zona del Jardin Public,
quindi soppressione della strada che sale al Jardin Public, in
maniera che si salvaguarda la foresta, c'è la questione
dell'insediamento e della strada, nella foresta, parlo della
foresta ad ovest di Pila, cioè nella foresta sopra Beutère, non
parlo invece nella zona libera, perché è logico che in qualche
posto bisognerà pure anche costruire, quindi, questione dello
sbarramento proprio in fondo ai prati di Pila, per quelle ragioni
che ho già esposto, e poi, verrei un po' alla questione dell'indice
di fabbricabilità, indici portati sulla legge, indici di
fabbricabilità, perché effettivamente, è già stato detto da altri,
lo ripeto, noi non abbiamo qui e non possiamo dire tassativamente
cosa avverrà, perché bisognerebbe avere delle piante precise,
avremmo dovuto avere il numero di ettari che ogni zona, che
comprende ogni zona, il numero di ettari in cui è permessa la
fabbricabilità, e in base a questo noi potremmo, effettivamente, a
parte quei conti che sono stati fatti per una zona, ma, per essere
esatti, io non voglio neanche dire delle altre cifre, perché per
dire delle cose esatte bisognerebbe avere dei dati esatti, cioè
tanti ettari che costituiscono la zona, tanti ettari, in cui si può
fabbricare, e quindi verifica di quegli indici, per vedere quale
densità avviene nella zona che si deve fabbricare, perché parlando
della zona n. 1-1B, che è quella forse più delicata, che è quella
dove c'è il pianoro di Pila, che prende tutta quella parte in fondo
di Chacard, che prende una parte della Valletta di Pezin, qui
abbiamo una parte che deve essere lasciata libera, per forza,
quindi tutto l'indice che abbiamo già, l'indice più alto di 0,70,
viene concentrato in una zona abbastanza ridotta che noi, io chiedo
scusa, ma non posso dire con esattezza, perché non ho i dati
precisi, però ritengo che sia troppo elevata, sia ancora troppo
elevata per questa zona.
Quindi, le altre... gli altri indici di fabbricabilità, anche,
dovrebbero essere verificati, dovrebbero essere verificati in quel
senso che ho detto perché altrimenti non possiamo fare un discorso
serio, sarei contrario alla trasferibilità degli indici di
costruzione, perché questo, effettivamente è un grave pericolo, è
una cosa che permette di eludere completamente tutta la
regolamentazione che noi possiamo anche fare; quindi, guardate, io
non voglio dire delle parole grosse. Credo di essere stato
obiettivo in questo esame, purtroppo sommario, perché se avessimo
avuto tutti i dati necessari, avessimo avuto degli altri allegati,
più chiari, meno contrastanti fra loro, se avessimo avuto questi
allegati in tempo utile, probabilmente certe osservazioni non le
avremmo fatte, avremmo limitato le nostre osservazioni ai punti
essenziali che noi ritenevamo di toccare. Però, penso che da quanto
ho detto sia abbastanza chiaro il mio pensiero su questo punto,
pensiero che potrà essere interpretato come voi potrete...
interpretarlo come volete, però che ha una sola preoccupazione, non
è assolutamente la volontà, non c'è assolutamente in noi la volontà
di non permettere di fare niente, anzi, desideriamo che si faccia
qualche cosa, desideriamo che si faccia bene, che non si faccia per
fare in fretta, fare qualche cosa che domani tutti potrebbero
rimproverarci. Questa dovrebbe essere una preoccupazione anche
della Giunta e io non so se posso anche, non so, fare una proposta
che faccio a titolo personale, perché non vorrei che non fosse
condivisa dai miei amici dell'Union e dagli altri del gruppo
comunista, ma dinnanzi ad un affare di questo genere dove già
l'avvocato Caveri ha detto ieri "Non deve esserci una questione di
partito, deve essere una cosa che ci interessa tutti e che ci sta a
cuore a tutti", non so se posso fare una proposta, pur essendo il
tempo molto limitato, di vederla un momento insieme, con la
Commissione, con voi, non so, adesso la forma non so come fare, in
maniera che si possa approvare lo stesso con quelle variazioni che
desidereremmo apportare e che forse portandole esclusivamente come
emendamenti in quest'aula creerebbero lo stesso delle lunghe
discussioni e forse non porterebbero ad una soluzione concreta. Non
so se ritenete che si possa vedere questo problema con l'intento
preciso di passarle prima, per le preoccupazioni delle scadenze, di
passarlo effettivamente in Consiglio, ma vedendolo un po' in
camera caritatis
, di vederlo approfondendo maggiormente
questi problemi, sentendo possibilmente anche i tecnici, io mi
permetto di dire, sentendo anche i tecnici dell'Amministrazione
regionale, che diano un parere su questo, in maniera che siamo
confortati anche di qualche cosa in questo senso, in maniera che
non avremo, vi assicuro che non c'è in noi assolutamente il
desiderio di procrastinare questo problema perché comprendiamo
tutte queste cose qui...
Montesano (P.S.D.I.)
- Allora, un attimo, io sento un po'
a destra e a sinistra... Gli iscritti a parlare sono il Consigliere
Germano, Chamonin, Andrione, Manganoni, poi il Consigliere Caveri,
il Consigliere Cusumano... ce ne sono sei; a ritmo personale di
ognuno, mezz'ora, sono tre ore, però c'è un compenso, facciamo un
quarto d'ora, quindi...
Caveri
(U.V.)
- Andiamo al pomeriggio...
Montesano (P.S.D.I.)
- Allora, vediamo cosa vogliamo
fare; allora, sono le 13,30... alle sedici... come al solito, ma
precise, alle sedici...
---
La seduta è tolta alle ore 13,28.
