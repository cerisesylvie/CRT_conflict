Classificazione
CONSIGLIO REGIONALE
Attività consiliare d'aula
GIUNTA REGIONALE



Oggetto del Consiglio n. 3018 del 22 novembre 2017 - Resoconto
OGGETTO N. 3018/XIV - Comunicazione e presa d'atto delle
dimissioni rassegnate dal Signor Ego Perron dalla carica di
Assessore al bilancio, finanze, patrimonio e società partecipate.
(Reiezione di un ordine del giorno)
Rosset (Presidente) -
Punto n. 4 all'ordine del
giorno.
Il Presidente della Regione, con lettera in data 13 novembre
2017, protocollo 8985/GAB., mi ha trasmesso, ai sensi dell'articolo
7, comma 5, della legge regionale 7 agosto 2007, n. 21, e
dell'articolo 9, comma 5, del Regolamento interno per il
funzionamento del Consiglio regionale, la lettera in data 10
novembre 2017 con cui il signor Ego Perron rassegna le proprie
dimissioni dalla carica di Assessore al bilancio, finanze,
patrimonio e società partecipate. L'articolo 7, comma 5, della
legge regionale 7 agosto 2007, n. 21, e l'articolo 9, comma 5, del
Regolamento interno per il funzionamento del Consiglio regionale
prevedono che le dimissioni degli Assessori, presentate al
Presidente della Regione, sono trasmesse al Presidente del
Consiglio, che ne dà comunicazione al Consiglio nella prima
sessione o adunanza utile, e diventano efficaci dalla data di presa
d'atto da parte del Consiglio regionale da effettuarsi nella
medesima adunanza, e che il Presidente della Regione assuma
ad
interim
le funzioni assessorili fino all'elezione del nuovo
Assessore. Si propone, pertanto, che il Consiglio prenda atto delle
dimissioni rassegnate dal signor Ego Perron dalla carica di
Assessore al bilancio, finanze, patrimonio, società partecipate ed
assuma gli eventuali provvedimenti conseguenti.
Come previsto e concordato nella riunione della Conferenza dei
Capigruppo, gli interventi consentiti per ogni singolo Consigliere
sono di dieci minuti per il primo intervento e di cinque minuti per
il secondo. Ci sono richieste di intervento?
Ha chiesto la parola il Consigliere Borrello; ne ha facoltà.
Borrello (AC-SA-PNV) -
Questa XIV legislatura passerà
alla storia per tanti avvenimenti che si sono susseguiti, però,
ahimè, poco di carattere politico. Anzi, nel corso del mio
intervento cercherò di sottolineare gli aspetti di carattere
politico, affinché questa non sia, e non diventi, un'aula di
tribunale. Sono state diverse le occasioni all'interno delle quali
noi abbiamo avuto la necessità di dover parlare della commistione
tra aspetti di carattere giudiziario e di carattere politico. Non è
sicuramente facile, non è sicuramente attribuibile alla nobile
funzione di questo Consiglio regionale il fatto di dover fare delle
analisi di carattere giudiziario, per poi andare a fare
considerazioni di carattere politico.
Per coerenza, rispetto alla mia posizione dall'inizio di questa
legislatura, dico e confermo quanto ho sempre detto: io sono
garantista e lo sarò fino ai tre gradi di giudizio. Penso che
questo sia un aspetto importante da sottolineare, sia a livello
politico, ma anche a livello personale. L'auspicio, a
trecentosessanta gradi, è che tutti coloro che interpretano il
ruolo politico possano dimostrare nelle sedi opportune la propria
estraneità. In diversi momenti durante questa legislatura abbiamo
avuto modo di chiedere, attestare, prendere atto delle dimissioni
dal punto di vista politico, anche a seguito di avvenimenti
paralleli. Quindi come non apprezzare le dimissioni del collega
Perron? Le apprezziamo, però mi permetterete, colleghi, di
"contestualizzare". Utilizzo questo termine perché è
à la
une
nei comunicati stampa ed è utilizzato anche da colleghi e
rappresentanti di partiti politici. Bisogna contestualizzare come
sono avvenute le dimissioni, che - ripeto - sono apprezzate dal
punto di vista politico. Non ci possiamo nascondere dietro un
percorso amministrativo, legato a chi ha delle responsabilità di
Giunta. Sappiamo benissimo qual era il termine della scadenza della
delibera di Giunta regionale sull'onorabilità e quindi,
parallelamente ad un discorso legato all'opportunità politica del
collega Perron di dare le dimissioni, c'era una problematica di
carattere tecnico. Da qui la concitata giornata di venerdì 10
ottobre, che - ripeto - nessuno aveva mai voluto si verificasse dal
punto di vista politico. Allora bisogna dare il giusto peso anche
alle sentenze, perché - come ho già detto più volte - le sentenze
si applicano, non si discutono e bisogna dare loro il giusto
valore. Le abbiamo vissute all'interno di questa legislatura con
diversificazioni puntuali per quanto riguarda alcuni colleghi: vi
sono sentenze alle quali si applica la "Severino" e sentenze alle
quali non la si applica. È una norma che io contesto a livello
nazionale (l'ho contestata all'epoca e continuo a contestarla), ma
oggi è quella di riferimento, quindi il peso delle sentenze deve
essere riconosciuto per quello che viene codificato all'atto della
sentenza stessa. Le dimissioni del collega Perron sono pertanto
apprezzate, perché in questa legislatura non sempre è avvenuto
questo, non sempre. Possiamo fare degli esempi: a seguito di una
sentenza all'interno della quale è stata applicata la "Severino",
dei colleghi Assessori non si sono dimessi. Da qui non si possono
avere pesi e misure differenti.
Qui chiudo il discorso di carattere politico giudiziario per
entrare nell'aspetto più di carattere politico, che ritengo sia la
cosa principale all'interno di quest'aula. Ci chiediamo un po'
tutti chi assumerà il ruolo di Assessore alle finanze. L'auspicio
che noi portiamo all'attenzione dell'aula è che il Presidente della
Giunta assuma
ad interim
questo ruolo, visto l'esiguo lasso
temporale che ci rimane prima di arrivare alle elezioni.
L'auspicio che quindi dichiaro all'aula è questo: io penso sia
opportuno che questo ruolo, come già successo in altre occasioni e
in precedenti legislature, possa essere assunto dal nostro
Presidente della Regione. Dico questo perché non vorrei che il
tutto venisse confuso con una gestione di posti di potere da
mettere magari sul tavolo analizzando anche il ruolo del Presidente
del Consiglio. Non vorrei che il tutto venisse banalizzato in un
discorso di assegnazioni di caselle all'interno dei ruoli apicali
di questo Consiglio regionale. Sono consapevole del fatto che una
maggioranza deve tenere conto degli equilibri interni, della
politica. Nell'analisi delle responsabilità dei ruoli probabilmente
state facendo delle riunioni, delle considerazioni. Bisognerà
capire se il collega Baccega è già in quota Union e tutta una serie
di considerazioni di carattere generale per andare a definire gli
equilibri interni della maggioranza. Sono sicuro che a breve
andrete a verificare le vostre considerazioni nella speranza e con
l'auspicio che il tutto venga poi ricondotto
ad interim
al
Presidente della Giunta, il quale avrà sicuramente le capacità e le
competenze per portare avanti quel ruolo.
Negli ultimi mesi, politicamente parlando ho sentito parlare di
"progetto politico", che voi avete definito del "42 percento", un
progetto politico elettorale; progetto politico che a distanza di
solo un mese ha già avuto, ahimè per fattori esterni, delle
defezioni. Pertanto quel progetto politico - ripeto: legittimo - ad
oggi è molto debole, proprio perché nell'arco temporale di un mese
la squadra titolare ha già avuto delle problematiche. Forse ci sarà
qualche rimpianto per la scelta di ottobre, scelta che, per quanto
ci riguarda, ha ripristinato un sistema che in questi giorni è
all'attenzione dell'opinione pubblica, con un'azione della
magistratura che definisce - per quanto leggiamo sui giornali - dai
"contorni inquietanti". È un sistema che noi non condividiamo.
Non voglio entrare negli aspetti di carattere puntuale, non ho
mai fatto dei passaggi sulle persone e non lo farò, perché non
rientra nel mio modo di affrontare il mio impegno politico. Però
una considerazione rispetto al sistema la voglio fare, perché
nell'arco di questa legislatura molte volte, all'interno di
quest'aula, si sono fatti dei dibattiti. Mi ricorderò sempre
un'azione molto incisiva dei colleghi del PD rispetto ad alcune
nomine. Ripeto: le nomine sono legittime e coloro che vengono
nominati hanno tutti i requisiti, quindi non è una questione
personale, ma politicamente parlando alcune nomine hanno avuto
livelli di tensione elevati all'interno di quest'aula.
Recentemente, per quanto riguarda la "salva-precari", è stata
nominata una persona che ha sicuramente titoli di grande qualità,
ma che i colleghi del PD avevano fortemente criticato. State
ricostituendo quel sistema, siete parte attiva, siete le stampelle
di quel sistema, e noi non lo condividiamo. Su questa nomina mi
ricordo una battuta di un collega molto critico del PD, il quale
aveva detto: "dalla culla alla tomba". Due settimane fa i colleghi
del PD, parte integrante ed organica della Giunta, hanno codificato
nuovamente questa nomina. Noi contestiamo questo tipo di
ragionamento, contestiamo questo modo di fare politica e
valorizziamo e rivendichiamo la bontà del progetto del cambiamento
del marzo 2017. Tale progetto aveva una finalità che è stata
interrotta nei suoi obiettivi e oggi noi lo portiamo nuovamente
all'attenzione di quest'aula, ritenendo fondamentale che la
politica non venga condizionata e caratterizzata dagli aspetti di
carattere giudiziario, ma che diventi parte attiva dei ragionamenti
che quest'aula deve portare avanti.
Presidente -
Ha chiesto la parola il Consigliere Cretier;
ne ha facoltà.
Cretier (PD-SIN.VDA) -
A me piace molto la chiarezza, ma
certi discorsi non riesco a seguirli, quindi vedrò schematicamente
di leggere quello che ho scritto per essere sul pezzo e non
divagare sulle solite questioni.
Il collega Perron ha già deciso sul da farsi presentando le sue
dimissioni e la sua dichiarazione, per il rispetto delle
istituzioni, ha già chiuso definitivamente la questione. Oggi si
vuole solo e soltanto portare in Consiglio una discussione per
poter comunque esprimere dei giudizi laconici, che nulla hanno a
che vedere con l'attività consiliare. Il collega Perron, senza
esitare, ha rimesso il mandato di Assessore e non si sottrae
neppure alla discussione, conscio delle responsabilità assunte il
17 ottobre. La giustizia ha fatto il suo corso, non siamo noi che
possiamo decidere con le nostre iniziative. La giustizia ha un suo
percorso e un suo metodo di ricerca di fatti e di prove. Però si ha
comunque la possibilità di difesa - come ha detto il collega
Borrello - fino alla terza fase di giudizio.
Non siamo noi che dobbiamo vestirci da giustizieri, da
innocentisti o colpevolisti, a seconda dell'appartenenza politica.
Non siamo un collegio giudicante che deve per forza esprimere un
parere, non siamo in una Commissione speciale che deve valutare
l'operato dei singoli Consiglieri o Assessori, o di uomini e donne
che hanno legittimamente delle debolezze. Penso che queste
discussioni siano inopportune e tardive. Le tante illazioni che
sento giornalmente su altri fatti sono molto fastidiose, poiché non
sono mai supportate dai fatti, perché con la giustizia, quando
arriva l'atto finale e le indagini sono chiuse, scattano i
procedimenti. La cultura del sospetto è una brutta piaga nella
nostra società, sempre di più imperversa nei rapporti umani, ma non
possiamo essere noi a fomentarla ogni giorno.
Ho scoperto che c'è anche un populismo di estrema sinistra,
inviti a manifestazioni di piazza con toni decisamente
inaccettabili e inadeguati. Il mandato di Consigliere ci permette
di effettuare azioni ispettive, non investigative, è un altro
termine. La sola cultura del sospetto non porta da nessuna parte,
anzi, sicuramente è la disfatta della buona politica, quella che
serve, ma a volte in questo Consiglio si trascinano fatti personali
che nulla hanno a che vedere con il mandato dei cittadini.
Non penso di far cambiare idea a nessuno, ma forse un
ragionamento approfondito non guasterebbe da qui alla fine della
legislatura. L'azione propositiva dei Consiglieri va rispettata e
sostenuta. Un buon esempio di politica va condivisa, ma se ogni
seduta del Consiglio, ogni Commissione e ogni riunione ha come
preambolo le ipotesi e le continue illazioni, scusate, io non ci
sto, mi rifiuto di pensarla così e di lavorare così. Forse sono un
idealista, come ho già detto tempo fa, pazienza! Scusate se la
penso così, ma là fuori la pensano diversamente. Diamo un segnale
di coerenza e di parvenza di serietà occupandoci di come risolvere
i tanti problemi che assillano i cittadini.
Presidente -
Ha chiesto la parola l'Assessore Baccega; ne
ha facoltà.
Baccega (EPAV) -
Pensavo che questo argomento in qualche
modo fosse superato dagli eventi e che il dibattito potesse
confluire in una logica di apprezzamenti nei confronti del collega,
che immediatamente, appena uscito dall'aula di tribunale, aveva
dichiarato la sua disponibilità a rimettere il mandato da
Assessore. Per questo ovviamente gli va, da parte nostra, un
apprezzamento speciale per il senso di responsabilità che ha
dimostrato.
Qui tutti si professano garantisti, però poi vediamo che negli
atti si chiedono anche le dimissioni a chi non è neanche indagato.
C'è qualcosa che non funziona. Troppo spesso abbiamo fatto sì che
quest'aula si trasformasse davvero in un'aula di tribunale, usando
anche temi e toni esageratamente sprezzanti nei confronti dei
colleghi. Io credo - e poi concludo, perché voglio essere molto
breve da questo punto di vista - che gli aspetti giudiziari, che
bene o male hanno coinvolto quasi tutti i gruppi, debbano essere
dibattuti in un'altra sede. Credo che ognuno di noi, qualora
coinvolto, debba potersi difendere serenamente senza avere quelle
pressioni mediatiche che troppo spesso hanno cassa di risonanza
all'interno di quest'aula. L'invito che faccio è quindi a tenere i
toni della politica accettabili e andare nella direzione di
consentire ai nostri colleghi di potersi difendere serenamente,
sulla base dei documenti in loro possesso, sulla base degli atti
che realmente si possono avere.
Ribadendo al collega Perron tutta la stima per l'atteggiamento
tenuto, credo sia opportuno che quest'oggi questo Consiglio dia
all'esterno una dimostrazione diversa da quella che è stata
improntata con l'intervento dell'opposizione poco fa.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Per quanto ci riguarda, questo punto
della presa d'atto delle dimissioni rassegnate dal signor Ego
Perron è una premessa robusta, importante: nulla di personale.
Provo a ricapitolare: a fine febbraio di quest'anno c'era una
Giunta dimissionaria, non c'era più la maggioranza. Abbiamo creato
un'alternativa di Governo non eletto dal popolo, ma che - ribadisco
- secondo me e secondo noi era un passaggio necessario, da fare.
Per il mio percorso, per la mia storia era più facile non accettare
la carica di Assessore, non accettare degli incarichi, stare un po'
alla finestra. Invece mi sono assunto responsabilità pesanti,
sapendo che avrei subito anche degli attacchi di natura personale
che in politica ci possono anche stare; l'avevo messo in conto,
colleghi, ma le bugie no.
Ciò detto, provo a mettere in fila alcune considerazioni. Temi
non facili da affrontare, ma voglio fare anche un po' di chiarezza
in merito alla campagna di "distrazione di massa" messa in atto da
alcuni solerti Presidenti di movimento, e da alcuni giornali
imparziali, per cercare di sviare l'attenzione dalla vicenda del
collega Perron, mettendo il mio nome e la mia vicenda personale
sullo stesso piano della sua. Voglio chiarire una volta per tutte
quanto ha fatto più volte in quest'aula la nostra Capogruppo
Morelli, perché puntualmente ha reso edotto il Consiglio regionale
sulla situazione del gruppo ALPE, e vorrei mettere in evidenza le
fondamentali differenze delle nostre rispettive situazioni. Su di
me sono state emesse due sentenze: una di proscioglimento, l'altra
di condanna per finanziamento illecito al partito a titolo di
concorso, reato per cui non è prevista alcuna sospensione o
decadenza dalla carica politica. Sottolineo questo passaggio:
nessuna sospensione o decadenza. Sul mio capo non pende alcun
divieto di esercitare una carica pubblica, né alcun divieto a
rappresentare legalmente la Regione, tant'è che ho potuto assumere
l'incarico di Assessore alle finanze, e tant'è che la Giunta
regionale ha potuto adottare, senza problemi, un atto imposto dalla
normativa nazionale in materia finanziaria (il decreto legislativo
n. 385/1993), con cui si è accertata la mia onorabilità,
correttezza e competenza professionale. Si tratta di un atto con
cui la Giunta attesta che il Presidente della Regione e l'Assessore
alle finanze possono rappresentare la Regione nelle società
partecipate con diritto di voto in misura superiore al 10 percento;
è il legale rappresentante, quello che firma, quello che
rappresenta una comunità: Finaosta, Aosta Factor, Valfidi. Prima
della sua adozione venne svolta un'istruttoria che prevede, fra
l'altro, la verifica delle sentenze subite e dei procedimenti
penali in corso.
Le dimissioni da Assessore del collega Perron, dunque, più che
un atto di responsabilità - scusatemi - come solerti colleghi di
Giunta e di movimento si sono premurati di definire la sua
decisione, sono un atto dovuto per la legge Severino, che prevede
la sospensione dalla carica elettiva per diciotto mesi a carico di
coloro che riportano una condanna come la sua. Sul collega Perron è
stata emessa una condanna in primo grado per "induzione indebita a
dare o promettere utilità", la vecchia concussione, insomma, reato
per cui è stabilita la sospensione dell'incarico di Assessore e
Consigliere regionale. Il nesso fra condanna e sospensione è
automatico, non vi è alcun margine di discrezionalità.
La differenza fra le nostre rispettive posizioni, di fronte alla
legge, è dunque più che evidente. Chi cerca di confondere l'una con
l'altra è perlomeno in malafede, per non dire peggio. Io sono
accusato di avere finanziato il mio movimento come gruppo
consiliare dei cinque eletti (Bertin, Louvin, Cerise e Morelli);
non sono accusato di aver messo in tasca i soldi che spettavano al
gruppo consiliare di ALPE! Non mi sono mai permesso di utilizzarli,
né per pranzi, né per cene, né per viaggi, né per pagarmi i
contributi previdenziali. Nessuno mi può accusare di aver
utilizzato la mia posizione di potere per indurre altri a dare o
promettere alcunché; non ho fatto pressioni su nessuno per ottenere
vantaggi di natura personale.
Per depotenziare la notizia della condanna di Perron si tira in
ballo il sottoscritto, cercando di diffondere quell'opinione
secondo cui siamo tutti uguali. Probabilmente si vuole parlare di
me per non parlare di ciò che negli ultimi giorni ha disgustato i
cittadini valdostani. Se pensate di delegittimarmi, credetemi, mi
date il vigore e mi date forza, soprattutto in questo momento. In
particolare, in questi giorni si distingue il Presidente del
movimento di maggioranza relativa in questo tiro al piccione, l'ex
Consigliere ed ex Assessore Pastoret, che però mi pare sia anche un
ex educatore, perché fa di tutta l'erba un fascio e distribuisce a
destra e a manca le pagelle con i voti, ovviamente alti per gli
studenti preferiti, a cui si perdona tutto e di più, e bassi per
quelli non allineati, per quegli antipatici che si mettono quasi in
castigo dietro la lavagna. Non è molto corretto per chi dovrebbe
educare i cittadini non solo al rispetto delle regole, ma anche a
distinguere la pula dal riso o la crusca dal grano, e a non fare
soprattutto di tutta l'erba un fascio! Ma in un momento così
delicato qualcuno ci azzecca a confondere le idee e a spostare
sovente l'attenzione (o pensava di azzeccarci). Per il resto, sono
convinto che le persone intelligenti sapranno cogliere la
differenza sostanziale: tutti utili, nessuno indispensabile.
Io termino questo breve intervento, ma dal nostro punto di vista
il dato politico è chiaro: è una Giunta nata con lo
slogan
della ritrovata stabilità, ma che perde un pezzo strategico - posso
dirlo e posso permettermelo - dopo solo ventotto giorni. Il futuro
per i valdostani, a mio parere, purtroppo non si preannuncia molto
più sereno.
Presidente -
Ha chiesto la parola il Consigliere Restano;
ne ha facoltà.
Restano (AC-SA-PNV) -
Aujourd'hui pour moi c'est
difficile d'intervenir, j'ai de la peine à parler: nous sommes en
train de nous confronter sur les démissions de la charge
d'Assesseur du collègue Perron, un ami. On le fait après
vingt-quatre jours qu'a été publié sur un quotidien national,
La
Repubblica
, un article qui définit la Région un exemple de
"malagestione". On nous portait des exemples de dossiers: celui du
Casino, de CVA, de l'aéroport, du Skyway, des autoroutes, et après
on rappelait les suspensions suite à la loi Severino.
In effetti è imbarazzante intervenire, è difficile, alla luce
dei tanti articoli scritti sui fatti avvenuti. Va ricordato che il
Consiglio ha fatto in parte il proprio lavoro, sono state fatte
delle Commissioni. La II Commissione ha affrontato in maniera
importante il
dossier Casino
e ancora oggi echeggiano nelle
orecchie dei commissari le parole dell'Amministratore unico
Frigerio: "era il sistema a decidere", perché così dichiarò il
dottor Frigerio. La stessa Commissione speciale sulla CVA, diretta
dall'attuale Assessore Nogara, fece un lavoro esemplare e sviscerò
tutta la materia giungendo a conclusioni importanti. Dobbiamo però
anche ricordarci che queste Commissioni ebbero forse l'opportunità
di lavorare sull'onda di una sentenza del Consiglio di Stato che
diede un impulso ai Consiglieri e ai commissari, diede
l'opportunità di acquisire dei documenti che forse fino a quel
giorno il "sistema" definito da Frigerio non permetteva di avere in
mano e di poterli visionare. Chi ha condotto queste importanti
battaglie nella prima parte della legislatura - lo dobbiamo
ammettere - sono i colleghi del PD, i colleghi dell'ALPE, del
Cinque Stelle e dell'UVP.
Oggi, dopo questi importanti fatti, cosa accade? Viviamo una
situazione un po' paradossale, che ha dell'incredibile: abbiamo il
Presidente della Giunta, al quale va dato atto che sta cercando di
modificare le cose e, per ovvi motivi di equilibri politici, deve
sostenere il peso delle dimissioni del collega Perron. Deve anche
farsi carico delle inchieste e delle indagini in corso che non lo
riguardano, ma che per certi versi rischiano di coinvolgerlo
politicamente: deve sostenere l'imbarazzo della mozione sulle
vicissitudini dell'Assessore Rini che discuteremo fra poco. Oggi
abbiamo in Giunta il collega Nogara, l'uomo che ha guidato la
Commissione d'inchiesta sulla CVA che, sempre per i soliti
equilibri politici (anche comprensibili), ha votato insieme al suo
gruppo contro la creazione di una Commissione come quella che lui
aveva magistralmente diretto, che ci darebbe proprio l'opportunità
di dimostrare come le affermazioni del quotidiano
La
Repubblica
non siano veritiere. Perdiamo un'opportunità, ed è
una situazione che io definirei "contraddittoria".
Io credo fortemente nella volontà dei colleghi dell'UVP di fare
chiarezza in una situazione imbarazzante. Si trovano a svolgere
questa missione avendo a fianco i colleghi dell'Union Valdôtaine ai
quali devono chiedere chiarezza. In effetti, è proprio per questo
che a volte sembrano un po' disorientati, lo abbiamo rilevato nella
discussione della Commissione d'inchiesta sulle partecipate dello
scorso Consiglio. Tutti, tanti fuori di qua, si chiedono dove sia
finito il Partito Democratico; se lo chiedono gli elettori che alle
primarie hanno chiaramente comunicato e manifestato il loro
distacco dal partito e dalla politica, con un calo delle presenze
importante, distacco peraltro già sancito da recenti sondaggi. Dove
sono finiti questi strenui difensori della legalità? Sono terminate
le famose arringhe, quelle che nei primi anni di legislatura tutti
si ricordano? Il PD si è perso, si è trasformato, è diventata la
più importante stampella dell'Union.
Devo dire che anche nell'Union Valdôtaine nel tempo qualcosa si
è mosso. Nel 2014 sei Consiglieri firmarono un documento: "Liberi
di dire". Oggi quel documento è più che mai attuale, perché
preannunciava una crisi, una situazione che stava per esplodere, e
dopo le cose sono andate come tutti sappiamo. Un anno fa, insieme
al collega Fosson, siamo usciti dal gruppo unionista e anche in
quell'occasione abbiamo detto qualcosa. Però, pur manifestando la
nostra disponibilità al
Comité fédéral
, a continuare un
confronto dopo una forte azione come quella, non siamo più stati
ascoltati; non siamo stati chiamati nelle sezioni unioniste, veniva
comodo così! Pensate che oggi nei quotidiani leggiamo che, a fronte
di tutti questi fatti, non si ritiene neanche opportuno convocare
un
Congrès
, non c'è tempo; non c'è tempo per il congresso,
gli eventi prendono il sopravvento, per così dire! Sembra facile
dare la colpa a chi ha il coraggio di esprimersi e a chi ha il
coraggio di parlare. Qualcuno lunedì scorso ha detto che è meglio
dire una brutta verità piuttosto che una bella bugia (è stato detto
a Bosses). Le brutte verità sono difficili da dire, ci si assume
delle responsabilità, ci si espone, si ritrova il proprio nome
scritto sui muri e si viene condannati anzitempo. Ma forse questa
era lungimiranza, quando quei sei firmarono quel documento; era un
guardare avanti, la volontà di esprimersi, la volontà di cambiare
le cose.
Guardate, ciò che più preoccupa il gruppo che rappresento è
avere letto degli articoli di giornale apparsi in questi giorni, in
cui personaggi coinvolti in inchieste invocano il ritorno di
vecchie gestioni, di vecchie maggioranze per sistemare le cose e
per riprendere il proprio posto di potere. Abbiamo sempre ben
presente quanto scritto sull'articolo de
La Repubblica
e
ricordiamo alcune affermazioni di persone della maggioranza, di
alcuni colleghi e di alcuni Assessori che, con orgoglio, pochi
giorni fa hanno affermato: "siamo tornati indietro, abbiamo
riportato le lancette
à l'heure
" oppure mi dicono che girano
SMS con scritto: "sono ritornato al mio posto"... ma il posto non è
nostro, il posto è dell'Assessore! Noi siamo solo di passaggio. È
proprio di fronte a questi comportamenti che mi viene da urlare
"no". No, bisogna cambiare, dobbiamo andare avanti! Non importa chi
oggi è in maggioranza e chi è in opposizione in questo momento,
dobbiamo guardare avanti, si devono ribaltare le cose. Non serve
una Regione che distribuisce ricchezze e favori a poche persone,
dobbiamo investire per generare lavoro e ricchezza per tutti. Noi
vogliamo una regione che valorizzi i giovani, che dia potenziale
alle imprese e le attragga. Che fine hanno fatto i soldi investiti
negli anni Novanta? Di questi è rimasto troppo poco. Ha ragione
Alessandro Cavaliere, quando scrive "siamo stati tutti complici di
questo sistema", assecondando, accondiscendendo, chiedendo,
raccomandando. Noi, del PNV, abbiamo fatto la nostra parte,
l'abbiamo fatta con coraggio e oggi la stiamo facendo insieme ai
colleghi di Stella Alpina.
Non serve dibattere la posizione di Perron, non serve a niente,
è un fatto irrilevante nell'insieme delle cose. Però permettetemi
una piccola considerazione: questa maggioranza ha alcuni componenti
con tanta buona volontà, ma secondo me ad oggi non è in grado di
portare avanti il cambiamento.
Presidente -
Prima di dare la parola ad altri eventuali
richiedenti, comunico che è pervenuto un ordine del giorno;
chiederei di distribuirlo, considerato che è attinente alla presa
d'atto delle dimissioni. Nel frattempo chiedo se ci sono altre
richieste di intervento. Ha chiesto la parola la Consigliera
Morelli; ne ha facoltà.
Morelli (ALPE) -
Oggi, per l'ennesima volta in questa
legislatura, ci troviamo ad affrontare temi che sono poco
amministrativi e molto politici. Devo dire che ho apprezzato in
modo particolare l'intervento del collega Restano; è un intervento
di politica alta, e sarebbe bello poter sempre intervenire in
questo modo, sarebbe giusto. Però credo che oggi ci tocchi un
compito un po' più ingrato.
Mi dispiace che il collega Perron, che è un po' l'oggetto di
questa discussione, sia uscito, ma credo che comunque avrà modo di
apprendere quanto io mi accingo a dire. Dal punto di vista
personale ho sempre apprezzato, nel collega Perron, in Consiglio
regionale, un forte senso istituzionale. Sarà perché la sua
frequentazione di quest'aula conta una ventina d'anni, e quindi una
certa esperienza la si acquisisce, un'esperienza ragguardevole (il
doppio della mia), o sarà perché ha ricoperto la funzione di
Presidente del Consiglio, comunque dal collega Perron io non
ricordo di aver mai sentito in Consiglio regionale utilizzare toni
forti o frasi sconvenienti. Ha sempre dato prova di moderazione, di
una certa attenzione nel scegliere le parole e di un rispetto, di
un
bon ton
istituzionale. Quindi - direte voi - il collega
Perron, colpito da una condanna, dà le dimissioni e si merita la
riconoscenza di tutti i suoi colleghi e alleati, ben sapendo che la
realtà non è proprio così. Devo dire che questo atteggiamento
ipocrita da parte del collega Perron mi ha sorpreso, come mi ha
sorpreso da parte di altri esponenti politici. Tutti sanno, ma
tutti fanno finta di non sapere, quindi bravo, Perron, che ha dato
le dimissioni! E sono rimasta ancor più sorpresa dal contenuto
della sua intervista all'uscita dal tribunale, perché il collega
Perron ha perso evidentemente il suo
bon ton
istituzionale
e, condannato in primo grado a tre anni di reclusione per induzione
indebita a dare o promettere utilità, il collega Perron tira in
ballo il collega Chatrian e la sottoscritta, come se noi ci
trovassimo in una situazione analoga alla sua! Non solo: come se
fossimo in una posizione più grave della sua, perché lui si dice
pronto a dare le dimissioni e noi, invece, occupiamo ostinatamente
i nostri scranni e il collega Chatrian ha avuto addirittura
l'ardire di fare l'Assessore!
Oggi è il caso di fare un po' di chiarezza. Non ritornerò sugli
argomenti che ha già ampiamente sollevato il collega Chatrian, ma
la sostanziale differenza di comportamento (che viene additata
anche dal Presidente dell'Union Valdôtaine) è giustificata da una
sostanziale differenza di gravità di reato e di pena. La legge, nel
caso del collega Perron, stabilisce la sospensione dell'incarico di
Assessore e anche di Consigliere regionale, perché la legge
Severino agisce in questo modo. L'atto concreto di cui parla quando
afferma: "il rispetto per le istituzioni si manifesta con atti
concreti; dopo la condanna non ho esitato un solo minuto a
rimettere il mandato", sappiamo che è quindi un atto vincolato. Non
aggiungerò altro. Però forse non è superfluo ribadire qualcosa che
ha già anticipato il collega Chatrian: che nessun Consigliere di
ALPE è stato ritenuto colpevole di aver intascato anche un solo
euro o di aver approfittato del proprio ruolo per curarsi i suoi
affari personali, altrimenti - e i colleghi lo sanno bene, tutti -
noi saremmo stati sospesi dal Consiglio regionale.
Noi non abbiamo mai fatto mistero della nostra vicenda, perché
riteniamo che sia profondamente ingiusta, poiché riguarda delle
spese che la Corte d'Appello ha ritenuto di finanziamento al
partito. Io stessa, dal momento in cui abbiamo ricevuto l'avviso di
garanzia, ne ho dato subito comunicazione in Consiglio: mi sono
alzata in quest'aula e, prima di tutti gli altri colleghi che
avevano ricevuto lo stesso avviso di garanzia, l'ho detto, così
come è stato per tutti i passaggi successivi, compresa la sentenza
di condanna a quattro mesi di reclusione per finanziamento al
partito dataci dalla Corte di Appello, dopo l'assoluzione in primo
grado. Non ne abbiamo mai fatto mistero, ritenendo la sentenza
ingiusta e incomprensibile, come probabilmente anche il collega
Perron ritiene ingiusta la sua sentenza. Nel nostro caso, però, è
stato scritto anche dal tribunale di Aosta, che per il nostro
gruppo afferma: "i reati contestati non sussistono e appare anzi
incomprensibile la richiesta di rinvio a giudizio". Questi sono
atti, sono parole scritte in una sentenza, non sono una mia
opinione. Come sapete, abbiamo presentato ricorso in Cassazione e
ci auguriamo di poter finalmente vedere chiarita la nostra
situazione, così come lo auguriamo, io personalmente lo auguro, al
collega Perron.
Collega Perron, lei però sa bene che la situazione è diversa.
Non vado oltre, ma glielo dico francamente: speravo di non dover
arrivare in Consiglio regionale a parlare così crudamente di
situazioni personali, ma quando si viene attaccati pubblicamente in
modo becero, perché gli attacchi del vostro Presidente dell'Union
Valdôtaine (di questa Union Valdôtaine) sono stati beceri e quando
anche lei, collega Perron, fa delle affermazioni disoneste
intellettualmente, e lo sa bene... poi capisco che in quel momento
uno cerchi di discolparsi e di difendersi, ma lei sa bene che si è
comportato in modo disonesto intellettualmente. Avete falsato la
realtà in modo pretestuoso e questo non possiamo lasciarlo passare,
quindi era necessario un momento di chiarezza. È un atto dovuto nei
confronti dei valdostani. Io dissento dal collega Cretier quando
dice che questi temi, ahimè, non interessano. I valdostani si
aspettano che parliamo dei problemi che li toccano tutti i giorni e
io credo che questi temi interessino eccome la comunità!
Presidente -
Ha chiesto la parola il Consigliere
Norbiato; ne ha facoltà.
Norbiato (AC-SA-PNV) -
Anch'io partecipo e contribuisco a
dare efficacia alla presa d'atto delle dimissioni rassegnate
dall'Assessore regionale al bilancio e finanze il 10 di questo
mese, in conseguenza della condanna a tre anni di reclusione subita
a termine del processo di primo grado per induzione indebita a dare
o promettere utilità; condanna che, a norma della legge Severino e
al termine dell'
iter
procedurale, lo vedrà estromesso dal
Consiglio regionale.
Lei, collega Perron, in passato è stato Presidente del movimento
dell'Union Valdôtaine presso il quale ho militato per molti anni,
mentre oggi io mi trovo all'interno di una coalizione politica a
lei avversa. Sarebbe facile per me brandire la spada infuocata del
giustiziere e soddisfare istinti più o meno nobili di vendetta;
invece, nulla di tutto questo. Dal punto di vista personale le
assicuro tutta la mia solidarietà e l'augurio che lei possa
rapidamente dimostrare la sua innocenza.
Diverso è invece il mio giudizio politico su quanto sta
emergendo, attraverso l'inquietante e sconcertante quadro che sta
affiorando e investendo pesantemente la politica valdostana.
L'inquietudine è ancor maggiore se i messaggi che fuoriescono da
questo Palazzo sono nell'ottica della non trasparenza del nostro
operato. Mi sto riferendo alla sonora bocciatura da parte
dell'attuale maggioranza - di cui lei è Presidente del gruppo più
importante - in merito all'opportunità di pubblicizzare i fruitori
degli assegni vitalizi dei Consiglieri, di cui parleremo più avanti
nel corso di questa seduta, nonché - argomento di straordinaria
attualità - al respingimento della proposta di una Commissione
consiliare speciale per verificare gli appalti di lavori gestiti
dalle società partecipate; sì, proprio quelle partecipate che sono
nel mirino della magistratura inquirente e che stanno sconquassando
i palazzi della politica.
Tornando al punto in discussione, vorrei concludere invitando
tutti, in particolare i Consiglieri del gruppo da lei presieduto, a
riflettere bene prima di lanciare accuse di tradimento nei
confronti di chi, come il sottoscritto - e come già ricordato -
durante la sua lunga militanza ha sempre servito il
Mouvement
, sin quando ricorrevano le condizioni per farlo.
La fedeltà e la fiducia sono elementi che bisogna conquistarsi nei
fatti nel sistema di potere che, da quanto sta emergendo, ha
caratterizzato il governo della nostra Regione in questi ultimi
anni; è sufficientemente esaustivo per giustificare le prese di
posizione a cui abbiamo assistito ultimamente. Mi auguro che quanto
enunciato possa essere argomento di riflessione da parte di tutti
noi.
Presidente -
Ha chiesto la parola il Consigliere
Padovani; ne ha facoltà.
Padovani (GM) -
Quando entrai ormai quel famoso 10 marzo,
qualche collega e qualche giornalista mi disse: "ne vedrai di tutti
i colori". Francamente qualcosina di quello che sta succedendo in
queste settimane avrei preferito non vederlo.
Adesso stiamo discutendo della presa d'atto delle dimissioni del
collega Perron da Assessore, dimissioni che sono state commentate
da alcuni movimenti di maggioranza - permettetemi di dirlo - quasi
fossero un atto eroico. Io penso che siano un atto dovuto. Sono un
garantista assoluto, quindi per me, collega Perron, lei è innocente
fino alla Cassazione, però quando interviene una sentenza che
comprende tra le conseguenze l'intervento della cosiddetta "legge
Severino", io penso che le dimissioni da Assessore siano un atto
dovuto, quindi non occorre dire che "è un atto politico
straordinario"... ho letto anche cose simili, ma per me sono un
atto dovuto. Forse sembra un atto straordinario perché qualche ex
Assessore scelse altre strade.
Mi collego a quanto ha detto prima la collega Morelli. Io ho
sentito la sua conferenza stampa fuori dal tribunale e devo
dirglielo, come lei sa sono molto franco: le sentenze si applicano
e non si commentano. A me francamente un pezzo della sua conferenza
stampa è sembrato un po' come il risentire il Berlusconi dei vecchi
tempi, è la prima cosa che ho pensato. Glielo dico perché sa che
sono molto franco e molto diretto: non era un complimento, a scanso
di equivoci non era un complimento. Questo si collega a quello che
stiamo leggendo in questi giorni sui giornali.
Collega Cretier, questa non è "cultura del sospetto". Io penso
che i sospetti non li abbiamo instillati noi, qui i sospetti li ha
la magistratura, basta leggere i giornali, collega Cretier, e penso
che lei li abbia letti come noi. Qui non c'è nessuna cultura del
sospetto, qui si legge, sempre sui giornali, di un sistema che la
magistratura ha definito "inquietante", di un sistema di
corruzione, di malapolitica, di malagestione che io francamente non
avrei voluto vedere. Collega Cretier, lei dice che noi abbiamo la
cultura del sospetto, ma a me francamente viene invece da pensare
che quella famosa "questione morale" che nel 1981 lanciava l'allora
Segretario del Partito Comunista Italiano, Enrico Berlinguer, oggi
in Valle d'Aosta si riproponga in maniera violenta e davvero
prepotente. Forse dovremmo riprendere quelle parole, perché sono
davvero di grande attualità oggi, in Valle d'Aosta.
Ora non c'è il collega Guichardaz e mi dispiace, ma sentirà -
presumo, perché sarà qui nei dintorni - che quando si discuteva di
questa nuova/vecchia maggioranza, di questo progetto del 42
percento, lui disse: "questo non è un controribaltone, questo è il
ristabilimento di una situazione
ex ante
". Siete andati
parecchio indietro, però, perché - mi pare lo dicesse prima il
collega Restano, ma anche il collega Borrello - alla presidenza
della "salva-precari" avete messo una persona che il vostro ex
Segretario, forse futuro Segretario, nel 2012 contestò molto
duramente. Si citava prima un detto che mi pare fosse questo:
"dalla culla alla tomba". Ora, siccome le nomine si fanno in
Giunta, vorrei capire che cosa ne pensa il collega Guichardaz,
perché se nel 2012 il PD - giustamente, secondo me - contestava un
sistema che si stava mettendo in piedi, oggi che cosa ne può
pensare di questa "riedizione" di questa persona nella
salva-precari.
Collega Cretier, lei probabilmente prima citava un mio
post
su un
social
quando parlava- ora non ricordo le
parole precise - di strali, di lanci, di chiamata delle truppe
cammellate sotto il Palazzo. Guardi, non voleva essere né una
chiamata alle armi, né il lancio della presa del Palazzo d'inverno,
niente di tutto questo, ma parafrasando il subcomandante Marcos,
che diceva: "Lo sentite là fuori questo silenzio? È il rumore del
vostro mondo che sta crollando", se non capite il silenzio,
probabilmente capirete il rumore che faranno le persone che oggi
pomeriggio verranno a dirci di non poterne più del sistema che voi
avete contribuito a rimettere in piedi.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Chi mi ha preceduto ha già detto tante
cose nel merito. Ripercorrendo un po' la vicenda del collega
Perron, quando qualcuno ha voluto sottolineare che le dimissioni
erano un atto di responsabilità, io penso semplicemente - e
concordo con il collega Padovani - che non solo è stato un atto di
responsabilità, ma è un atto dovuto, opportuno, collega Perron, non
è neanche un atto eroico, glielo dico in tutta sincerità. Questo
perché se non altro ci ha evitato di riaprire una pagina che
ritengo poco consona a questo Consiglio. mente un
Assessore ha mantenuto il posto fino a quando non è stato
notificato il decreto. Ora io dico che la prima anomalia è questa,
per cui, se devo ringraziare il collega Perron, lo ringrazio per
averci evitato l'ennesima brutta figura di dover aspettare il
decreto prima che qualcuno abbandonasse la poltrona di Assessore.
Se non altro questo la Valle d'Aosta se l'è risparmiato, l resto è
un atto dovuto.
Attenzione, ci sono tante differenze riguardo alle
responsabilità dell'applicazione della "Severino"; alcune impongono
che comunque ci sia la decadenza per quel che riguarda il ruolo, ma
anche la decadenza dal Consiglio regionale. La "Severino" è una
legge che si applica. Sono anch'io dell'idea, come chi mi ha
preceduto, che comunque fino all'ultimo grado di giudizio una
presunzione di innocenza ci sia. Mi auguro che tutti coloro che
hanno avuto a che fare in questo Consiglio abbiano la possibilità
di dimostrarla. Però io dico basta, non facciamo falsi miti,
"quell'atto di responsabilità" - come lo chiamate - non provate
neppure a venderlo come cambiamento e trasparenza amministrativa, è
un atto dovuto e basta! Il cambiamento e la trasparenza
amministrativa, quello che i cittadini ci chiedono, sono ben altra
cosa.
Non voglio entrare oltre nel merito della vicenda, voglio più
che altro esaminare la delicata questione politica di questo
momento. Se questo Consiglio non può di certo essere quell'organo
in cui si emettono sentenze, io continuo a ripetere e continuo ad
essere convinto che questo Consiglio sia il luogo preposto per fare
chiarezza e per dare indicazioni sulla vera trasparenza
amministrativa: è quello che ci chiedono i cittadini
in
primis
. Dico questo perché è ben altro quello che i cittadini
in questo momento si aspettano: si aspettano un profilo basso,
delle risposte ai problemi che hanno quotidianamente, si aspettano
meno proclami, meno annunci stampa, meno
selfie
, si
aspettano di risolvere i problemi. Di conferenze stampa e di
annunci a
go-go
la gente veramente non ne può più, lo dico
in tutta sincerità. Pertanto, chi (come me) ha condiviso un
percorso in cui si sono prese decisioni anche difficili dal punto
di vista personale, ma che avevano come fine il provare a portare
un po' di chiarezza a chi ha condiviso questo percorso, ad altri
della coalizione (parlavamo a suo tempo di "polvere e macerie sotto
i tappeti"), ebbene, in questo momento quei tappeti che coprono
polvere e macerie sono presidiati, sono tenuti a bada da quelle
persone che, come me, avevano predicato questo cambiamento e questa
trasparenza.
Ai cittadini bisogna spiegare come mai si è cambiato idea,
perché, se non si è cambiato idea, è il momento di fare chiarezza e
trasparenza, ma non per andare a mettere in piedi una Santa
Inquisizione. Non è quello che ci interessa. Ci interessa invece
capire come mai quelle famose partecipate (una volta era più il
Casinò, ultimamente è la CVA) che sono state dipinte da chi, come
me, ha fatto quel percorso come un sistema per raccogliere
consensi, in questo momento vengono calcolate "intoccabili".
Qualcuno spieghi ai cittadini perché ha votato contro a fare
chiarezza sulle procedure di affidamento dei lavori al Casinò e
sulle procedure di assunzione in CVA. Qualcuno ha cambiato idea? Me
lo si dica! Basta con queste storie: prima avanti tutta, poi
indietro tutta, la gente non capisce più! Pertanto, in questo
momento, in cui io mi auguro che non sia la magistratura a fare le
liste delle prossime regionali - lo dico in tutta sincerità - ma
che sia la politica a riappropriarsi dei termini della buona
amministrazione, ci va un po' più di chiarezza.
Lo dirò anche quando parleremo delle richieste delle dimissioni
dell'Assessore Rini: il problema non è essere o meno colpevoli in
questo momento, in questo momento il problema della Valle d'Aosta è
avere in politica quella trasparenza che i cittadini chiedono,
tutti le pari opportunità. Noi abbiamo parlato per anni di
meritocrazia, cosa succede? Creiamo strutture per piazzare
dirigenti a iosa, per sistemare tutti gli apparati di partito. È
questo il futuro della Valle d'Aosta? Io me lo chiedo, perché non
penso sia questo.
Qua, collega Perron, al di là della sua vicenda personale, si
impone una riflessione politica su che Valle d'Aosta vogliamo per
il futuro, e non è mettendo la testa sotto la sabbia, come - mi
dispiace dirlo - ha fatto il suo movimento che, a mio parere,
avrebbe dovuto avere un sussulto di orgoglio, perché quando si
parla di un sistema dove le responsabilità non sono più personali,
ma si indica una forza politica (la forza politica di riferimento
di una maggioranza) come parte di un sistema, pensateci, perché io
sono convinto che la stragrande maggioranza che vi ha votato non
l'abbia fatto per fare una forza politica di sistema che magari (mi
auguro non sia così) trova le scappatoie o crea privilegi per
qualcuno. Non è così. Io sono convinto che chi vi ha dato il
consenso lo abbia fatto in buona fede nei principi e negli ideali
dell'Union Valdôtaine.
Forse è venuto il momento di voltare pagina. Ve lo dico proprio
perché, pur avendo preso le distanze da questo movimento, per
quello che mi riguarda personalmente, i principi di questo
movimento rimangono un patrimonio che - come vi ho sempre detto -
non appartiene a voi, ma ai valdostani che hanno a cuore il bene e
l'autonomia e il futuro della Valle d'Aosta.
Presidente -
Non ci sono altri iscritti ad intervenire.
Possiamo chiudere la discussione generale? Ci sono altri
interventi? Ha chiesto la parola l'Assessore Perron; ne ha
facoltà.
Perron (UV) -
Solo per qualche considerazione. Posso
capire che questa possa essere considerata un'occasione ghiotta, ma
ritengo che catapultare in quest'aula un dibattito su questioni
giudiziarie non faccia bene alla politica nel suo complesso. Questa
è un'opinione personale. Ritengo che questo avvantaggia soltanto
chi si fa interprete dell'antisistema. Oggi parliamo di me, anche
in quest'aula lo subisco io, ma auguro a nessuno di voi di trovarsi
in questa condizione.
Non voglio ripercorrere la vicenda BCC, perché è nota a tutti.
Quello che voglio dire invece con forza è che io, ancora oggi,
ritengo di non avere abusato in alcun modo del mio ruolo, di non
aver oltrepassato i confini di un corretto comportamento pubblico e
che considero questa sentenza ingiusta e sbagliata, a mio modo di
vedere esageratamente dura. Spero di poter conoscere molto presto
le motivazioni, perché ricorrerò fino all'ultimo grado di giudizio
per tentare di dimostrare la mia innocenza. Detto questo, oggi c'è
una sentenza che mi dichiara colpevole. Non ho esitato sin dal
primo istante a dire che rimettevo il mio mandato e l'ho fatto
senza pretendere delle medaglie. E l'ho fatto, colleghi - su questo
vorrei essere molto chiaro - non perché la legge mi obbligasse,
perché potevo rimanere in carica fino al momento in cui
sopraggiungeva la sentenza della "Severino". Lo ripeto: ho fatto
volontariamente una scelta e non voglio nessuna riconoscenza
morale, nessuna medaglia per questo. Ho fatto un atto responsabile,
credo in linea con la mia coscienza, non volendo mettere in primo
luogo il mio movimento, la mia maggioranza e la Giunta in una
condizione di difficoltà. Quindi ho rimosso sin da subito questo
imbarazzo per permettere alla politica di fare tutte le valutazioni
del caso.
Se ho apprezzato molti toni ragionevoli e pacati, mi permetto di
dire che non ho apprezzato - e lo dico con molta serenità e
tranquillità - questa ricostruzione da Pubblico Ministero del
gruppo ALPE, perché confrontarci qui su qual è il grado di sentenza
più grave credo non aiuti in nessun modo la politica e i cittadini
a capire. Ho evidenziato, questo sì, e lo voglio fare ancora oggi,
una sostanziale diversità di comportamento tra il sottoscritto e
altri. Nel momento in cui sono stato condannato in primo grado non
ho esitato un istante a dimettermi. Ho fatto notare che altri
(credo non sia segreto), pur in presenza di una condanna di secondo
grado... peraltro qui si è sottilizzato sulle questioni giuridiche
circa l'uso di denaro pubblico, procedura nella quale il nostro
gruppo ed il sottoscritto erano stati assolti in primo grado e in
secondo grado nella sentenza riguardante i gruppi consiliari... e
credo di essere nel diritto di poterlo fare, ho evidenziato una
differenza di comportamento con altri. Tutto lì. È un giudizio
politico. Quindi, se mi permettete, sentirci e prenderci dei
rimproveri da chi non è nella condizione di poter dare lezioni ad
altri è veramente incredibile.
Per il resto, non ho molto da aggiungere. Io aspetto con molta
serenità l'evolversi della situazione; credo che il mio passaggio
non abbia pregiudicato in alcun modo l'evolversi delle situazioni,
né degli atti amministrativi. Ringrazio il mio gruppo, il
Presidente Rollandin, come l'attuale Giunta, e il Presidente Viérin
per la fiducia accordatami in questo periodo. Per il resto, io
credo di essermi comportato all'insegna del rispetto delle
istituzioni e di averlo fatto sin da subito. Credo di aver lavorato
e operato per non creare in alcun modo imbarazzo alla maggioranza
che mi ha sostenuto e che mi aveva dato fiducia.
Presidente -
Ci sono altri interventi? Non ve ne sono. Ha
chiesto la parola il Consigliere Roscio; ne ha facoltà. Vi
chiederei, per cortesia, di prenotarvi. Non ripeto più due volte la
prossima volta.
Roscio (ALPE) -
Ringrazio il collega Perron, perché penso
non sia semplice intervenire personalmente su una questione del
genere. Sinceramente con il mio intervento non vorrei neanche
esprimere giudizi o commentare la vicenda, è già sufficiente quella
che penso essere una difficoltà personale su questo tema.
Lei ha detto, collega - giusto un piccolo passaggio - che
avrebbe potuto aspettare che arrivasse la "Severino" e invece non
l'ha fatto. Mi sembra di dovergliene dare atto, però deve anche
riconoscere che non tutti i reati prevedono l'applicazione di tale
legge. Per cui, quando si fanno degli accostamenti, forse
bisognerebbe essere un po' più precisi, anche perché la legge
Severino aveva degli scopi ben precisi nell'intento del
legislatore, derivava da studi precisi, da stime fatte a livello di
Unione europea, in cui si faceva notare che l'Italia aveva un
problema grave con la corruzione, la malagestione della cosa
pubblica, che in pratica mangiava un bel pezzo del prodotto interno
lordo proprio dovuto a questo. Ecco il motivo da cui è scaturita
questa legge, che oggi ha le sue conseguenze.
È già stato ricordato da altri colleghi: si prevede la
sospensione, la decadenza, l'incandidabilità per certi tipi di
reati quando si arriva alla condanna. In questi giorni la stampa ha
riportato diversi episodi, ha riportato fatti, ha delineato un
contesto di intrecci pericolosi tra alcuni esponenti politici di
spicco - di cui si fanno nomi e cognomi, ma che non ripeterò qui,
perché ormai sono stranoti - e precisi referenti del mondo delle
partecipate regionali e di fornitori delle stesse. Quello che viene
riportato dai giornali e che riprendono poi le ordinanze del
tribunale sono reati gravi, dimostrano chiaramente una conoscenza
diretta delle persone coinvolte: si riportano proprio episodi di
intercettazioni, si riportano verbali presi - immagino - nelle sedi
del tribunale, che dimostrano una disinvoltura e una
spregiudicatezza nei comportamenti; spesso si riporta che "certe
scelte erano fatte con l'avallo da parte dei vertici politici
regionali" (riporto testualmente le parole).
In passato diversi scandali hanno posto il nostro Paese in
situazioni di imbarazzo, hanno posto la questione morale, e sono
ancora attuali adesso, perché emerge un elemento quasi patologico
nella vita politica italiana (e la politica valdostana sembra non
esserne esente), soprattutto per il fatto che questo comportamento
patologico era coperto dalle ideologie. Per questo sistema è stato
coniato un neologismo (cleptocrazia) che forse non è sufficiente
cercare di combattere con le prescrizioni, con le sanzioni, con le
leggi. Forse servirebbe - quello che richiamava anche il collega
Padovani - il consolidamento di un sistema di valori che dovrebbe
incarnare chi ricopre la carica pubblica, per cui ricoprire una
carica pubblica dovrebbe essere motivo di gratificazione già di per
sé. Questi casi riportati dai giornali sono deprecabili, ma sono
sempre accaduti in ogni Paese, penso non sia una novità odierna,
però quello che emerge e che danneggia le istituzioni è l'utilizzo
delle istituzioni per scopi privati. Da quello che emerge, ci si
serve della posizione pubblica per scopi privati. C'è veramente
un'occupazione delle istituzioni e si causa così una deformazione
della democrazia. Le istituzioni dovrebbero essere depositarie
dell'interesse generale, mentre invece i partiti portano avanti una
visione propria del bene comune, che non è per forza coincidente
con l'interesse generale. I partiti chiedono il consenso, ma non
per forza rappresentano il bene generale; invece le istituzioni
dovrebbero avere un compito più alto, dovrebbero guardare al
futuro. La società guarda al presente, le istituzioni dovrebbero
pensare di più al futuro, altrimenti se le persone singole o i
partiti occupano le istituzioni l'equilibrio si rompe e la
democrazia si deforma.
Altri colleghi hanno già ricordato quello che è accaduto nel
precedente Consiglio, dove si è discusso sull'istituzione di una
Commissione consiliare che facesse chiarezza sui comportamenti e la
corretta gestione delle società partecipate controllate dalla
Regione. Il dibattito è stato ampio, e ricordo che si è concluso
con un'astensione dicendo che il tempo non sarebbe stato
sufficiente. Anzi, in qualche caso si è detto che erano richieste
pretestuose e che anche in passato si era fatto un utilizzo
pretestuoso delle Commissioni d'inchiesta. Quello che invece dal
nostro punto di vista va detto, è che gli strumenti ordinari, come
possono essere le Commissioni ordinarie, purtroppo non sempre hanno
sortito un effetto. Per situazioni speciali forse servono strumenti
speciali. Anche il Presidente Viérin la volta precedente ha
dichiarato che servono strumenti giusti. Ad oggi a noi non è dato
sapere quali siano questi strumenti giusti, e non è chiaro se
quello che è accaduto si ritiene un fatto ordinario, perché a
nostro avviso non sono fatti ordinari questa pluralità di eventi
che si sono succeduti. Le parole del Sostituto Procuratore mostrano
un coinvolgimento in fatti precisi di amministratori, fornitori e
politici che fanno male e nuocciono a tutta la Valle d'Aosta.
Purtroppo, però, l'atteggiamento del Governo tutto, ad oggi è stato
improntato ad un tentativo di confondere, di depistare, di
banalizzare. Si è fatta di tutta l'erba un fascio: tutti sono
colpevoli, tutti sono uguali. Si è fatto passare tutto come un
gioco delle parti fine a sé stesso e una strumentalizzazione della
minoranza. Forse bisognerebbe uscire da questo atteggiamento.
Almeno noi crediamo che quello che è successo sia un danno per
tutti. Non si vogliono fare attacchi personali. Mi ricollego a
quello che è stato già citato, alcuni articoli emersi a livello
nazionale sulla Valle d'Aosta che fanno della Valle d'Aosta un
luogo di privilegio, mostrano una Valle d'Aosta e le Autonomie
speciali come una sede di privilegi immotivati, di cattiva
gestione, dove l'intreccio tra politica e partecipate è all'ordine
del giorno, dove vi sono privilegi illegittimi e voto di scambio.
Credo che essere rappresentato in questo modo faccia male ad un
valdostano; eppure è come fuori veniamo rappresentati, anche a
causa di queste vicende.
Penso che uno dei pochi strumenti che hanno le Autonomie per
fronteggiare questo attacco è dimostrare con i fatti che il modello
invece funziona, che è in grado di confrontarsi e che il meccanismo
è virtuoso. Però ad oggi tale maggioranza non dà segnali in questo
senso. Poco tempo fa il Presidente della Provincia di Trento, Ugo
Rossi, riguardo al sistema delle Autonomie ha dichiarato: "se lo
Stato fornisce un servizio al costo di cento, le Autonomie lo
possono fare con novanta e il risparmio va a beneficio dello Stato.
Le Autonomie sono intese come un modello a cui tendere, non una
palla al piede da eliminare. In questo senso le Autonomie sarebbero
un modello da imitare, utile allo Stato e non sede di privilegi
immotivati". È emerso, invece, dai fatti riportati sui giornali,
che purtroppo oggi ci sono scorciatoie per qualcuno, ma non per
tutti, e questo fa del male all'intero sistema. È deleterio per
tutta la Valle d'Aosta, perché soprattutto aumenta il sospetto
fuori che scoraggia le persone, che toglie la speranza ai
cittadini, li allontana sempre di più dall'istituzione, mina quel
buon funzionamento a cui bisognerebbe tendere. Per quello che
emerge, sembra che non serva essere bravi, non contano le
competenze, le conoscenze, ma conta di più l'appartenenza.
Sembrerebbe un modello di società che è agli antipodi rispetto al
nostro modo di intendere che penso sia condiviso. La Commissione
d'inchiesta poteva essere uno strumento, forse non era l'unico,
forse neanche quello perfetto, ma si è deciso di non fare nulla
anziché prendere le distanze da certi eventi e certi fatti.
L'attuale maggioranza ha già dichiarato, che avrebbe (e ha)
ripristinato lo
status quo
. Noi pensiamo che la conseguenza
di questo atteggiamento sia un danno per tutti.
Presidente -
Se non ci sono altri interventi, dichiaro
chiusa la discussione generale.
Ha chiesto la parola l'Assessore Marguerettaz; ne ha
facoltà.
Marguerettaz (UV) -
Questa mattina sono entrato in aula
con la curiosità di capire quali artifici sarebbero stati messi in
campo per dimostrare che da una parte ci sono i buoni e dall'altra
ci sono i cattivi. Vedete, per quanto mi sforzassi, non avrei mai
immaginato delle evoluzioni così ardite. Qualcuno ha dichiarato, in
buona sostanza, che per alcuni le sentenze sono ingiuste, mentre
per gli altri ovviamente sono giuste. Qualcuno ha detto: "io non ho
mai messo in tasca dei soldi", la brutalizzo, perché qualcuno ha
messo in tasca dei soldi? Qualcuno ha detto: "abbiamo avuto
coraggio". Credetemi, in Valle d'Aosta ci sono tanti che dicono:
"che coraggio che hanno! Un coraggio veramente da leoni", ma non
quello dell'Union Valdôtaine. Noi abbiamo un sistema - abbiamo
avuto modo di dirlo - può darsi un sistema che ha delle zone
grigie, un sistema legislativo che probabilmente deve essere
migliorato, l'abbiamo detto quando abbiamo avuto un'ondata di
condanne di secondo grado per un uso illecito di fondi pubblici. E
quando qualcuno dice che ci sono degli utilizzi privati, il gruppo
ALPE l'avete fatto diventare patrimonio dell'UNESCO? Il gruppo ALPE
è diventato improvvisamente un bene pubblico? Non vorrei e non
voglio, scadere... però se ci mettiamo a leggere le sentenze,
quando c'è stata la condanna per un utilizzo di fondi pubblici per
un interesse privato, ovvero quello di un gruppo politico, non
siamo andati a vedere dove avete comprato i beni, così ci siamo
spiegati. Perché se vogliamo alzare i toni, siamo tutti capaci.
Quando qualcuno ha detto che il 13 marzo c'è stata un'operazione
coraggiosa, un'operazione il cui obiettivo era quello di
"moralizzare"; Consigliere Borrello, mi pare che in quella data il
movimento della Stella Alpina fosse stato toccato in modo pesante,
oppure la memoria le fa difetto?
Noi qua abbiamo un approccio simpatico, e riparto dal mio
discorso iniziale: qualcuno non ha
bon ton
, perché a volte
rimprovera a qualcun altro certi passaggi. Collega Morelli, può
darsi che abbiamo un eloquio un pochettino più rigoroso rispetto al
suo, ma si rilegga pure i discorsi: lei con garbo, con un lessico
gentile ci ha accusato di ogni ingiustizia, di ogni illecito.
Quando noi siamo di fronte a delle indagini della magistratura, ci
sottoponiamo all'attività inquirente, cerchiamo di far valere le
nostre ragioni, siamo tutti convinti che, fino a prova contraria,
ci sia la buona fede in tutti. Siamo tutti convinti e non ci
auguriamo nessuna condanna né in queste indagini, né nelle
successive. Ora, i vostri interventi da un lato dicono che stiamo
perdendo credibilità, perché l'opinione pubblica ormai guarda con
sospetto l'attività della pubblica amministrazione, ma siete voi
stessi che alimentate il sospetto. L'attività che viene portata
avanti dagli esponenti politici, dal Governo è un'attività in
questo momento difficile, impegnativa, però non possiamo immaginare
di essere i portatori del verbo della giustizia, e che tutti gli
altri sono dei delinquenti.
Io apprezzo l'intervento che è stato fatto dal collega Perron,
perché ha detto di non volere nessuna medaglia, ha preso atto di
una condanna in primo grado, nell'ordine delle cose lui ha ancora
due gradi di giudizio, mentre voi avete una condanna in secondo
grado, quindi, quando si ricorre in Cassazione, il ricorso non è
più nel merito, mentre se vogliamo qua ci siamo lanciati con un
bilancino a dire qual è la condanna più grave e qual è quella meno
grave; ci siamo lanciati - l'ho detto già la volta scorsa -
nell'evidenziare che con queste condanne, con queste indagini siamo
finiti sulle prime pagine dei giornali. Io torno a dire che, quando
ci sono state le condanne per l'uso illecito dei fondi pubblici,
siamo finiti su tutti i giornali, ma qualcuno si ricorderà le prime
pagine. Io non voglio mettere in croce nessuno, collega Chatrian,
ma è stato detto: "il rinnovamento passa per la nomina di un
Assessore condannato". Non l'abbiamo scritto noi! E non abbiamo
neanche speculato in queste situazioni. Non possiamo dire: "avete
letto i giornali?", ma allora non leggevate i giornali? Vi
ricordate le trasmissioni su Raiuno la domenica pomeriggio,
l'Arena
? Io credo che, se è vero quello che avete detto, si
debba essere un po' più prudenti, cercare di utilizzare questa fine
legislatura per occuparsi dei problemi dei valdostani e non per
avere la bandiera del più puro e del più onesto! Io credo che sia
indispensabile questo tipo di approccio, per cui vi invito a
prendere atto delle dimissioni che sono state date da Perron e di
evitare speculazioni, ma anche biechi sciacallaggi.
Presidente -
Ha chiesto la parola il Presidente della
Regione; ne ha facoltà.
Viérin (UVP) -
Ho ascoltato con attenzione il dibattito
e, al di là delle dimissioni dell'Assessore Perron, qui il
dibattito si è sviluppato in modo più ampio, quindi ci darà la
possibilità, come altri hanno fatto, di esprimere alcune
considerazioni.
Io concordo con quanto è stato detto in aula, che è giusto che
ognuno possa esprimere su questi temi la propria opinione. Sarebbe
interessante anche, come qualcuno ha fatto, rivangare le posizioni
di questa legislatura. Ricordo ai colleghi che sono entrati il 10
marzo che la legislatura non è iniziata il 10 marzo e che anche la
politica in questi anni ha avuto una sua storia, e che ancora
l'avrà. È giusto quindi che ognuno parametri la propria esperienza
al momento in cui è entrato in quest'aula, ma, rispetto ad altri
interventi in quest'aula, sarebbe veramente interessante vedere su
questi argomenti quali sono state le posizioni, perché non abbiamo
solo discusso di alcune questioni in questi mesi, ma dall'inizio
della legislatura.
Credo quindi che la cosa da evitare - altri colleghi lo hanno
detto - sia la politica della "melma nel ventilatore" o,
parafrasando alcuni colleghi che ogni tanto ci fanno la battuta, o
fanno una certa battuta, "chi chiede giustizia sarà giustiziato",
ma anche occorre darci in termini di dibattito, soprattutto poi di
azioni da mettere in campo, delle regole. È giusto che ci sia un
dibattito, ma poi bisogna darsi dei modi per decidere eventualmente
su alcuni argomenti come comportarci.
È chiaro che dispiace sentire l'amarezza di certi colleghi. Il
collega Chatrian ha espresso un'amarezza, ma il clima che si crea e
che si è creato in quest'aula è stato creato da diversi argomenti
in questa legislatura, non è che possiamo prendere solo questo
passaggio! Per mettere un po' d'ordine, per quanto riguarda la mia
visione delle cose, credo che bisognerà, e bisogna, dividere in tre
gli argomenti di discussione: uno è la politica, l'altro è
l'amministrazione e l'altro è la questione etica.
Per quanto riguarda la politica, alcuni hanno sollevato: "ma il
progetto politico...", il progetto politico è fatto da persone e
ognuno di noi in un momento o nell'altro all'interno di questo
progetto politico ricopre certi ruoli, ma bisogna saper separare il
progetto politico, il ruolo delle istituzioni, dalle posizioni
personali, collega Borrello, ma questo vale sempre. Se si crede in
un progetto politico, le persone sono una conseguenza del progetto
politico, ma il progetto politico, se vuole durare negli anni,
viene prima delle persone. È per questo che noi avevamo tentato
quest'estate di fare un progetto politico al di là delle persone,
che altri non hanno accettato, perché probabilmente si metteva in
discussione proprio il ruolo delle persone: questa è la politica.
Noi abbiamo una visione sulla volontà di mettere assieme i
valdostani, non tutti l'hanno avuta o, meglio, l'hanno avuta ma
poi, quando magari hanno capito che la propria persona non era
proprio valorizzata in quel progetto, hanno cambiato idea, ma ci
sta, è legittimo.
Secondo
volet
: l'amministrazione, che ha programmi,
progetti. Dal 10 marzo in avanti avevamo messo in campo dei
programmi e dei progetti, abbiamo avuto delle visioni diverse su
alcuni temi: penso ai collegamenti, al dibattito sui vaccini o ad
altre questioni, ma l'Amministrazione è parametrata a dei
programmi. Il programma è stato approvato in questo progetto
politico, ne discende... e nelle premesse di questo programma
politico abbiamo inserito anche il cambiamento su cui il collega
Gerandin - poi ci tornerò - si è espresso, poi parleremo anche di
che cos'è il cambiamento.
Poi c'è l'etica, di etica ne abbiamo parlato in diverse
occasioni in questa legislatura. È stato ricordato, quando c'è
stata tutta la vicenda dei gruppi, che ci ha portato in quest'aula,
ma anche sui
media,
per diversi anni, a vedere la classe
politica delegittimata. Ne abbiamo parlato - non è stato accennato
nel dibattito - sulla questione degli avvisi alla Corte dei conti
sul Casinò, è stata oggetto di dibattito in quest'aula,
trasversale: io sto parlando di problemi trasversali, non di
appartenenza ai gruppi politici, che ce n'è stato un po' per
tutti.
Le altre questioni. Abbiamo vissuto in questi ultimi mesi la
questione dei 25 mila euro, degli avvisi, delle questioni che
qualcuno ha definito imbarazzanti, collega Borrello. Certo, tante
questioni imbarazzanti, ci sono questioni che hanno una rilevanza e
altre meno, e come giudicare quali hanno una certa rilevanza e
altre meno? Altre vicende. Noi abbiamo sempre mantenuto un profilo
basso. Quando dico: "noi", parlo anche a nome del gruppo dell'UVP,
scindendo un attimo il ruolo che ricopro. Abbiamo sempre mantenuto
un profilo basso, i colleghi Borrello e Restano dicevano:
"garantista", giusto, "garantista in un certo atto e poi ne
discuteremo un altro", garantista significa essere garantisti
sempre: ecco perché dico che bisogna darci delle regole per dire
che cosa vuol dire essere garantista. Che cos'è? Intanto, quando si
è garantisti, si scinde un'indagine da un avviso di garanzia, che
vuol dire che c'è la formalizzazione dell'indagine. Si è indagati,
quindi c'è un primo atto formale e ne abbiamo parlato all'inizio
della legislatura di questo e dicevamo sempre di darci delle
regole, quindi l'avviso di garanzia può essere un metro di
giudizio. Se uno non è neppure indagato, che cos'è? Se ne rileva
l'opportunità... come viene giudicato? Altrimenti chi decide che
cosa? "Ci sono delle condanne e poi vi può essere un altro
parametro" è stato detto, ma ci sono anche qui delle condanne di
serie A o di serie B, è stato oggetto di dibattito. Diciamocelo, ci
sono delle condanne che sono condanne, poi i reati possono essere
più o meno gravi, è giusto.
Per venire alle dimissioni dell'Assessore Perron, dispiace che
sia stato interpretato così, ma nessuno ha parlato di eroe, nessuno
ha enfatizzato questa cosa, ma credo sia stato per noi legittimo
dire che era un atto per senso di responsabilità, perché aveva
saputo in quel momento separare il proprio ruolo dalla propria
posizione personale. Altrimenti se le dimissioni non erano
sufficienti, ci chiediamo che cosa bisognava fare. Oltre alle
dimissioni, uno che cosa può fare poi? Annullarsi, scappare? Dico
questo perché noi abbiamo semplicemente sottolineato il fatto che
l'Assessore un minuto dopo si è dimesso e l'abbiamo detto anche qui
con un profilo basso. Ci sono quindi persone più pure, ci sono
persone meno pure, ci sono persone che hanno la verità, altre che
non l'hanno. Noi abbiamo sempre mantenuto una posizione di
equilibrio equidistante, sapendo che il momento richiede di essere
garantisti, ma anche di dare segnali fuori da quest'aula che la
politica non è così, come spesso alcune indagini chiaramente o
sentenze hanno rappresentato in generale in questi decenni, in
questi anni, in questo periodo, ma dobbiamo garantire anche una
certa possibilità di dirci quali possono essere nel futuro i metri
di giudizio e i parametri da applicare, perché non possono cambiare
questi a seconda dell'appartenenza in maggioranza o in minoranza,
al Governo o all'opposizione. Decidiamo qual è la regola e
procediamo e credo che il tema sia stato introdotto.
È chiaro che il clima, si parlava di conferenze stampa...
dipende da che clima vogliamo avere, perché se è il clima del muro
contro muro, noi non lo condividiamo. Al di là di questo fatto,
l'abbiamo detto, noi siamo per riunire certe sensibilità, per
cercare di mettere assieme i valdostani, ma ci sono argomenti che
probabilmente ancora ci dividono. È chiaro che poi bisogna anche
fare attenzione alla credibilità della politica, perché organizzare
serate - io ho avuto modo di dirlo a qualcuno di voi - sul futuro
con la classe dirigente del passato diventa difficile. Quando il
collega Gerandin dice che bisogna essere chiari con la gente, è
vero, ma bisogna esserlo sempre.
Le nomine. È chiaro che bisogna darsi delle regole. Io condivido
quando si dice - quante volte l'abbiamo detto -: "diamoci delle
regole". Visto che si parla di cambiamento e visto che da un mese
abbiamo cercato di portare alcuni messaggi, lo abbiamo detto prima,
alcune nomine, anzi le nomine che sono state fatte, hanno cercato
di seguire criteri tecnici, ne abbiamo anche parlato. Io credo che
questi siano messaggi di cambiamento. Ci siamo confrontati sulla
famosa questione della pubblicazione del bando sul Forte di Bard,
non va bene? È trasparenza. Su alcune scelte che si faranno...
chiedo un attimo solo per terminare, Presidente, perché credo che
la questione sia effettivamente delicata. È giusto che questo
Consiglio si interroghi, ma che metta tutte le questioni sul
piatto, perché le campagne mediatiche di cui si parlava le abbiamo
viste in certi manifesti di questo periodo, non sono state lanciate
da altri! Questo è alimentare il clima o rasserenarlo? Andare a
fare conferenze con certi temi sapendo benissimo che è meglio che
non ci diciamo certe cose su certi temi che sono affrontati, ma
perché veramente o si incarna un cambiamento totale, radicale anche
in persone che sono nuove totalmente, sennò alla fine in questa
legislatura, e non solo, le persone sono queste, non possono
rappresentare tutto ciò che è l'inizio di un anno zero ad una certa
data che si fissa: ecco perché noi rilanciamo, e mi sono
riconosciuto in certi toni dei colleghi, per esempio il collega
Fosson, il collega Restano, sulla pacatezza e la moderazione. Credo
che da lì si debba ripartire se vogliamo elaborare sia da un punto
di vista politico, che da un punto di vista amministrativo alcune
considerazioni per costruire il futuro, perché, ripeto, con la
politica secondo me, della melma nel ventilatore, si può stare, ma
è chiaro che bisogna poi capire quali sono i parametri di giudizio
e non cambiarli ogni volta a seconda degli interlocutori e dei
ruoli che si assumono.
Concludo dicendo che io non mi riconosco in alcuni atteggiamenti
proprio per questa cosa, proprio perché noi non possiamo cambiare
opinione, avere metri e parametri diversi con questioni di serie A
e questioni di serie B, anche perché fuori, visto che si è parlato
dei cittadini, i cittadini non fanno distinzione. Noi non abbiamo
cambiato idea ai colleghi che ci chiedevano. Sulle partecipate
abbiamo lavorato sulla legge n. 20 tutti assieme, questa legge non
è di qualcuno. È stata una risposta frutto di questa legislatura.
Cercheremo ogni giorno, e io posso dirlo, perché da un mese e più a
questa parte stiamo cercando di dare messaggi diversi, messaggi che
vanno nell'ottica di ciò che è stato detto: della meritocrazia,
della trasparenza, ma non confondiamo, anche quando i colleghi
parlano di posti dirigenziali, perché i posti dirigenziali sono
rimasti quelli e le scelte discrezionali che prevede la legge sono
altra cosa. Anche qui per non confondere e fare di tutta l'erba un
fascio, perché erano già le stesse cose che abbiamo sentito sempre
in questi mesi da alcuni colleghi. Dico quindi che c'è e ci sarà la
possibilità... è chiaro che il clima è già pre-elettorale, quindi
ognuno qui cerca di fare un po' il proprio gioco, noi lo
riconosciamo. Le elezioni a ridosso, sia politiche che regionali,
scalderanno ancora ulteriormente questo clima, però cerchiamo di
scindere una posizione elettoralistica di populismo, da quello che
è invece un dibattito serio su argomenti seri. Noi siamo per dare
messaggi diversi fuori da quest'aula, per fare tutto il possibile.
In questo senso ci impegniamo tutti i giorni, con tutte le nostre
energie per mettere in pratica queste cose di cui abbiamo parlato
in questi anni e noi - ognuno con il proprio ruolo, ognuno con le
proprie sensibilità - in questo senso lavoreremo.
Presidente -
Qualcuno intende illustrare l'ordine del
giorno? Ha chiesto la parola il collega Gerandin; ne ha
facoltà.
Gerandin (GM) -
Una breve illustrazione perché penso che
sia molto chiaro e leggibile. Oggi ci accingiamo con l'ordine del
giorno di cui stiamo discutendo alla presa d'atto delle dimissioni
dell'Assessore Perron al bilancio, finanze, patrimonio e
partecipate. A noi pareva opportuno condividere, proprio nel senso
che diceva prima il Presidente, quello che può essere un percorso
che ci avvicina alle elezioni, tenuto conto che siamo a fine
legislatura, il tempo è relativamente breve, tenuto conto che
abbiamo una scadenza che, ahimè, viene di settimana in settimana
prorogata: quella della presentazione del bilancio. Abbiamo in
questo periodo avuto un ruolo penso determinante del Presidente nei
rapporti con lo Stato, legati alla discussione con lo Stato dei
rapporti finanziari. Ora, ci viene davvero difficile capire come
mai, o se è intenzione... può darsi che questo anticipi solo
l'intenzione di questa maggioranza, ma noi vorremmo condividere, se
questa è la sua intenzione, la decisione di non sostituire
l'Assessore dimissionario. Noi riteniamo che un
interim
al
Presidente in questo momento sia il messaggio più consono per i
cittadini valdostani, perché il tempo di discussione del bilancio è
imminente. Metteremmo solo in piedi una struttura che poi deve per
forza di cose approfondire i rapporti e quant'altro. Mi pare
pertanto una cosa del tutto ovvia per due motivi: 1, la scadenza
del bilancio, i rapporti che ha tenuto fino ad oggi il Presidente
con i vari livelli di governo e quant'altro; 2, l'approssimarsi
della scadenza della legislatura, per cui sarebbe del tutto
inutile. Tenete conto che comunque, anche per quel che riguarda il
Consiglio, c'è una scadenza che, rispetto alla scadenza naturale, è
ancora anticipata, per cui io penso che sarebbe un bel messaggio,
sennò dovremo chiedere, per una quarta o quinta volta che cambiamo
l'Assessore alle finanze in questa legislatura, di nuovo alla Banca
d'Italia se ci sono i requisiti di onorabilità e quant'altro. Non
voglio tornare su questo aspetto, ma evitateci di nuovo un
passaggio del tutto incomprensibile.
Presidente -
Ha chiesto la parola il Presidente della
Regione; ne ha facoltà.
Viérin (UVP) -
Quest'ordine del giorno dà la possibilità
di chiarire alcune questioni al di là della determinazione. Intanto
crediamo che la democrazia sia fatta da regole scritte, nel senso
che l'
interim
è una situazione di eccezionalità nella
normalità che si vive, almeno noi la vediamo così
l'amministrazione, è giusto poi che altri abbiano visioni diverse.
Avevamo lottato - e lo abbiamo anche detto - per ridurre il numero
degli Assessori; quando c'è stata la possibilità di fare un
cambiamento, è stato fatto, su questo ci si era confrontati e si
era deciso di mantenere all'interno di quella codificazione... Dico
anche soprattutto per chi è arrivato il 10 marzo che abbiamo
all'epoca fatto certe scelte per dire che quest'Assessorato aveva,
come in passato, una valenza strategica importante anche per il
mondo delle partecipate proprio per le sfide di cui, tra l'altro,
si è parlato anche negli interventi di questa mattina.
Io credo che l'
interim
che oggi c'è sia una situazione
che vada a supplire un periodo. Vorrei anche dire per chi ci
ascolta che non c'è nessuna struttura che si aggiunge quando si
sostituisce un Assessore (chi ha amministrato, lo sa): c'è la
sostituzione dell'Assessore stesso, anzi l'ossimoro è il periodo in
cui il Presidente deve anche occuparsi di un altro Assessorato che
non è nelle sue funzioni, questo credo sia l'abc della democrazia,
almeno per come la vediamo noi. È chiaro che siamo a fine
legislatura o, meglio, mancano ancora circa sette mesi alla fine
della legislatura, sei-sette mesi da qui alla tarda primavera, ma
crediamo anche che le sfide... non tanto e non solo il bilancio su
cui poi dirò, c'è anche un'iniziativa dei colleghi che stiamo
portando avanti, ma per tutte le altre questioni che
quell'Assessorato - e chi è stato in quell'Assessorato lo sa - ha
in termini di competenze... Abbiamo spesso anche detto che non va
bene concentrare nelle mani del Presidente tutta una serie di cose,
perché non va bene che il Presidente sia qui, sia lì, sia
dappertutto e poi però deve prendersi anche l'
interim
;
allora "
des deux l'une
", come dice il collega Chatrian, che
ce lo ricorda spesso. Per quanto ci riguarda, i crismi della
democrazia sono quelli che, quando c'è un Assessore dimissionario,
ci sia una sostituzione, la politica farà le proprie valutazioni
per la sostituzione di questa figura e in questo senso
procederemo.
Questo non ha in alcun modo procurato dei ritardi al bilancio.
Vorrei anche dire che la data che è stata fatta slittare per il
bilancio è stata concordata con i Capigruppo e proprio, collega
Gerandin, era stato uno degli spunti per dire: vediamo a che punto
siamo. È sempre stato fatto a dicembre il bilancio, ma abbiamo
detto: invece di farlo a inizio dicembre, lo facciamo slittare e la
data l'avevamo messa a disposizione, è stata poi scelta dalla
Conferenza dei Capigruppo, che è la data del 18. Io ho scritto una
lettera al Presidente Rosset dicendo che, come concordato dai
Capigruppo, si poteva scegliere tra la settimana del 11 o quella
del 18. È chiaro che il bilancio è un'operazione da costruire
assieme al DEFR, che non era stato fatto, e soprattutto è un
bilancio che nasce in concertazione con gli Enti locali, con le
organizzazioni sindacali, con le categorie, per andare a costruirlo
anche con i collegati afferenti, e che, secondo noi, darà una
prospettiva, che è la stessa prospettiva di rilancio evocata anche
questa mattina, quindi non è che siamo stati irrispettosi. C'è
stata anche tutta la questione finanziaria con lo Stato da
risolvere. Anche qui quindi va bene che ci sia in qualche modo la
possibilità di fare un po' di campagna elettorale, ma i ritardi del
bilancio sono in qualche modo conseguenti anche... e non
paralizzeranno, non creeranno nessun disagio. Chiederemmo anche un
po' di sensibilità nei confronti degli uffici, perché anche dopo la
vostra presentazione, io mi sono confrontato con gli uffici, c'è
anche una questione informatica, c'è anche una questione di
costruzione di tutta una serie di procedure (chi è stato lì, lo
sa). Noi non abbiamo nessun interesse a ritardare il bilancio.
Appena sarà pronto, lo scaricheremo in Giunta e lo porteremo subito
all'attenzione delle commissioni. Ieri, anzi lunedì ho di nuovo
espresso questa esigenza per dare a tutti la possibilità di avere
il confronto necessario per approfondire. Noi però crediamo che le
questioni siano scisse, in questo senso ripetiamo che la necessità
oggi di avere un
interim
è una questione provvisoria e lo
diciamo anche proprio per ragioni pratiche di mole di lavoro. Se
esistono delle deleghe, in qualche modo è giusto che gli Assessori
le esercitino.
Presidente -
Ha chiesto la parola il collega Bertin; ne
ha facoltà.
Bertin (GM) -
Ci troviamo a sette mesi dalla fine della
legislatura con un Assessore che ha dato le dimissioni. Tra
l'altro, mi sembra che si stia creando un po' di confusione su
queste dimissioni. Sembra che quasi ci sia una competizione, come
per avere delle medaglie, pare che non si possano avere delle
medaglie, le dimissioni sono non tanto una scelta nel caso
specifico, ma un'applicazione della legge, quindi nessuna medaglia.
Fatto sta che siamo in questa situazione a pochi mesi dalla fine
della legislatura.
Nella passata legislatura ricordo anche al Presidente Viérin che
l'
interim
è stato preso dall'allora Presidente Rollandin su
diversi dicasteri e per molto tempo, per cui l'eccezionalità è
tutta relativa. Peraltro, in questo caso si giustificherebbe un
interim
fino alla fine della legislatura, meno negli altri
casi a cui facevo cenno prima. Molte Regioni non hanno
quest'Assessorato del bilancio e delle finanze, personalmente
ritengo che le partecipate potrebbero essere tranquillamente
affidate ad un altro dicastero, anche perché alla fine sappiamo che
il bilancio e le finanze sono gestite dalla Presidenza, poiché,
quando si chiude un bilancio, alla fine la sintesi viene fatta da
chi rappresenta la Giunta. Pertanto anche su questo aspetto
personalmente credo che vada tenuta in considerazione una riduzione
del numero degli Assessorati. Per quanto riguarda l'
interim
,
mi sembra la scelta più normale a questo punto.
Presidente -
Ha chiesto la parola il collega Chatrian; ne
ha facoltà.
Chatrian (ALPE) -
Vorrei sottolineare e fare qualche
considerazione in più, dopo aver ascoltato attentamente i colleghi
intervenuti prima sull'ordine del giorno, una scelta di natura
politica vostra di questa maggioranza, quindi noi abbiamo proposto
una strada, scelta che compete a voi. Mi sembra di aver capito
quindi che ci sarà la possibilità di nominare un nuovo Assessore
tra qualche settimana.
Vorrei declinare qualche passaggio in più, invece, dalle parole
del Presidente Viérin. Ha colto bene, Presidente. Io questa mattina
ero, e sono, amareggiato nell'affrontare il punto n. 4. Sono molto
orgoglioso di essere molto lontano dalla posizione di Marguerettaz,
ma perché vedo una Valle d'Aosta diversa, conosco una Valle d'Aosta
diversa e vorrei una Valle d'Aosta diversa. Non do pagelle, non
faccio una lezione di università, perché l'ho finita 17 anni fa,
quello che ci tengo a ribadire - e lo spunto del Presidente mi dà
questa bella possibilità - è che il Presidente Pastoret ha voluto
confondere le acque, perché il sottoscritto - e lei, Presidente
Viérin, lo sa - ha accettato quella sfida che per me è stata una
sfida non facile. Per i più bravi sicuramente le sfide sono tutte
banali, per il migliore è tutto banale, ma chi è una persona
semplice le sfide robuste le affronta mettendo in campo tutte le
sue energie, mettendo in campo il suo sapere, mettendo in campo le
capacità, cercando anche di farsi consigliare magari per prendere
delle strade alternative. I migliori, quelli che sanno sempre
tutto, che da 15 anni governano la Valle d'Aosta ci spiegano come
funziona il sistema Valle d'Aosta e come tale sistema va molto
bene.
Vorrei cogliere però sempre nelle parole del Presidente Viérin
un passaggio fondamentale, perché oggi ho voluto con tanta amarezza
intervenire, ma i valdostani devono sapere che ci sono delle
differenze sostanziali, ma è la legge a dirlo. Il collega Perron,
nulla di personale, fra qualche settimana dovrà abbandonare il
Consiglio regionale. Il collega Chatrian, invece, si è assunto e ha
assunto una carica come Assessore il 13 marzo. Non avremmo voluto
intervenire, lo dico con una certa serenità, sia il sottoscritto
che la collega Morelli, ma occorre spiegare la differenza, perché
nel momento in cui il Presidente di un movimento che ha fatto 15
anni il Consigliere e l'Assessore regionale risponde ad una domanda
nel merito: "noi siamo diversi, perché il nostro Assessore ha dato
le dimissioni"... no, non è così, sono sospesi di diritto dalle
cariche indicate dall'articolo 7, comma 1, è la legge che lo dice,
è il percorso che lo dice. Ecco perché noi oggi abbiamo cercato di
spiegare, probabilmente non a quest'aula ma all'esterno, dopo aver
sentito veramente delle interviste ingiuste, scorrette volutamente,
ma perché si voleva annacquare, portare fuori strada quello che era
il tema, la situazione, invece all'interno del percorso che è stato
fatto c'è solo un tratto che ci accomuna, sia per me che per la
collega Morelli, che per Perron: si tratta di sentenze non
definitive. L'unica cosa che ci accomuna è quella, però il nostro
obiettivo oggi era di spiegare soprattutto ai valdostani che la
differenza è sostanziale e che il Presidente di un movimento, del
movimento più rappresentativo ancora oggi in questo Consiglio
regionale, volutamente ha portato fuori strada lo stato
dell'arte.
Sul documento economico-finanziario e sul bilancio non abbiamo
fatto polemica né in II Commissione, né nella Conferenza dei
Capigruppo: abbiamo solo chiesto nell'ultimo incontro in
commissione e anche nella Conferenza dei Capigruppo se il prima
possibile riuscivate a scaricare e ad approvare come Giunta il
bilancio. Questo per far sì che ci siano le condizioni, la
possibilità di analizzarlo e fare un bel dibattito politico sereno
di che Valle d'Aosta vogliamo per il 2018-2020, come vogliamo
declinare e allocare le risorse, le scelte, le politiche fiscali,
le azioni, di modo che sia un bilancio di prospettiva e non un
bilancio per le elezioni.
Presidente -
Ha chiesto la parola il collega Gerandin; ne
ha facoltà.
Gerandin (GM) -
Semplicemente per riprendere un po' le
fila del discorso dopo l'intervento del Presidente. Presidente, lei
ha fatto bene a ricordare che sono stato peraltro uno di quelli che
hanno suggerito in commissione di spostare i termini di
approvazione del bilancio. È assolutamente corretto, anche perché
ricordiamo ai valdostani che era previsto per il 5, 6, 7 e 8
dicembre, per cui erano dei tempi assolutamente impossibili. Mi
pare di essere stato anche all'interno della commissione tra coloro
che hanno suggerito, visto che comunque non ci sono i tempi tecnici
per approvare un DEFR prima, di presentare il DEFR assieme al
bilancio. Se tutto va bene - almeno mi pare di aver capito così -
il bilancio verrà licenziato dalla prossima Giunta, significa che
noi ce l'avremo il 27. Tenuto conto che il Consiglio è fissato per
il 18, anche per l'iscrizione all'ordine del giorno avremo meno di
18 giorni per esprimere il parere, proprio in quell'ottica che lei
diceva che è un atto così importante, che deve essere condiviso con
il mondo sindacale, Enti locali e quant'altro. Presidente, pertanto
l'anomalia è quella che, rispetto al mese normale di tempo che
hanno le commissioni, ci troveremo con un
tour de force
. Non
è questo però il problema che le dicevo, lei diceva che non è
creiamo un apparato in più, però, di fatto, un nuovo Assessore
comporta segreterie nuove, segretari particolari e chi più ne ha
più ne metta. Questo di fronte ad un arco temporale di sei mesi -
perché questo è il termine entro cui, volenti o nolenti, verranno
chiamati gli elettori ad esprimersi nuovamente - era esclusivamente
un discorso di opportunità. Non avrei chiesto questo se fosse
mancato un anno alla fine della legislatura, ma tenuto conto che
siamo alla scadenza per la predisposizione del bilancio - per cui
questo Assessore non avrà nulla da dire, non aggiungerà una virgola
in più a questo bilancio, che lei ha detto essere già in mano ai
tecnici, che sarà scaricato dai tecnici - è esclusivamente piazzare
una poltrona, se il problema è piazzare una poltrona, è un problema
politico. Lei mi ha risposto che i patti si rispettano. Ha detto
lei che i patti politici si rispettano, per cui sicuramente è
opportuno che vengano rispettati i patti. Ma alla Valle d'Aosta in
questo momento dei patti politici poco importa, si vuole un segnale
diverso, per cui è proprio nell'interesse di evitare ai valdostani
il quinto - mi pare - Assessore in cinque anni... neanche cinque
anni. Magari cambierà ancora se questo è il criterio con cui si va
avanti in questo periodo... per cui era per evitare di nuovo questa
brutta pagina. Lei si è recato a Roma, ha avuto dei contatti, per
cui sicuramente sa in questo momento quali sono gli interlocutori
romani.
Detto questo, mi pare un segnale doveroso in questo momento in
cui i cittadini veramente non capiscono dove vanno a finire, perché
qua, tra nomine e poltrone, veramente siamo al paradosso! Non lo
so, mi pare un atto di buona amministrazione, di buona politica che
non aggiungerebbe nulla, non toglierebbe nulla al suo Governo. Tra
l'altro, poi non so se è uso comunque avere anche una
documentazione, una rassegna stampa sui passaggi a Roma, vorrei
evitare di nuovo di scomodare Morando, Bressa per rifare di nuovo
la rassegna stampa per l'ennesima volta.
Presidente -
Ha chiesto la parola il Presidente della
Regione, per dichiarazione di voto; ne ha facoltà.
Viérin (UVP) -
Anche per precisare visto che le cose se
si raccontano, si devono raccontare nel modo giusto, perché è
chiaro che siamo in periodo elettorale e si sente: si sente qui, si
sente nelle cose che si fanno. Se vogliamo parlare anche di
conferenze stampa, credo che siano più le conferenze stampa che gli
interventi in quest'aula in questo periodo, quindi bisogna fare una
conferenza stampa ogni volta che bisogna parlare di qualcosa. Al di
là di questo, vorrei solo ricordare che la sostituzione..., poi le
posizioni sono legittime, ognuno porta avanti la propria posizione,
poi però se siamo ancora legittimati ad avere un'idea, noi crediamo
che l'idea non sia questa e che non sia stata rappresentata in modo
corretto, collega Gerandin. Qui non c'è nessuna poltrona da
piazzare. Se si ritiene, come diceva il collega Bertin, che
l'Assessorato delle finanze non sia più un Assessorato utile,
bisognava già farlo il 10 marzo forse. Perché non è stato fatto?
Era un Assessorato inutile quello del collega Chatrian?
Probabilmente... io non lo so, io non lo avevo inteso così. Il
numero di Assessorati vogliamo ancora ridurlo? Quando avrete la
possibilità di amministrare, dimostrerete con quanti Assessori...
noi l'abbiamo ridotto, abbiamo confermato le scelte del 10 marzo,
vogliamo ancora ridurre? Ne parleremo. Ad oggi questa legislatura e
questo programma di governo ha sette Assessori e il Presidente.
Abbiamo fatto le nostre scelte, non c'è nessuna poltrona da
piazzare, perché c'era un Assessore, viene sostituito, le
segreterie ci sono, le segreterie in questo periodo in cui io sono
ad interim
sono le persone assegnate alla segreteria, quindi
non bisogna neanche dire le cose come non sono.
Per i tempi del bilancio, io mi limito a dire che i tempi del
bilancio quest'anno sono anche particolari per la questione
finanziaria dei 144 milioni. Vedremo poi durante la discussione del
bilancio se ci sarà ancora qualcuno che non sarà soddisfatto, che
in qualche modo se la questione si risolverà... questa sarà
risolta, perché siamo in campagna elettorale e quindi bisognerà
dimostrare che il lavoro che è stato fatto non è stato fatto bene.
Qui non siamo più in un periodo della legislatura dove si fanno
considerazioni ponderate e giuste secondo noi, ma ogni
spot
elettorale corrisponde ad un intervento. Qui quindi si tratta di
capire se vogliamo sostituire un Assessore, come legittimamente
questo avviene, è sempre avvenuto, se non per periodi brevi, e
portare a compimento questa legislatura nella sua normalità; se
vogliamo fare poi altre scelte per il futuro, le faremo.
La concertazione del bilancio, collega, sarà giusto un momento
molto importante di approfondimento. Abbiamo anche preso tempo in
questo periodo per fare una concertazione preventiva, per evitare
di farla dopo e continuare a modificare un documento sul quale
abbiamo lavorato e che abbiamo limato, portandolo già mediato di
tutta una serie di istanze: dagli Enti locali alle categorie, alle
organizzazioni sindacali, cercando di trovare con loro delle
sintesi a monte per facilitare il lavoro a valle. Noi quindi in
questo senso respingiamo e respingeremo quest'ordine del
giorno.
Presidente -
Ha chiesto la parola il collega Rollandin;
ne ha facoltà.
Rollandin (UV) -
Pour ce qui est de l'ordre du jour, je
crois que les arguments qui ont été présentés ont quelques
faiblesses pour soutenir qu'il n'est pas nécessaire d'avoir un
Assesseur. Évidemment, on peut sous-évaluer le travail qui doit
être fait, un Assesseur qui va profiter de cette période pour
mettre... toute une série de thèmes. Il n'y a pas seulement le
thème du budget; le budget a été créé et concerté par l'Assesseur
et le Président; je crois qu'au contraire, la partie liée à toute
l'activité de l'Assessorat est bien plus large et plus importante
que pas seulement le budget, à part le fait que le budget doit être
géré par la suite, il y a toute une série de conséquences de
l'approbation du budget qui doivent être suivies de la part de
l'Assessorat.
Permettez-moi seulement deux mots pour ce qui a été une série de
reliefs qui ont été faits à propos des affirmations du Président du
mouvement de l'Union Valdôtaine. Je crois qu'il a dit seulement la
vérité, l'aspect lié à des comportements différents.
Il fatto che l'Assessore Perron abbia dato la sua disponibilità
subito a lasciare il posto quando tutti hanno detto anche in
quest'aula che non era obbligatorio, c'erano i tempi collegati con
l'applicazione della "Severino" e il fatto che qualcuno è stato
condannato in secondo grado non sono delle cose non vere. Non ha
fatto cenni di nessun altro tipo, ha detto le differenze di
comportamento che ci sono state, con una tempistica che credo oggi
tutti hanno sottolineato. Non penso quindi che sia da ricollegarsi
o attaccarsi a questo aspetto per dire che uno è meglio dell'altro,
qui si è detto quello che è successo.
Ora, su questo tema non credo che sia da innescare un dibattito,
che penso interessi a pochi. Interessa soprattutto capire che cosa
si vuole fare per una serie di tematiche, che forse dovrebbero
inserirsi in questo contesto con la stessa ampiezza, abbiamo preso
mezza giornata per prendere atto delle dimissioni già presentate e
molte volte argomenti molto più seri passano come una lettera alla
posta. Io credo quindi che oggi noi dobbiamo prendere atto di un
fatto, senza fare altri processi, dare dei giudizi. È un primo
grado che, come tutti ci siamo augurati, potrà essere oggetto di
un'ulteriore valutazione, che porterà a riconoscere alcuni fatti
che noi ci auguriamo.
Presidente -
Posso mettere in votazione l'ordine del
giorno? Dichiaro aperta la votazione. La votazione è chiusa.
Presenti: 34
Votanti           
: 13
Favorevoli: 13
Astenuti: 21 (Baccega, Bertschy, Bianchi, Contoz, Cretier,
Fabbri, Farcoz, Follien, Grosjean, Guichardaz, Isabellon, Lanièce,
Marguerettaz, Nogara, Péaquin, Perron, Rini, Rollandin, Rosset,
Testolin, Viérin)
Il Consiglio non approva.
Il Consiglio pertanto prende atto delle dimissioni rassegnate da
Ego Perron dalla carica di Assessore al bilancio, finanze,
patrimonio e società partecipate e prende atto che il Presidente
della Regione assume
ad interim
le funzioni assessorili e
assume gli eventuali provvedimenti conseguenti.
Il Consiglio prende atto delle dimissioni rassegnate dal
Signor Ego Perron dalla carica di Assessore al bilancio, finanze,
patrimonio e società partecipate, che diventano quindi efficaci; dà
atto che il Presidente della Regione assume ad interim le funzioni
assessorili fino all'elezione del nuovo Assessore.
Presidente -
Ha chiesto la parola il collega Restano; ne
ha facoltà.
Restano (AC-SA-PNV) -
Da più parti ho ricevuto dei
messaggi durante questo dibattito che mi indicavano come il collega
Contoz non abbia risposto in aula alla mia sollecitazione, ma si
sia premurato di rispondere ad una televisione qua fuori. Allora io
le chiedo, per cortesia, di ripetere in aula, così magari ci
confrontiamo, quanto ha detto la televisione, perché è
interessante. Non stiamo gestendo la bocciofila di Saint-Vincent, è
una cosa seria! I problemi del traforo e dei trasporti sono cose
serie! Noi glielo abbiamo chiesto di convocare la commissione. Poi
riprenderò la parola dopo, perché merita un dibattito,
Presidente.
Presidente -
Ha chiesto la parola il collega Contoz; ne
ha facoltà.
Contoz (UV) -
Prendo la parola perché plurisollecitato e
ringrazio il collega Restano. Ripeto: io sono stato nominato
Presidente della commissione senza avere delle grandissime
esperienze e ho chiesto a chi era più esperto di me come dovevo
comportarmi in questo caso. Sono andato negli uffici, dove sono
andato a vedere l'ultimo verbale firmato dalla Signora Morelli,
dove c'era scritto: "organizzazione dei lavori". Ho chiesto se
c'era qualcosa di urgente, "ci sono tante cose urgenti...", è
chiaro che ce ne sono tante. Io sono andato a rispondere in
televisione esclusivamente perché il collega Restano è andato in
televisione, allora io ho risposto a quello che lui ha detto.
Adesso gli rispondo anche qui giustamente, perché ho detto che è
stato Assessore sei mesi, e dagli uffici mi hanno detto: "in genere
i Signori della minoranza, soprattutto nel caso di Restano che è
stato Assessore, ti porteranno seimila problemi" e io ho detto:
aspettiamo. Ho chiesto poi al collega Marguerettaz, che era
Assessore, il quale mi ha detto: "abbiamo un sacco di cose che
bollono in pentola, però aspettiamo un attimino che così faremo
quello che dobbiamo fare". Allora io mi sono permesso di prendere
un lasso di tempo, perché è inutile convocare delle commissioni per
parlare delle cose a metà, ho detto: prendiamo un attimino di
tempo. Non che non voglia lavorare, giustamente ho fatto notare che
sono qui apposta per lavorare come tutti gli altri, quindi non mi
sono mai tirato indietro sul lavoro, sicuramente. Porti quindi
pazienza, adesso abbiamo il giorno, faremo al più presto questa
convocazione, lo ripeto. I motivi sono arrivati... lei ha detto
prima che mi dava delle notizie, delle cose buone da portare,
aspetto... sicuramente lo faremo. Le stesse cose le ho dette in
televisione.
Presidente -
Basta, per favore! Non possiamo continuare
tutta la mattina su un batti e ribatti sulla convocazione o meno!
Verrà convocata la commissione, finito, è inutile che
continuiamo!
