Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 4065 del 16 dicembre 1992 - Resoconto
OGGETTO N. 4065/IX Disegno di legge: "Interventi per la
riqualificazione e lo sviluppo dell'area industriale Cogne di
Aosta".
Bich (Presidente)
Il Consigliere Viérin ha chiesto la
parola per illustrare il disegno di legge n. 475 iscritto al punto
28 bis dell'ordine del giorno; ne ha facoltà.
Viérin (UV)
Ce projet de loi a été examiné par deux
Commissions, la quatrième et la deuxième, qui ont nommé deux
rapporteurs. C'est donc au nom de Monsieur Stévenin, rapporteur de
la quatrième, et de moimême, rapporteur de la deuxième, que je vais
vous présenter le rapport.
Le projet de loi, présenté par le Gouvernement valdôtain le 17
novembre 1992, portant plan organique de reconversion et de relance
de la zone industrielle de la "Cogne" d'Aoste, s'insère dans un
contexte de crise internationale et italienne de la sidérurgie, de
difficultés et de modifications sociétaires du groupe Ilva.
La presse spécialisée et, notamment, le journal "Le Monde"
brossent, à cet égard, le tableau suivant. En Europe l'état de
crise du secteur sidérurgique est à nouveau invoqué. Dans un
mémorandum adressé à la Commission de Bruxelles, les 15
sidérurgistes de la CEE regroupés au sein de Eurofer chiffrent à
50.000 - dont 10.000 en Italie - le nombre de suppressions
d'emplois probables d'ici 1995, soit 13 pour cent des effectifs de
l'industrie européenne de l'acier. Plusieurs milliers d'emplois
sont aussi menacés au Japon et aux Etats-Unis. La conjoncture
économique est mauvaise. Dans tous les pays industriels les marchés
sont orientés à la baisse. En volume comme en prix. Les
perspectives sont maussades. Aucun analyste ne compte sur une
amélioration sensible avant deux ans.
Située en amont de l'industrie, la sidérurgie réagit par à-coups
aux variations du taux de croissance et subit de plein fouet les
conséquences de l'actuelle récession mondiale. Mais d'autres
facteurs perturbateurs, variables selon les Régions, sont venus
s'ajouter et amplifier le marasme. Récession, stagnation, baisse du
dollar, concurrence d'une nouvelle filière technologique (les
mini-mills, les mini-aciéries électriques installées en plein champ
aux Etats Unis), afflux d'acier en provenance des Pays de l'Est de
l'Europe forment ainsi les nouvelles combinaisons de la sidérurgie.
L'arrivée en provenance des Pays de l'Est, mais aussi du Brésil ou
la Suède, de livraisons d'acier à bas prix (de 15 à 40 pour cent de
réduction) destinées auparavant au commerce intra-Comecon ou
américain a amplifié la déprime des prix et surproduction.
Tous les Pays européens s'engagent dans de vastes plans de
restructuration du secteur, où fusions, nouvelles alliances, aides
d'Etat, rachats de groupe, rapprochements sont à l'ordre du
jour.
Confrontés à des résultats d'exploitation négatifs, en raison
d'une demande en baisse et d'une chute des prix, les grands
producteurs d'acier doivent donc envisager un nouveau cycle de
restructurations, inévitablement douloureuses. Les tensions
s'exacerbent. La concurrence est féroce. D'abord sur la maîtrise
des coûts. Elle s'exprime désormais sur un terrain beaucoup plus
politique, à savoir celui des subventions au sein de la CEE, des
mesures de protection (limitation des importations en provenance
des Pays de l'Est ou surtaxes sur les livraisons d'acier pour cause
d'aides d'Etat et de dumping) et des mesures de soutien adoptées
par les pouvoirs publics. D'ores et déjà, le poids des efforts
passés, l'évaluation des aides jadis accordées font, au sein de la
communauté, l'objet d'âpres marchandages en vue de répartir les
sacrifices à venir. La Commission de Bruxelles a proposé une aide
de 400 milliards de lires destinée à prendre en charge le coût
social des restructurations en cours, mais elle exige aussi
l'intervention et la participation financières des groupes
industriels et des gouvernements concernés.
Dans ce tableau, la faiblesse de la sidérurgie italienne -
publique et privée - apparaît au grand jour et elle vient s'ajouter
à l'absence d'une véritable politique industrielle, au coût élevé
de l'argent, à l'insuffisance des services publics ainsi qu'aux
difficultés dans le respects des critères de convergences fixés par
le traité de Maastricht en matière de prix, finances publiques,
taux d'intérêt et changes pour adhérer à l'union économique et
monétaire.
Par ailleurs, la situation du groupe Ilva - dont fait partie la
"Cogne" d'Aoste - est caractérisée aussi par une
sous-capitalisation chronique et par un endettement considérable,
qui se traduit dans un poids exorbitant des charges financières.
Les différents plans d'assainissement présentés pour dépasser cet
état de crise - surtout financière - attendent encore le feu vert
de l'IRI. De plus, ils doivent désormais s'accorder avec les
nouvelle orientations du Gouvernement en matière de gestion et de
privatisation des entreprises du secteur public.
Mais le temps presse, la situation se dégrade au jour le jour et
des décisions s'imposent.
A cet égard, le Gouvernement valdôtain veut jouer un rôle actif
et propositif. Compte tenu de la compétence de la Région Autonome
du Val d'Aoste dans le domaine de la politique industrielle, il
veut mener une action de soutien visant à protéger un secteur
important de son économie pour éviter de réduire davantage les
emplois et la production. Et ce, dans la perspective d'améliorer et
d'assurer la compétitivité de l'établissement "Cogne" d'Aoste, tout
en estimant que l'évolution technologique conduit désormais à
abandonner les grandes cathédrales pour produire dans de petites
unités spécialisées. Mais également afin de créer les conditions
indispensables pour la réalisation d'un projet industriel qui
s'insère dans un plan stratégique d'approche globale du problème
concernant la zone industrielle de la "Cogne", projet axé sur
l'assainissement et le réaménagement de ladite zone, la relance de
l'établissement et l'implantation de nouvelles activités
économiques, la disponibilité d'énergie hydroélectrique à bas
prix.
Pour ce faire, le projet de loi en question, de concert avec les
organisations syndicales et le Comité pour la sidérurgie, jette les
bases indispensables pour résoudre le problème de la "Cogne", en
définissant la philosophie de l'intervention publique, les
finalités à atteindre et les financements nécessaires. Il s'agit
d'une proposition qui fait suite au mandat que le Conseil régional
avait confié à cet effet au Gouvernement par la délibération n°
3655 du 17 juillet 1992 et qui tient compte des orientations
politiques que ce dernier avait précisées par délibération n° 8255
du 15 septembre 1992 ainsi que des résultats des pourparlers en
cours avec le groupe Ilva.
Les idées-clefs de l'initiative sont précisées dans les trois
premiers articles du projet de loi, en considérant que:
- l'aménagement du site industriel de la "Cogne" a des retombées
sociales (les emplois sont plus de 1600, dont 1200 en activité,
soit 22 pour cent environ de l'industrie manufacturière),
économiques (il y a le risque de la réduction de plus de 20 pour
cent de la valeur ajoutée régionale, produite par l'industrie
manufacturière), territoriales (l'extension de la zone - 100 ha
environ - représente 1/6 du territoire de la ville d'Aoste),
productives, urbanistiques et environnementales, aussi bien à
l'échelon régional qu'à celui communal;
- la portée du problème de la "Cogne" et la multiplicité de ses
aspects exigent - si l'on veut parvenir à une solution - une
présence active et déterminée de la Région pour favoriser la
sauvegarde de l'emploi et l'épanouissement d'activités productives
alternatives, avec la mise en oeuvre d'un plan d'action organique
et concerté des actions, tant publiques que privées, envisagées à
cet effet;
- la présence active de la Région implique le contrôle d'au
moins deux importants facteurs de production, à savoir la zone
industrielle et les centrales hydroélectriques qui alimentent les
activités implantées dans ladite zone.
L'article 1er du projet définit les finalités de la loi comme
suit:
- mise au point et réalisation de la part de la Région d'un plan
organique portant reconversion et promotion des activités
productives et réorganisation urbanistique du site de la
"Cogne";
- mise en valeur des centrales hydroélectriques desservant la
zone industrielle pour en accroître la capacité de production et en
diversifier l'utilisation dans l'intérêt des communautés
locales.
L'article 2 fixe les lignes d'action régionales et définit les
objectifs des accords que le Gouvernement valdôtain est autorisé à
conclure avec le groupe Ilva et avec d'autres partenaires
directement intéressés. Ces objectifs consistent à:
a) reconvertir les activités industrielles de la "Cogne SpA",
afin d'assurer les emplois nécessaires, même par le biais d'une
modification de la propriété, de la structure financière et de
l'organisation de la société. A cet effet il est important de
souligner que la Région vient d'obtenir un financement spécifique
de 8 milliards de lires de la part de la Commission de Bruxelles,
dans le cadre du programme communautaire n° 2, concernant les zones
industrielles à reconvertir;
b) promouvoir l'implantation dans la zone industrielle de
nouvelles activités économiques (verticalisation de la production,
sous-traitants, secteurs à haute technologie, services aux
entreprises) en s'assurant de leur compatibilité avec les
conditions productives, dimensionnelles et environnementales qui
seront établies par la Région, de concert avec la commune d'Aoste,
dans le plan de réorganisation urbanistique visé à l'article 3;
c) acheter les terrains de la zone industrielle et les bâtiments
qui y sont installés, condition nécessaire pour sauvegarder les
emplois et réaliser les autres objectifs;
d) assainir et réhabiliter, sous le profil environnemental, la
totalité de la zone, condition indispensable pour sa pleine
insertion territoriale et pour promouvoir l'implantation de
nouvelles productions;
e) réaliser la participation de la Région dans des sociétés ou
consortiums titulaires des installations hydroélectriques qui
desservent les activités de la zone.
L'article 3 rattache l'ensemble de ces actions à un plan de
réorganisation urbanistique de la zone que le Gouvernement
valdôtain est appelé à élaborer de concert avec la commune d'Aoste.
Ce plan constituera donc l'instrument fondamental de vérification
de la compatibilité et de la cohérence des différentes actions.
L'article 4 prévoit enfin les moyens financiers nécessaires pour
entamer le processus de reconversion de la zone de la "Cogne" et
des activités productives, en l'occurrence:
- l'institution au budget régional de trois nouveaux chapitres
de dépense affectés à l'acquisition des biens immeubles, à l'achat
d'actions dans les sociétés ou consortiums titulaires
d'installation hydroélectriques, à la réalisation des opérations
d'assainissement, de rationalisation de productions existantes et
de réindustrialisation;
- la prévision d'une dépense de 150 milliards de lires, dont 100
milliards pour l'exercice financier 1993.
Si cette intervention ne résout pas d'un trait tous les
problèmes - personne ne dispose d'une baguette magique - néanmoins
elle représente le premier pas, un pas important, indispensable et
nécessaire, qui témoigne de la volonté et de l'engagement du
gouvernement et de l'actuelle majorité. Elle permet ainsi de passer
de la phase des bonnes intentions à celle des propositions, en
établissant les conditions pour la solution du problème et en
définissant la vision d'ensemble, les lignes directrices, les
objectifs et les actions à entreprendre.
Presidente
Ha chiesto la parola l'Assessore
all'industria, commercio e artigianato, Mafrica; ne ha
facoltà.
Mafrica (PCI-PDS)
La relazione del Consigliere Viérin
ha inquadrato molto bene il senso e le modalità dell'intervento, di
cui io voglio sottolinear ulteriormente il senso politico.
In un periodo in cui la Regione è stata praticamente costretta a
dimensionare il proprio bilancio sulle entrate dell'anno
precedente, si è fatta la scelta di inserire la questione della
Cogne tra gli interventi più importanti previsti nel bilancio. Mi
pare che si tratti di una scelta molto significativa dal punto di
vista politico e del modo di affrontare i problemi.
Nel bilancio del 1993, che tutto sommato assegna ai diversi
assessorati gli stessi stanziamenti dell'anno precedente, è
previsto uno sforzo rilevante di 100 miliardi per il settore
industriale. Mi sembra che questo sia il primo elemento da
sottolineare.
Credo che vada anche sottolineato il modo in cui si intende
affrontare la questione della crisi del settore industriale ed in
cui sono rilevabili tre elementi. C'è innanzitutto il senso della
dignità di questa Regione. Vale a dire la Regione si pone in modo
serio come interlocutrice di attori diversi (Ilva, Iri, Governo)
mettendo in campo una parte rilevante delle sue disponibilità
finanziarie, per dare un contributo positivo alla soluzione di un
problema che ha collegamenti con una gravissima crisi economica e
di settore. Mi pare che il modo di porsi della Regione sia chiaro e
dia credibilità ai passi che dovranno essere compiuti in
seguito.
Credo che con questo disegno di legge si dia anche una chiara
indicazione politica circa l'attenzione che la maggioranza pone ai
problemi del lavoro. È una scelta significativa per cercare di
intervenire a tutela dell'occupazione: si fanno stanziamenti
significativi e considerevoli in un bilancio che complessivamente è
austero. Credo che questo aspetto sia da sottolineare, perché
manifesta l'attenzione rispetto a problemi che stanno diventando
sempre più gravi e che vanno affrontati con un'attenzione
particolare. Qui c'è il segno di questa attenzione.
Credo che il disegno di legge dimostri anche che non si intende
guardare solo alle condizioni attuali, ma anche a quelle
future.
Negli indirizzi precisati negli articoli del disegno di legge si
fa riferimento all'utilizzo delle aree, al ruolo che deve avere il
Comune di Aosta, al senso strategico di questo tipo di
intervento.
Credo che sia una dimostrazione di lungimiranza considerare in
modo unitario ed in collegamento con il Comune di Aosta i problemi
del risanamento industriale della Cogne, dell'acquisizione delle
aree, dell'acquisizione e del controllo dell'energia, della
reindustrializzazione e del riuso dell'area disponibile anche ai
fini produttivi e per i servizi.
C'è qui il segno di una volontà di guardare al futuro, di
superare le difficoltà che oggi sono presenti in modo particolare
nel campo siderurgico e che sono state ripetutamente discusse in
questo Consiglio.
Con questo disegno di legge si stanziano sostanzialmente delle
somme per degli obiettivi molto chiari, che sono solo un punto di
partenza, perché poi verranno gradualmente trovate le forme per
adeguarsi agli obiettivi di risanamento dell'azienda, del controllo
dell'energia, della reindustrializzazione, della riorganizzazione
territoriale di un'area importante per la città..., che sono
evidenti nel disegno di legge e sono anche il faro cui far
riferimento nel corso della complessa trattativa che coinvolge
molti attori.
Avendo dato con questo disegno di legge un segnale manifesto,
concreto e forte della volontà di questa Amministrazione, io credo
che si creeranno le condizioni affinché la Cogne, superata la crisi
dell'Egam quando sembrava che non ci fossero più speranze, superata
la crisi della FINSIDER quando sembrava che il suo destino fosse
ormai segnato, superi anche questa terza grande crisi che interessa
l'Ilva, cioè un grande gruppo industriale che in questi mesi, nel
processo di privatizzazione, cambierà anche natura, in modo che qui
in Valle ci sia ancora un'attività siderurgica significativa,
risanata, che possa dare occupazione ad un numero consistente di
lavoratori per i prossimi anni, mentre nel frattempo prenderanno
corpo i processi di riorganizzazione e di reindustrializzazione
dell'area, in modo che la stessa si inserisca nella più complessiva
trasformazione della nostra Valle.
Io ritengo significativo quello che oggi è scritto su "Il Sole
-24 Ore": "Aosta vince la sua battaglia sulle risorse finanziarie".
Era una battaglia molto difficile, c'erano le condizioni per temere
una scarsa propensione del Parlamento o del Governo verso i
problemi della nostra Regione, invece la chiarezza degli obiettivi,
la linearità dei comportamenti, l'appello a tutte le forze di
questa comunità, hanno prodotto un risultato positivo per le
risorse della Regione.
Io sono convinto che con questo disegno di legge noi mettiamo le
basi per procedere in modo simile e per ottenere un altro risultato
positivo, perché diamo un segnale della nostra disponibilità ad una
trattativa seria che faccia riferimento alle condizioni reali della
nostra economia e del nostro territorio, e ci presentiamo come
interlocutori credibili e degni di rispetto di fronte ai diversi
attori che operano nel settore siderurgico. Stando ai segnali che
abbiamo già avuto, credo che le cose potranno muoversi nella
direzione che auspichiamo.
Presidente
Ha chiesto la parola il Consigliere
Trione.
Trione (DC)
Credo che finalmente o purtroppo - secondo
i punti di vista o le conclusioni cui perverremo dopo
l'approvazione o meno di questo disegno di legge - siamo giunti al
termine della vicenda Cogne. Era da tempo, infatti, che aspettavamo
di prendere qualche decisione, ma temo che questa arrivi con
qualche ritardo.
Il problema della Cogne avrebbe dovuto e potuto essere esaminato
e risolto nei suoi diversi risvolti e nelle sue varie componenti ed
implicazioni molto tempo prima. Credo, però, che sia mancato -
questo lo dico a tutto il Consiglio regionale, a tutte le forze
politiche ed in particolare all'esecutivo - quell'interesse di cui
la Cogne aveva bisogno per trovare delle soluzioni.
Ma ora, considerati i tempi ristretti e valutata l'enorme
importanza strategica dell'azienda, io credo che vada fatto il
possibile e l'impossibile per recuperare il tempo perso, ammesso
che ne abbiamo ancora un po' a disposizione.
Sicuramente le difficoltà gestionali della Cogne, considerato il
peso che l'azienda ha avuto ed ha nell'equilibrio regionale,
avrebbero richiesto da parte di tutte le forze politiche, oltre al
maggior interesse cui prima ho fatto cenno, anche un'analisi a
marce forzate che, partendo dal particolare, delineasse una precisa
visione generale dell'economia regionale valdostana, per
consentirci di decidere i futuri modelli di sviluppo e le linee
d'azione dell'Amministrazione regionale e, poi, tornando al
particolare, ci consentisse di decidere in modo congruo le
soluzioni da approvare e adottare.
Si sa, però, che la progettualità ed il rispetto dei programmi
sono metodi di lavoro poco amati e poco seguiti. Per la Cogne,
infatti, a tempo quasi scaduto possiamo registrare i seguenti
interventi e posizioni della Giunta regionale.
1) L'accettazione passiva della volontà dell'Ilva di disfarsi
della Cogne. Questo, per la verità, non sconvolge nessuno, vista la
carenza di strategie e di iniziative della stessa Ilva; tuttavia
sarebbe stato molto interessante, opportuno ed utile fare un
bilancio su cosa hanno significato per la Cogne questi quattro anni
di gestione Ilva.
Nell'ultima adunanza del Consiglio regionale, parlando della
situazione industriale in Valle d'Aosta, credo di aver detto che
questo è stato il peggiore periodo della vita della Cogne. Potremmo
servirci del parametro della gestione Egam, che forse è stata la
peggiore, ma credo che la gestione Ilva abbia superato quanto di
male è stato fatto allora.
Soprattutto, ritengo che non si possano accettare certe
incursioni nell'economia di una Regione coma la nostra, assistendo
da semplici spettatori. Questo, però, è quanto abbiamo fatto.
2) Nessuna analisi dei punti di debolezza che rendono critica la
sopravvivenza della Cogne.
La crisi della Cogne giustificata con la crisi del mercato sta
bene a tutti, non si cercano altre cause, che credo esistano, che
hanno determinato la sua attuale situazione.
È vero, la situazione esterna oggi è più difficile che mai, ma
non ci autorizza a pensare che non ci siano altri problemi. Oppure,
tutti sanno che ci sono, ma nessuno ne vuole parlare, perché non si
sa come risolverli, o perché anche il solo parlarne renderebbe più
difficile una decisione.
3) Trovare per la Cogne un partner disposto ad entrare in
maggioranza, sostituendo l'Ilva alla guida dell'azienda.
La ricerca non è stata molto difficile. D'altronde, non c'erano
molte alternative e questa ormai è benedetta da tutti, anche dai
rappresentanti dei lavoratori che, credo, stiano accogliendo con
estremo piacere e favore l'intervento di un partner. Anche in
questo caso, basta solo il contesto per far capire quante idee,
quanta forza negoziale, quanta strategia ci sia sotto, cioè
praticamente nessuna. Il partner sapeva benissimo di dover trattare
da solo, quindi senza pericolosi concorrenti.
4) Trovare una forma, non impugnabile, per finanziare il
"salvataggio".
Attraverso l'acquisizione delle aree si è trovato un
"escamotage" per non incorrere nei veti comunitari e per garantirsi
la proprietà di un'area definita strategica per la città di
Aosta.
Una possibile chiave di lettura potrebbe essere la seguente: con
un intervento finanziario di tutto rispetto - per il momento non
abbiamo problemi finanziari - l'estinzione dello stabilimento si
allontana nel tempo. "È stata rinviata - qualcuno ha già detto -
per eccesso di disponibilità".
Per quanto concerne l'occupazione, è già stata di fatto
raggiunta quota 1000 e sicuramente si sarà fatta anche qualche
considerazione sul tempo minimo necessario per "sistemare" i
residui occupati.
Quando il mercato - sempre lui, così tutti andranno assolti
dalle loro responsabilità - avrà affossato l'azienda, non dovremo
spaventarci neppure allora, perché demolizioni, bonifiche,
costruzioni di nuovi immobili... saranno ottime occasioni per far
girare il denaro e tutti vivranno, non so quanto a lungo, ma
sicuramente felici e contenti.
Ecco allora che acquista sempre più fondamento, più
attendibilità, più senso la tesi secondo cui il problema
industriale è stato sorvolato. Sotto sotto, il punto di arrivo è
già stato deciso e sta bene a tutti, perciò pensiamo a cosa si
dovrà fare dopo.
Eppure, io credo che i tempi stiano veramente cambiando e questo
dovrebbe averlo capito anche chi fa parte del cosiddetto
"sistema".
"Aosta vince la sua battaglia finanziaria", dice l'Assessore
Mafrica, citando qualche giornale specializzato. Ma chi crede
ancora che gli schemi che proiettano infallibili modelli per il
futuro, validi fino a ieri, siano validi ancora oggi? Chi farà le
spese delle eventuali scelte o, meglio, delle non scelte di
oggi?
A conclusione di questo mio breve intervento e per riportare il
discorso in un ambito più particolare, sottopongo alla Giunta
regionale alcune questioni ed alcune domande più specifiche, alle
quali è indispensabile dare risposte concrete per poter esprimere
un giudizio corretto e completo sul tema in discussione.
A chi andranno i 150 miliardi, considerato che i terreni, già di
proprietà della Cogne, oggi appartengono a Ilva Gestioni
Patrimoniali e a Robbless?
Quanti altri miliardi occorrerà aggiungere a questi primi 150
per acquisire l'intera area di oltre un milione di metri
quadrati?
"Obiettivi chiari", ha detto l'Assessore, ma quale sarà la
strategia del nuovo gruppo? Credo che questo sia molto importante
per poter prendere una decisione sui 150 miliardi.
Attraverso quali interventi si intenderà dare competitività
all'azienda?
Cosa significa "interventi di reindustrializzazione"?
È forse la solita espressione con cui in questi anni si è
coperto il vuoto di iniziative imprenditoriali, oppure - peggio - è
un eufemismo sedativo per coloro che stanno perdendo o che sperano
di trovare un posto di lavoro?
Quali interventi intende attuare la nostra Regione affinché le
attività terziarizzate dalla Cogne rimangano in Valle?
Quali saranno le nuove attività produttive da insediare
nell'area?
Credo di potermi fermare qui, anche perché il tempo che ci
rimane per delle risposte appena adeguate è molto poco, anzi,
probabilmente non è più sufficiente neppure a consentire una
capitolazione dignitosa della vecchia ed illustre Cogne.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Il disegno di legge presentato dalla
Giunta sicuramente esprime una volontà politica importante ed
impegna anche una somma significativa per intervenire sulla realtà
dello stabilimento Cogne, tuttavia io credo che sia sbagliato
caricarlo, come ha fatto nel suo intervento l'Assessore Mafrica, di
un significato che va al di là di quello che c'è scritto in questo
disegno di legge. Esso, infatti, non contiene un piano, ma esprime
le cose che ho appena detto: la volontà politica di intervento, una
disponibilità finanziaria che viene messa lì, finalizzata a cose da
definire, a trattative da portare avanti, ad un progetto
industriale che non conosciamo e che non esiste ancora o che non è
definito, quindi ad un assetto che è ancora tutto da
definire.
La parte più cospicua e significativa di questo disegno di legge
è rappresentata sicuramente dalla volontà di acquistare le aree
della Cogne. Questa è la cosa più concreta, più urgente, più
immediata e - io ritengo - anche più necessaria. Infatti, ho sempre
ritenuto che per tanti motivi fosse opportuno che l'Amministrazione
regionale, che aveva ed ha abbondanti risorse finanziarie,
acquisisse queste aree strategicamente importanti e significative e
che l'acquisizione in sé fosse, tra l'altro, lo strumento migliore
anche per consentire e in un certo senso condizionare un intervento
dell'Ilva di razionalizzazione, di rilancio e di ristrutturazione
dello stabilimento.
Io rimango coerente a questa linea, che - ripeto - avevo già
espresso nel Consiglio straordinario del 4 maggio del 1992, di cui
sono andato a riprendermi gli appunti, e quindi oggi condivido
questa strategia.
Devo però fare un'osservazione su cui vorrei alcune spiegazioni,
perché in quell'occasione proprio su questo punto venne espressa
una posizione diametralmente opposta dall'attuale Presidente della
Giunta. Ricordo che l'allora Assessore Lanivi disse: "Non dobbiamo
comprare i terreni: ce li devono cedere a costo zero". Questa era
la tesi sostenuta non solo da lui, perché io ricordo che il
sindacato era schierato anch'esso su questa posizione: "Non
dobbiamo dare soldi all'Ilva".
Io, che allora avevo sostenuto una posizione diversa, perché
dicevo: "Diamogli questi soldi...", sono stato quasi redarguito
pesantemente, quasi che fossi un traditore che andava a far
balenare davanti all'Ilva la possibilità di avere del denaro.
Non avevo capito allora quella posizione, ma mi sembra che
adesso si sia ritornati indietro, tuttavia vorrei capire come mai
si è cambiata posizione e perché. Chiedo comunque che se ne
esplicitino le ragioni, perché in realtà a me sembrava velleitario
ed impraticabile quel tentativo di dire all'Ilva: "Adesso ci dai il
terreno a costo zero, attraverso una trattativa politica o
attraverso". Semmai sarebbe stato necessario condizionare il denaro
all'Ilva per l'acquisto delle aree con la richiesta di un
intervento per la ristrutturazione dello stabilimento.
Se ho capito bene, a me sembra che la linea che emerge da questo
disegno di legge, stando anche all'illustrazione fatta in sede di
Commissione, sia quella di andare ad acquistare le aree. Tra
l'altro non ho capito bene cosa si vuole acquistare, ma credo che
ciò non sia chiaro neppure alla Giunta: le aree libere da
fabbricati, gli stabilimenti... In Commissione l'Assessore ci ha
illustrato dei dati sui costi, da cui risulta che le cifre indicate
nel disegno di legge non sono neanche sufficienti all'acquisto
delle aree rispetto alle valutazioni dell'Ilva. Pertanto, rispetto
a tutte le previsioni di intervento che si fanno nel disegno di
legge, non è minimamente sufficiente lo stanziamento previsto.
Comunque noi riteniamo che questa strada debba essere percorsa
il più rapidamente possibile, però è evidente che il problema
dell'acquisizione delle aree e quello delle centinaia di miliardi
da dare all'Ilva sono strettamente collegati ad un accordo sul
progetto industriale sullo stabilimento.
Pertanto il nostro Gruppo, mentre da una parte è favorevole a
questo disegno di legge, chiede dall'altra che ci sia un impegno,
che fra l'altro non è esplicitamente espresso in questo articolato
che delega tutto alla Giunta e non fa più riferimento al Consiglio
e alle Commissioni, a riferire al più presto alle Commissioni sul
modo in cui vanno avanti il discorso del progetto industriale e
queste trattative, perché - ripeto - dopo che sarà stato approvato,
questo disegno di legge dovrà essere completamente riempito di
contenuti e solo allora si vedrà che tipo di sbocchi avrà.
In merito all'acquisto, noi abbiamo sempre insistito in passato
e ribadiamo anche oggi che l'acquisizione di queste aree è
necessaria ed importante, ma deve essere assolutamente
salvaguardata la loro utilizzazione a fini produttivi. Cioè, se
pensassimo di acquisire quest'area per destinarla ad attività
commerciali o del settore terziario, arrecheremmo sicuramente,
magari all'inizio in modo marginale, ma poi in modo sempre più
significativo, un danno enorme. Infatti, è certamente possibile
sostituire la Cogne con altre attività industriali, recuperando
anche i posti di lavoro derivanti dalla sua chiusura e magari
qualcuno di più, ma ciò è possibile solo se si ha a disposizione
un'area industriale come quella.
Per queste ragioni, noi vorremmo presentare un emendamento
all'articolo 1, per aggiungere alla fine del primo comma le parole
"al fine dell'insediamento di nuove attività produttive", in modo
che sia chiara la volontà di mantenere a destinazione di tipo
produttivo tutta l'area.
Quindi noi presentiamo questo emendamento, diamo un giudizio
complessivamente favorevole al disegno di legge, in cui però
individuiamo soltanto una fase di passaggio, un primo passo non
risolutivo né rispetto alla situazione di crisi dell'azienda, né
alla riqualificazione complessiva dell'area, che invece è demandata
ad un piano che per ora non conosciamo.
Lascio all'Assessore Mafrica festeggiare la vittoria della Valle
d'Aosta al Senato. È da dieci e più anni, infatti, che siamo ormai
divisi anche da una valutazione molto diversa sui rapporti
finanziari fra lo Stato e la Regione. Su questo problema abbiamo
avuto modo di confrontare posizioni diverse fin dall'inizio degli
anni '80. Credo che riprenderemo questo argomento nella discussione
del bilancio, che è poi il terreno più proprio su cui è possibile
confrontarsi sulle caratteristiche della spesa regionale, sulle
nostre risorse e sulle stesse dimensioni del bilancio del 1993, in
cui si colloca questo intervento, che sicuramente è comunque
significativo.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
A chiusura del dibattito svolto
nell'adunanza straordinaria del Consiglio regionale dello scorso 27
novembre il Presidente Lanivi fece alcune affermazioni alle quali
ritengo di dover replicare in questa occasione, perché è bene
chiarire certi aspetti e non accreditare nell'opinione pubblica
fatti e cose che forse non rispondono del tutto a verità. Il
passato è trascorso da molto tempo e, come capita a me, forse anche
il Presidente Lanivi può aver dimenticato certi aspetti e l'iter
seguito dalla Cogne nella nostra Regione.
Egli ha affermato, in tono quasi sprezzante, che negli anni '60
i partiti avevano la gestione della Cogne.
Voglio ricordare al Presidente Lanivi che in quegli anni l'unico
azionista della Cogne era lo Stato. La Cogne non faceva parte di
nessun gruppo finanziario o economico, ma era alle dirette
dipendenze, anche in senso economico, del Ministero del
tesoro..
(...interruzione del Presidente Lanivi...)
... No, quello avvenne dopo. Allora io facevo un altro mestiere
e ricordo i vari incontri con sindacati, forze politiche e sociali,
per ottenere dal Ministero del tesoro i finanziamenti necessari per
far fronte alle ristrutturazioni che avvenivano all'interno della
Cogne, per potenziare le attrezzature e per introdurre nuove
tecnologie. Ricordo anche gli interventi, che abbiamo fatto
unitamente ai Presidenti di Giunta che si sono succeduti, per
ottenere i finanziamenti e la ricapitalizzazione del della
Cogne.
Non voglio dire che allora il peso dei partiti non si sia fatto
sentire, ma in quel momento la forza dei partiti politici è stata
determinante per garantire una certa continuità alla Cogne.
Allora, come oggi, c'era da tutelare l'occupazione e la Cogne
era al centro di ogni iniziativa politica per tutto quello che essa
rappresentava sul piano produttivo e su quello occupazionale.
L'azione che si condusse all'ora, per evitare di essere
continuamente a confronto col Governo o col Ministero del tesoro,
fu di rivendicare l'inserimento della Cogne in un gruppo
finanziario, che le potesse garantire i finanziamenti necessari per
farla vivere sul piano produttivo e consentirle di mantenere
determinati livelli occupazionali. Credo quindi che la presenza
delle forze politiche che si interes-savano dei problemi sociali
conseguenti alla presenza della Cogne in Valle d'Aosta, non sia
stata un fatto negativo, ma positivo.
Il Presidente Lanivi ha anche affermato che la Cogne continua ad
esistere in virtù del protocollo Iri-Regione.
Non sono completamente d'accordo che sia stato quel protocollo a
far vivere la Cogne fino ad oggi. La Cogne ha continuato a vivere
perché ha avuto dei passaggi precedenti, che forse fatalmente le
sono stati anche molto favorevoli.
La costituzione dell'Egam, in cui è stata inserita la Cogne,
forse è stato un aspetto negativo, che però è diventato positivo
successivamente, perché, quando tutti assieme abbiamo chiesto lo
scioglimento dell'Egam, nella legge di scioglimento era previsto
che per non pochi anni lo Stato avrebbe ripianato tutti i debiti
che sarebbero stati prodotti annualmente dalle aziende ex Egam.
Quindi per diversi anni la Cogne è andata avanti con il risanamento
del passivo a fine anno a spese dello Stato, proprio in virtù di
quella legge.
Quel particolare momento era certamente difficile, perché
iniziava la crisi dell'acciaio nel nostro Paese. Noi abbiamo difeso
le aziende siderurgiche perché davano occupazione, però anche
allora si stava attraversando un momento alquanto difficile per le
attività produttive del settore siderurgico e per il mercato della
siderurgia. Certo, con l'accordo Iri-Regione si sarà fatto qualche
passo in avanti, del resto tutto può tornare utile; ma quel
protocollo non era attendibile nel quadriennio 1986-90 per le
situazioni che si verificavano allora nel Paese e che non sto ad
elencare, così come non poteva essere attendibile dal 1990 ad
oggi.
Perché non era attendibile? L'abbiamo già detto in certi momenti
e lo confermiamo oggi. Ho qui con me degli articoli che avevo
scritto allora per precisare il nostro pensiero sull'accordo
Iri-Regione.
Quel protocollo non era attendibile, perché era calato in una
realtà in cui non esisteva una politica siderurgica, non esisteva
una politica di settore, non esisteva un accordo tra il settore
siderurgico pubblico e quello privato che non rientrava nei piani
delle organizzazioni sindacali a livello nazionale Quel protocollo
era in sostanza anche al di fuori di ogni linea politica del
Ministero delle partecipazioni statali e del Governo.
La dimostrazione della poca attendibilità del protocollo è stata
dimostrata dal Piano Finsider che fu presentato subito dopo e che,
per fortuna, fu bocciato a tutti i livelli. Ho ancora qui con me un
ordine del giorno della Giunta del 16 giugno 1989, a firma
dell'Assessore Lanivi, nel quale si esprime l'auspicio che la
Deltacogne entri nell'Ilva-Cogne e si chiede l'apporto delle forze
politiche e dei parlamentari per far uscire la Deltacogne dalla
Finsider e farla entrare nell'Ilva-Cogne.
La poca attendibilità di quel protocollo la si poteva desumere
anche dagli incontri fra le parti che si sono resi necessari per
richiamare gli altri al rispetto delle intese e degli accordi ed in
modo particolare, come dicevo, per far entrare la Deltacogne
nell'Ilva-Cogne. Ci sono i comunicati stampa del '87, '88,'89. Ho
qui con me un piccolo archivio dei fatti che si sono succeduti in
quegli anni, perché, anche se non facevo più il sindacalista, ho
seguito molto da vicino il problema nel partito di cui facevo e
faccio parte. Non voglio certamente fare della retorica, ma
l'accordo Iri-Regione ha dimostrato la sua fragilità nonostante gli
impegni e le dichiarazioni di buona volontà di risolvere i problemi
produttivi, di salvaguardare l'occupazione di 2.000 o 2.500 unità
lavorative nello stabilimento di Aosta.
Una volta ho sentito il Consigliere Andrione dire che nessuno
piano fatto dal 1980 in poi è stato credibile e pertanto non lo
potevano essere in quel momento neppure i protocolli d'intesa.
Infatti, quel protocollo che sanciva il mantenimento -
rivendicato anche dai sindacati - di uno stabilimento con 2.000 o
2.500 unità lavorative, non appena firmato, ha portato solo alla
riduzione del personale. Dopo quell'accordo, alla Cogne non è mai
stata garantita la qualità e la quantità della produzione. Questa è
la realtà. Non sono state mantenute le unità lavorative che ci si
era impegnati a mantenere e che tutti credevano di mantenere, ma
non si è nemmeno mantenuta la qualità e la quantità dell'attività
produttiva. Oggi se ne pagano le conseguenze.
Sul pronunciamento dell'Associazione degli industriali io sono
d'accordo con quanto detto dal Presidente Lanivi. Certamente ci
sono industriali veri e ci sono industriosi, però, Presidente, non
si può non tener conto della parte sana di questi industriali, cioè
di quelli che vogliono affrontare i problemi occupazionali e dei
quali noi abbiamo bisogno se vogliamo riempire le centinaia di
migliaia di metri quadri di aree che andiamo ad acquistare.
Oggi votate questa legge, domani porterete quella per
l'acquisizione delle aree dell'autoporto. È chiaro che queste aree
dovranno essere riempite, ma è evidente, allora, che bisogna tenere
in considerazione le proposte e l'aiuto che ci possono venire anche
dal mondo industriale.
Ho visto, infatti, che siete corsi ai ripari nei rapporti con
l'Associazione degli industriali, tant'è che avete fatto quasi in
modo di ritirare le accuse o almeno di renderle meno gravi di come
erano state presentate. Mi pare che l'Assessore Mafrica si sia
anche incontrato con l'Associazione valdostana degli industriali,
con la quale ha parlato della realizzazione dell'ormai famosa
Camera di commercio che da anni tutti rivendicano, quasi che fosse
la panacea di tutti i mali.
Francamente vi posso dire che le esperienze fatte in altre
Province e Regioni non sono state superiori a quelle della nostra
Regione, per cui non so quanto convenga istituire la Camera di
commercio. Vi rendete conto che la Giunta esecutiva di una camera
di commercio è formata da rappresentanti delle Associazioni degli
industriali, dei commercianti, degli artigiani e di tutti i
rappresentanti delle varie categorie produttive..., che si mettono
insieme, discutono e propongono i problemi della Camera di
commercio? Non pensiamo, quindi, che tutti i mali dell'attività
produttiva ed industriale della nostra Regione, a tutti i livelli,
possano essere risolti con l'istituzione di una Camera di
commercio.
Ho voluto fare queste precisazioni al Presidente Lanivi, perché
sentivo di doverle fare quasi come replica, anche perché lui parla
per ultimo e dopo non è possibile replicare. Tuttavia non le ho
volute fare per ragioni di polemica, ma per chiarire bene le cose,
anche perché l'esperienza del passato ci deve servire per le nostre
scelte future.
Detto questo, confermo quanto avevamo detto in occasione
dell'adunanza straordinaria del Consiglio regionale: non ci
sentiamo di avallare la linea che state seguendo per l'acquisizione
delle aree. Senza alternative sul piano produttivo ed
occupazionale, la sola acquisizione delle aree porta alla chiusura
dello stabilimento della Cogne, della quale, se proseguite lungo
questa strada, vi assumete ogni responsabilità.
Le aree si devono acquisire solo se vi devono acquisire delle
attività alternative per garantire occupazione e produzione. Non ci
sembra che l'acquisizione delle aree fine a se stessa sia il modo
migliore per mantenere l'Ilva o la presenza del capitale pubblico
nella nostra Regione.
Quale interesse avrà l'Ilva, una volta ottenuti i soldi e cedute
le aree, a rimanere nella nostra Regione? Che interesse avrà il
capitale pubblico ad investire nella nostra Regione quando non sarà
presente nemmeno con le proprie strutture?
Noi non possiamo avallare la vostra posizione perché con i 150
miliardi saranno ripianati solo i debiti dell'Ilva per un po' di
tempo, perché, in caso di mancata ricapitalizzazione del capitale
sociale, l'Ilva a fine anno dovrebbe chiudere, ma non la possiamo
avallare perché, come ho già detto prima, nella nostra Regione non
siamo in condizioni di poterci completamente sostituire al capitale
pubblico. Non possiamo pensare di far fronte solo con il nostro
bilancio alle necessità occupazionali della nostra Regione.
Una volta che l'Ilva avrà venduto le aree, non ci sarà alcuna
garanzia per la nostra Regione di non perdere la sua tradizione
siderurgica. E poi, anch'io ritengo, come è già stato ricordato dal
Consigliere Trione che mi ha preceduto, che l'acquisizione delle
aree così come viene proposta oggi rimane una pura e semplice
operazione immobiliare. Oggi, infatti, non abbiamo nemmeno
enunciato una qualche forma di sinergia con i privati che operano
nel settore siderurgico.
Sento dire che questi privati ci saranno e che si prenderanno
dei contatti, ma la realtà è che oggi non esiste alcuna garanzia
per privati che possano venire nella nostra Regione, anche se siamo
a conoscenza che alcuni hanno la volontà di venire, ma aspettano
solo che la Regione si muova. Oggi, però, oggi non c'è alcun
segnale che nella nostra Regione possano venire dei privati, in
modo che si possano fare delle sinergie con loro per portare avanti
l'attività siderurgica della nostra Regione.
Oggi l'Amministrazione non esercita alcun ruolo nella ricerca di
alternative produttive adeguate alla nostra Regione, anche perché
non esiste alcun piano anticrisi. Sui giornali si legge che la
Giunta ha messo in piedi un piano anticrisi. Ma questo cosa vuol
dire? In cosa consiste il piano anticrisi? Su questo giornale
leggo: "Piano anticrisi: la Regione ha un piano anticrisi con
l'obiettivo di acquisire le aree per favorire l'insediamento di
nuove aziende.... La CEE finanzia il piano Cogne... Il Presidente
Lanivi dichiara che è un obiettivo importante, perché indica un
positivo clima fra la Regione e la CEE ed è un riconoscimento della
validità del nostro piano per la Cogne".
Ma dov'è il piano per la Cogne? Quale piano c'è per la Cogne?
C'è l'acquisizione delle aree e poi? Quali sono gli inserimenti?
Quanti operai rimangono nel settore siderurgico? Le aziende che si
inseriranno in quelle aree, quante unità operative possono
occupare? Quali sono le attività produttive che vengono
esercitate?... Bisogna pure indicare qualcosa. Per essere credibili
bisogna dire che c'è qualcosa davanti a noi, ma oggi non c'è
niente. Si dà l'illusione che ci sia un piano, che però non c'è,
perché non lo potete indicare nemmeno voi.
C'è un protocollo di buona volontà di intenti, la Giunta decide
unilateralmente di acquisire le aree, decide unilateralmente, com'è
consuetudine anche di fare un progetto di reindustrializzazione, di
rendere urbanisticamente Aosta più bella, di acquisire l'energia
elettrica... Ma qui, signori, state attenti perché quando ci si
sposa bisogna essere in due a dire di sì, cioè non basta la vostra
volontà, con la quale avete dimostrato di non poter realizzare
condizioni credibili perché sia possibile avallare ed approvare
questo disegno di legge.
Signori, dall'adunanza straordinaria del 4 maggio, in cui furono
assunti certi impegni, ad oggi sono passati otto mesi. Allora
avevate promesso di fare tutte le iniziative possibili, progetti o
non progetti, ma non avete presentato ancora niente. Ogni volta
siete venuti in questo Consiglio per rinviare qualunque
decisione.
Dove sono finite le promesse di quell'ordine del giorno "di
giungere entro il 15 ottobre prossimo alla sottoscrizione di un
accordo quadro, di fare entro sessanta giorni un piano di
risanamento produttivo ed economico..."? Signori, non le ho mica
scritte io queste cose e non le ho neppure approvate io, ma ve le
siete approvate e ce le avete date. Queste cose voi le avete dette
ai sindacati ed ai lavoratori... e oggi, invece, venite qui a dirci
che esiste un piano. Ma dov'è questo piano? Se c'è un piano ci
devono essere certamente delle indicazioni.
E poi, dove sono queste intese con l'Ilva, il nuovo metodo di
trattare, il miglioramento dei rapporti con l'Ilva? Avete soltanto
dimostrato l'incapacità di affrontare l'intera problematica. L'Ilva
Cogne ha agito ignorando ogni rapporto corretto con la Regione.
Questa è la realtà. Questo è grave, perché dimostra anche che
l'Ilva, con cui voi avete stabilito un nuovo metodo di lavoro, di
trattare e di portare avanti i problemi, non è né affidabile né
tanto meno trasparente.
Qui non ha visto la luce nessuno di quei progetti che avevate
dichiarato di voler realizzare. L'Assessore Mafrica dice:
"Guardiamo al futuro... Noi siamo quelli che guardano al
futuro...". Assessore, io voglio capire come si riempiono quelle
aree che si estendono per migliaia di metri quadri e con quali
iniziative la Giunta intende portare avanti questo problema. Fino
ad oggi, per otto mesi avete dimostrato di non avere indicazioni
credibili per difendere l'occupazione e l'attività produttiva nella
nostra Regione.
L'Assessore Mafrica diceva: "Si parla di reindustrializzazione
delle aree..." ed un sindacalista alla televisione aggiungeva:
"Abbiamo evitato la speculazione sulle aree alla Cogne". Dio mi
guardi, ma credo non pensiate davvero di avere evitato la
speculazione su quelle aree. Innanzitutto c'è da dire che non si
pensa all'occupazione ed all'attività produttiva, ma si pensa ad
avere eliminato la speculazione. Non ci prendiamo in giro e non
prendiamo in giro la gente!
Assessore, sono d'accordo che ci vogliono obiettivi chiari,
perché solo così si può affrontare il risanamento della siderurgia
risanata, il controllo dell'energia, l'assetto urbanistico... Tutto
ad un tratto sembra che l'assetto urbanistico sia diventato il
problema numero uno, superiore anche a quelli dell'occupazione e
dell'attività produttiva e si rischia di accreditare nell'opinione
pubblica che oggi si risolve il problema dell'assetto urbanistico
di Aosta acquisendo le aree della Cogne e domani, magari,
acquisendo quelle dell'autoporto.
Signori miei, io vi dico che qui non c'è nessun segnale forte.
Se andate avanti con questi discorsi e con queste proposte, voi
create delle illusioni nella gente, ma su questo piano noi non ci
stiamo e, poiché non ci sono alternative credibili, dichiaro fin
d'ora che il Gruppo della Democrazia Cristiana si asterrà dal
votare il disegno di legge che avete presentato.
Presidente
Ha chiesto la parola il Consigliere Aloisi;
ne ha facoltà.
Aloisi (PSI)
È da anni che continuiamo a discutere
sulla Nazionale Cogne. È da anni che le forze politiche tentano di
trovare una soluzione con i rappresentanti della società, ma i
risultato è che si continua a finanziare, cioè a dare denaro per
tentare di salvare questa nostra azienda, ma senza ottenere alcun
risultato.
Ho l'impressione che anche questa volta il tentativo del
Presidente della Giunta Lanivi e dell'Assessore Mafrica servirà
soltanto a devolvere del denaro ad una società per tentare di
ripianarne i debiti, ma senza ottenere un salvataggio definitivo
dell'occupazione e dell'azienda.
Poiché ho l'impressione che il Presidente e l'Assessore abbiano
tanto ottimismo, ma anche tanta confusione, vorrei ricordare
brevemente le dichiarazioni fatte nel mese di luglio dal Dott.
Gambardella. Egli allora aveva detto: "È necessario uscire dalla
crisi con un piano che assicuri la sopravvivenza della Cogne ed è
necessario dare indicazioni precise affinché si assumano decisioni
operative entro il 30 settembre. Adesso - aveva concluso - non ci
si può più permettere di non decidere". Parlava di un piano
operativo per cercare di trovare una soluzione per l'azienda
Cogne.
Riconosciamo che il tentativo del Presidente, della Giunta e di
questa maggioranza, di trovare una soluzione è difficile e
problematico, però dobbiamo constatare che ci troviamo ancora
nell'ambito delle buone intenzioni. Questo non è un progetto
concreto e reale di ristrutturazione aziendale e di rilancio
aziendale. Questo è solo un disegno di legge che stanzia 150
miliardi per consentire ad una società di ripianare i propri
debiti. Questo è l'aspetto che noi non condividiamo.
Tempo addietro era stato proposto di trovare un accordo con
l'azienda e tutte le forze politiche avevano espresso la volontà di
trovare insieme all'azienda un accordo preciso, una strategia
unitaria e comune per salvare la Cogne. Istituimmo allora quel
famoso Comitato di lavoro, di cui facevano parte il sottoscritto,
il collega Trione, l'attuale Presidente della Giunta Lanivi ed il
Consigliere Rollandin. Andammo persino alla Valbruna di Vicenza,
per renderci conto della realtà di un'azienda valida, efficiente,
bene inserita nel mercato mondiale. Constatammo allora -
l'Assessore Mafrica se lo ricorda - che quell'azienda aveva più o
meno la stessa produttività della Nazionale Cogne ed era dislocata
su un'area di 300.000 metri quadri, rispetto al milione e mezzo di
metri quadri della Cogne di Aosta.
Poiché ci eravamo resi conto della valida impostazione di
quell'azienda, l'andammo a visitare per capire, per renderci conto
e per dare un giudizio.
Ebbene, dopo quel viaggio, dopo aver imparato tante cose, qual è
stato il risultato? Io mi sarei aspettato che questa maggioranza e
questa Giunta ci presentassero un progetto concreto, reale e ben
definito per salvare l'azienda. C'era la disponibilità della
Valbruna. Avevamo parlato con il Dott. Amenduli, che era disposto
ad intervenire e quindi a creare una società diversa per salvare la
nostra azienda. Invece oggi la Giunta presenta solo un disegno di
legge che stanzia dei soldi per ripianare i debiti.
Nella relazione si dice: "Il disegno di legge propone un
approccio organico al problema...". Già in passato ho mosso qualche
appunto su questa frase.
"L'insieme delle iniziative da porre in essere, in un arco di
tempo verosimilmente quinquennale, per conseguire i suddetti
risultati, va ricondotto ad un progetto regionale di rilevanza
strategica". Si parla di progetti quinquennali, mentre per noi è
urgente trovare un metodo, un sistema, un accordo con la società
Ilva o con altre società, per salvare oggi l'azienda e quindi non
possiamo presentare un progetto che ipotizza una soluzione di qui a
cinque anni.
La contraddizione di questo progetto di legge è ravvisabile
proprio in questo aspetto. Da un lato, infatti, dichiara:
"Individua le finalità del progetto, consistenti nella
riqualificazione e nel potenziamento delle attività produttive
insediate nell'area Cogne di Aosta, nella riorganizzazione
urbanistica dell'area stessa, nella valorizzazione degli impianti
idroelettrici...", mentre dall'altro: "Definisce le linee di
intervento sopra indicate, autorizzando la Giunta a predisporre e
concludere accordi in tal senso con il Gruppo Ilva - si presuppone
per trovare la soluzione concreta per rilanciare l'azienda -...;
indicando la spesa prevista nell'arco del quinquennio 1993-1997 in
lire 150 miliardi, di cui 100 per l'esercizio finanziario 1993".
Evidente è la contraddizione fra la predisposizione di accordi con
l'Ilva ed il contemporaneo stanziamento di 100 miliardi.
A mio parere sarebbe più logico stipulare innanzitutto un
preciso accordo con la società e stabilire una strategia unitaria,
per rendere evidente il salvataggio dell'azienda, la salvaguardia
dell'occupazione.... Solo allora, a fronte di un progetto chiaro e
preciso, potremmo concordare anche noi sullo stanziamento dei 100
miliardi per il risanamento della situazione deficitaria
dell'azienda.
Oggi, invece, si vota un progetto di legge, si stanziano 100
miliardi, senza avere alcun progetto di rilancio o di
ristrutturazione. Questa è la contraddizione del disegno di legge e
della strategia politica di questa maggioranza e di questa
Giunta.
Con il disegno di legge, signor Presidente, si rimane sempre
nella fase delle buone intenzioni. Come ha detto l'Assessore
Mafrica, è vero che esso esprime la volontà di guardare al futuro,
ma se continuiamo a guardare al futuro, l'azienda nel frattempo
muore giorno per giorno ed i lavoratori continuano a diminuire,
tant'è che nel giro di due o tre anni, da 2600 occupati sono scesi
a 1100.
D'accordo che questo intervento esprime la volontà di guardare
al futuro, ma, caro Assessore, dobbiamo guardare anche al presente,
quindi dobbiamo decidere oggi ed è necessario farlo oggi. È assurdo
stanziare oggi il denaro, senza conoscere quale sarà il futuro
dell'azienda, quale sarà il futuro della sua occupazione.
Detto questo, pongo tre quesiti alla maggioranza ed alla Giunta.
Ci sono o meno oggi le basi per un rilancio dell'azienda?
Qual è la reale volontà dell'Ilva Cogne? Ecco, voi che avete
avuto l'opportunità di incontrare e discutere con i dirigenti
dell'azienda, avete cercato di capire qual è questa reale volontà o
è soltanto quella di incamerare i 100 miliardi?
E poi, a cosa serviranno questi 100 miliardi? Serviranno solo a
ripianare i debiti dell'azienda, oppure avranno un obiettivo
concreto e qual è questo obiettivo? Che cosa ne sarà della Cogne
una volta che avremo acquisito quelle aree?
Questo disegno di legge avrebbe dovuto essere presentato dopo la
stesura di un progetto organico di rilancio dell'azienda, un
progetto concreto di ristrutturazione, che non è mai stato fatto.
Questo è il punto negativo. A nostro avviso, qui si fa solo un
investimento immobiliare, che servirà all'azienda per ripianare i
suoi debiti, ma si mettono in disparte, anzi si ignorano i motivi
essenziali che ci hanno portato a questo disegno di legge, cioè lo
stanziamento di 100 miliardi per salvare e rilanciare l'azienda e
per salvaguardare l'occupazione.
Queste sono le critiche che noi avanziamo e che ci sollecitano a
dire che, a fronte della buona volontà, che noi riconosciamo, del
Presidente della Giunta e dell'Assessore nel cercare una soluzione
non facile - me ne rendo conto - a risolvere questo drammatico
problema, c'è un errore di metodo e di impostazione, perché prima
si sarebbe dovuta cercare una soluzione concordata con la società o
eventualmente con altri partner e solo dopo che ci fosse stato un
progetto concreto di rilancio e di ristrutturazione dell'azienda,
solo allora si sarebbe dovuto presentare un disegno di legge di
finanziamento. Invece la procedura è stata capovolta: si danno i
soldi prima ancora di conoscere quale sarà il futuro
dell'azienda.
Queste sono le motivazioni critiche che mi spingono a dichiarare
l'astensione del nostro Gruppo.
Presidente
Ha chiesto la parola il Consigliere Bondaz
ne ha facoltà.
Bondaz (DC)
Sarò molto breve, anche perché i miei
compagni di partito hanno già illustrato la posizione del nostro
Gruppo.
Ho la sensazione, e mi auguro che sia solo tale, che con questa
legge noi iniziamo a pagare il funerale della Nazionale Cogne. Non
credo che sia giusto occuparsi della cosa pubblica in questo modo.
L'ho già detto varie volte in questo Consiglio.
Ci troviamo di fronte ad una maggioranza che, purtroppo, rinvia,
delegittima o rovina. Credo che parlare della Nazionale Cogne solo
in termini di acquisizione di aree,
"sic et simpliciter"
,
sia estremamente grave. Non vorrei che la prossima Giunta
regionale, quella che nascerà dalle prossime elezioni, si trovasse
nella stessa situazione in cui si è trovata la precedente, che ha
dovuto pagare l'Ilva per l'acquisire aree e fabbricati, esponendosi
a critiche molto feroci.
È molto riduttivo comprare delle aree senza sapere cosa ci
andremo a mettere. È riduttivo perché, l'Assessore Mafrica me lo
potrebbe confermare, quando un anno e mezzo fa si parlò
dell'acquisizione di aree se ne parlò come di un espediente per
contribuire a sanare, sia pure molto indirettamente, la situazione
dell'Ilva, sul tappeto vi era anche la costruzione di una nuova
fabbrica, più ridotta, ma più tecnologicamente avanzata, che
avrebbe dovuto essere costruita vicino al Buthier. Credo che di
queste cose l'Assessore Mafrica avrà parlato anche con questa
maggioranza. Allora si diceva che la nuova fabbrica sarebbe costata
300 miliardi, quindi non era una cosa di poco conto.
Quando si acquistano delle aree solo per il piacere di averle,
senza che vi siano stati rapporti chiari e definiti con l'Ilva, non
si può poi venire a dire che questa legge è "un faro" per le
prossime trattative. Qui semmai si può parlare di un faro spento,
che non brilla affatto. Per carità!
Le aree vanno bene, la città ha bisogno di espandersi, ci sono
esigenze di altro tipo... Allora stava maturando un'altra ipotesi
di lavoro che riguardava il piano fluviale, che sarebbe stato
incentrato su una parte di quest'area, ma anche questa ipotesi fu
abbandonata o, quantomeno, non se ne parlò più.
Ecco, come ho già detto, quando si parla di riconversione, ho
l'impressione che si torni agli anni '70, a quando cioè si parlava
di programmazione.
A me va bene tutto, mi sta bene anche la riconversione, però
ditemi che cosa volete fare, anche perché io ritengo che comprare
delle aree solo per regalare dei soldi all'Ilva sia la cosa più
sciocca che un'Amministrazione pubblica possa fare.
E poi, signori della Giunta, fate tutto questo proprio in un
momento in cui tutto il mondo economico e politico di destra, di
sinistra, di centro o leghista, parla di privatizzazioni?
Nell'interesse della popolazione valdostana e dei lavoratori
della Cogne, che sono sempre di meno e che probabilmente
continueranno ancora a diminuire, mi auguro che la vostra tesi sia
vincente, ma bisognerebbe avere le idee molto più chiare.
Riconosco che il relatore ha cercato di dare un po' di fiato e
un po' di belle speranze a questa legge, ma devo anche dire, con
tutta sincerità, che l'intervento dell'Assessore Mafrica mi ha
fatto vagamente tornare alla mente l'intervento che si fa sul
sagrato della chiesa, dopo una cerimonia funebre, quando si vuole
commemorare qualcuno. Assessore, bisogna essere più concreti.
Alcuni, che prima erano nella vecchia maggioranza e oggi nella
nuova, sostenevano tempo fa la brillante tesi che lei avrebbe
chiuso la Cogne. Avranno ragione loro? Beh, sarebbe veramente grave
se proprio un Assessore del PDS dovesse accompagnare la chiusura ed
il conseguente funerale della Cogne.
Si parla di riconvertire. Noi acquisiamo le aree, ma non
sappiamo da chi, perché l'Ilva ne è proprietaria, ma non si sa bene
né perché né per come di quelle stesse aree è proprietario anche
qualcun altro. Abbiamo dei fabbricati che sono anch'essi lasciati
un po' alla gogna, perché non si sa da che parte vengano.
Ecco, io credo che quando si impegnano tanti soldi
dell'Amministrazione, 150 miliardi più altri 60 di cui discuteremo
domani, bisognerebbe essere molto più concreti.
Qualcuno qui dentro parla molto spesso di trasparenza. È giusto
e allora ne voglio parlare anch'io e vi chiedo di al Consiglio
regionale, al legislatore e anche all'opinione pubblica che cosa
volete fare con l'acquisizione di quelle aree. Volete fare un parco
per divertimenti? Può anche essere un'idea, ma dite che cosa volete
fare. Non venite a dire: "Vogliamo comprare le aree perché. .." e
giù tutte quelle belle cose che sono scritte nella relazione che
accompagna la legge, perché quelle sono solo cose che si pensano.
Qui invece bisogna essere concreti e bisogna dire e scrivere
esattamente come stanno le cose, senza giocare sull'equivoco:
"Compriamo le aree così serviranno ai lavoratori come punto di
riferimento..., così sapranno che la Regione sarà
responsabile...".
Va tutto bene - per carità! - compriamo pure le aree se sono
necessarie, ma solo se sappiamo che cosa vogliamo fare e chi viene
qui. Non vorrei però trovarmi un'altra volta con una proposta
simile a quella approvata da questo Consiglio di portare la Sintax
dell'Olivetti, che costerà all'Amministrazione regionale 50
miliardi, per creare subito solo 35 posti di lavoro, anche se poi
ce ne sarà qualcuno in più!
Nel caso in oggetto bisogna essere un po' più chiari, perché non
si possono fare certe operazioni solo per salvare l'immagine della
Valle d'Aosta, altro aspetto di cui si parla molto spesso.
"Abbiamo vinto una battaglia", ha detto l'Assessore Mafrica,
citando "Il Sole-24 Ore" in merito ai 430 miliardi che ci
arriveranno dallo Stato. Io sono contento, anzi, se ne fossero
venuti di più, sarebbe stato anche meglio, ma domani vi spiegherò
la mia personale valutazione su questo finanziamento, che
probabilmente non sarà condivisa dai miei amici di partito, ma è
giusto che qui dentro ciascuno possa dire quello che pensa. Domani
vi dirò perché ho delle forti obiezioni in merito, anche se sono
favorevole - lo dico fin da adesso - all'approvazione della legge
che ci farà avere quei soldi.
Quei soldi arriveranno anche negli anni successivi? Se sì,
cerchiamo di programmare le cose in modo un po' decente, senza fare
solo questioni di immagine della Giunta, dell'Assessore o di un
gruppo politico, ma facciamo l'interesse della nostra Regione ed
evitiamo voli pindarici quando non ne siamo capaci.
Presidente
Ha chiesto la parola il Consigliere
Rollandin; ne ha facoltà.
Rollandin (UV)
En présentant ce projet de loi, on
anticipe, pour une partie importante, le débat sur le budget 1993;
car, en effet, avec ce projet de loi on va engager de façon
importante une partie des financements que le budget prévoit pour
1993 et pour les années à venir.
J'estime que ce projet de loi constitue l'une des étapes
importantes d'un débat qui s'est tenu à maintes reprises dans cette
salle. J'avoue qu'il est difficile d'examiner ce projet avec
optimisme, car il ne pourra être réalisé aisément.
Je crois, par contre, que ce projet a le mérite d'indiquer
quelle est la méthode à suivre. A un moment où on est souvent
accusé de faire de petits pas sans regarder à ce qui se passera à
l'avenir, on peut dire que l'article 2 est à même de faire une
synthèse de l'esprit avec lequel on veut analyser le système et de
donner des indications d'ordre méthodologique sur la direction
qu'on veut prendre, même si celle-ci n'est pas encore claire, sur
le futur du développement industriel.
Cela, il faut le dire, car ce serait négatif de donner
l'illusion d'avoir déjà tout réglé. Je crois qu'il faut être
honnêtes et dire que, avec ce projet de loi, on est à même de
franchir une étape importante du point de vue de la stratégie
définitive. C'est évident qu'il n'y aura plus d'autres possibilités
analogues.
On est arrivés à ce point car la société Ilva avait déjà pris
des accords pour la vente des terrains. L'année dernière on avait
accepté le discours Roblex. Quelqu'un oublie trop souvent et trop
facilement certains passages. Quelqu'un a dit que le pas Roblex
était une étape suffisante. N'oublions pas que ce pas a été franchi
en accord avec l'administration régionale. Cette décision avait
fait l'objet d'une discussion importante; on avait dit que si on
voulait maîtriser le futur, il fallait au moins être à même de
gérer la disponibilité des terrains.
A ce propos, on oublie que cette décision arrive à la dernière
minute, mais arriver à la dernière minute ne signifie pas être
l'extrême onction pour la Cogne; même si parfois les extrêmes
onctions ont la finalité de faire revivre le malade. Après des
accords qui ont renversé une logique qui avait été suivie jusqu'à 6
mois auparavant et qui était une logique de prendre quand même
quelque chose et d'oublier le futur, on a décidé de dire que, même
s'il existe différentes sociétés de l'Ilva, le problème existe
uniquement si on n'est pas à même de mettre ensemble les quatre
piliers des différentes sociétés. Autrement on risque d'avoir la
société propriétaire des terrains qui veut faire le chemin de son
côté et arriver à "la quotazione in Borsa"; de l'autre côté il y a
la société propriétaire des centrales hydroélectriques, qui est un
bijou et qui sera de plus en plus valorisée, qui fait un discours à
elle-même.
Ici, on a dit non, s'il faut donner une réponse essayons de
reprendre le discours dans son ensemble. Je crois que c'est là le
mérite principal de ce projet de loi. On a finalement repris un
sens dans la marche vers la solution d'un problème qui, du point de
vue industriel, ne pourra être résolu uniquement par
l'administration régionale. Elle est là pour dire quel est le pas à
franchir avec les privés. Du point de vue des accords,
l'administration régionale ne doit pas faire l'entrepreneur
sidérurgique. C'est normal qu'elle puisse aider une participation
Ilva avec un privé. Quelqu'un a dit qu'il n'existe qu'une solution.
Peut-être! Mais je crois que c'est déjà un pas important celui de
régler les accords avec Falk. Ce qui pour le moment est encore à
régler.
Refaire l'histoire de la Cogne aujourd'hui est important pour
l'Institut historique de la résistance, c'est important du point de
vue de la culture, mais cela ne va pas nous garantir le futur. Je
crois, au contraire, que, avec un projet sérieux, sincère et
qualifié, on présente un futur qui est encore à construire. Il y a
des étapes.
Ceci ne signifie pas que demain les problèmes industriels seront
réglés, ceci signifie que demain on aura la possibilité de discuter
des problèmes industriels. Autrement on risque de dire tout
simplement qu'on n'a plus la possibilité de le faire.
Je crois que, avec sens de responsabilité, on a pris conscience
qu'il fallait franchir ce pas. On fera les démarches conséquentes
pour ne pas trop payer les terrains. C'est une invitation
chaleureuse aux techniciens et aux administrateurs afin qu'ils
puissent suivre ces démarches pour faire de façon que le prix soit
conséquent aux difficultés existantes. N'oublions pas que si on
veut se rattacher à l'histoire on a un exemple concernant la
reconversion industrielle qui, je crois, est unique en Italie:
c'est la zone de l'ex-Ilssa à Pont-Saint-Martin. Là, tout
simplement, sans trop faire de bruit, on a réussi à reprendre
l'initiative et à établir une reconversion industrielle
convenable.
Ici, on a deux objectifs. Le premier est celui de maintenir les
temps, qui sont la conséquence directe du fait qu'on est à même de
gérer au moins la possibilité d'installer dans une zone l'industrie
qu'on va choisir. Autrement on risque d'avoir les mêmes entraves
qu'on a eues dans d'autres secteurs, là où on n'était pas à même de
donner des solutions pour la simple raison qu'on n'avait pas les
instruments. C'est évident que le Conseil ne peut que donner des
clefs de lecture et des instruments. Ici, on a un instrument,
peut-être incomplet, mais, à ma connaissance, il n'y a pas eu
d'autres initiatives ou d'autres solutions de n'importe quel autre
Conseiller.
On a seulement dit que c'est une solution limitée. C'est vrai!
Ce n'est pas complet! On aurait aimé arriver ici et dire: la
solution définitive est... On n'est pas encore à même de le faire.
Mais je crois que si on ne va pas donner cette solution, qui a sans
doute des limites, - je ne suis pas ici pour dire qu'on a fait un
pas extraordinaire, on a fait un pas nécessaire - il n'y aura plus
la possibilité de discuter de la Cogne; ce qui, je crois, serait le
pire pour une économie en difficulté, pour un système en crise et
surtout pour un système qui, finalement, a dit clairement que
l'initiative qui était pour éliminer le ministère des
participations d'Etat était une bonne initiative. C'est évident! Il
suffit de relire l'histoire de la Cogne pour arriver à cette
conclusion.
Je crois qu'il n'y a pas grand-chose à ajouter. C'est un
instrument qui devra être suivi avec attention. Le succès est lié
aux pas qui suivront ce projet de loi, car pour arriver à définir
dans son ensemble ce que l'article 2 prévoit il y a encore du
travail à faire. Il y a encore le travail qui engagera
l'administration régionale pendant ces mois et je crois même
pendant toute l'année. Il y a des dossiers à mettre sur pied qui
sont très importants. L'unique souhait qu'on peut faire c'est que,
avec sens de responsabilité, il y ait la possibilité de maintenir
cet engagement face à un problème qui, pour l'instant, ne peut être
résolu sinon avec cette méthode.
Presidente
A questo punto dichiaro chiusa la
discussione generale.
Ha chiesto la parola l'Assessore all'industria, commercio ed
artigianato, Mafrica; ne ha facoltà.
Mafrica (PCI-PDS)
Ci sono stati interventi
differenziati: alcuni hanno dato suggerimenti indubbiamente utili e
costruttivi, altri hanno ceduto al gusto della polemica. Io credo
che i risultati elettorali del 5-6 aprile e del 13-14 dicembre
dimostrino la necessità di uscire un po' dagli schemi classici del
modo di fare politica dei partiti tradizionali.
Credo che in questa Regione si stia facendo qualcosa di
importante, anche dal punto di vista politico, perché si cerca di
affrontare i problemi con uno spirito di comunità che sopravanza lo
spirito di parte. Mi pare che sia questo l'elemento che renderà
possibile alla Regione di affrontare tanto la grave crisi
industriale, quanto la necessaria trasformazione economica in un
panorama politico, istituzionale, economico e industriale sempre
più complesso e con molti rischi per i prossimi anni.
Ribadisco quanto ha detto efficacemente il Consigliere
Rollandin, cioè che questo disegno di legge è anche un segnale di
un nuovo modo di affrontare le questioni. In questo disegno di
legge sono stati individuati con chiarezza degli obiettivi, è stato
tracciato un percorso, si dovranno fare altre tappe complesse, ma
ci mettiamo per lo meno nelle condizioni di compierle.
Si dice - a me sembra un'interpretazione distorta - che questo
disegno di legge ha soltanto finalità immobiliari. È una
supposizione da rigettare nel modo più assoluto, perché lo scopo
del disegno di legge è di intervenire in modo organico sui fattori
del progetto di risanamento della Cogne, della
reindustrializzazione e del controllo dell'energia, tutti aspetti
legati tra loro.
Se la Regione non ha la disponibilità delle aree, non sono
possibili interventi industriali. Abbiamo richieste che non
riusciamo a soddisfare per mancanza di aree, quindi le aree vengono
acquistate perché servono anche alla reindustrializzazione e ci
sono richieste e proposte che vanno in questa direzione.
Per risolvere il problema della Cogne è anche necessario
intervenire con un disegno di legge di questo tipo. Oggi, un
qualsiasi partner interviene se vede condizioni per il suo ingresso
e per le prospettive industriale della sua azienda. Io credo che
consentire ad una nuova azienda di disporre in comodato delle aree
e dei capannoni sia il minimo indispensabile per poter discutere
con lei come di un possibile partner.
I punti di debolezza e di difficoltà della Cogne, che però non
mi pare che oggi siano stati molto enfatizzati, erano già stati
diffusamente discussi in questo Consiglio ed erano già stati
individuati. Da tutti gli studi, infatti, erano emerse due
questioni importanti: la Cogne ha dei punti di debolezza,
soprattutto nella possibilità di commerciare i propri prodotti ed
il proprio lay-out; inoltre la Cogne può essere salvata nelle
produzioni di valvole e di vergella inox, nelle quali è ancora in
condizioni di competere per importanti quote di mercato.
Il disegno di legge consente di avviare con i diversi
interlocutori una trattativa sulla base del passo concreto compiuto
da questa Amministrazione.
Si dice che è una decisione unilaterale. Io credo che sia una
decisione significativa. La Regione Valle d'Aosta vuole affrontare
il problema della sua principale azienda siderurgica manifestando
la chiara disponibilità ad intervenire concretamente.
Non credo che possiamo essere accusati di avere delle posizioni.
È più che ovvio che si abbiano delle posizioni quando si devono
affrontare degli interlocutori. In questo caso, per affrontare le
discussioni con Ilva, Iri, Governo e possibili altri partner,
questo disegno di legge è un punto di partenza molto serio e tale
viene ritenuto anche dagli interlocutori, che, da quando si è
cominciato a discutere della presentazione del disegno di legge,
hanno rafforzato il loro interesse ad un rapporto con la
Regione.
È indubbio che si dovranno compiere molti altri passi e che la
trattativa sarà complessa, ma noi ci mettiamo nelle condizioni di
esporre chiaramente la nostra volontà e prepariamo anche gli
strumenti per procedere nella trattativa.
Io credo che nel 1993 la salvezza di un'azienda siderurgica non
sia un obiettivo tanto trascurabile. Avete letto che i Falck, per
esempio, hanno deciso di chiudere la loro attività siderurgica di
Sesto San Giovanni. Conoscete i dati presentati da tutti gli
industriali alla CEE. Conoscete le previsioni dei tagli in Europa
ed in Italia in questo campo. Credo che avere nel bilancio
regionale una somma stanziata per la salvezza della Cogne sia un
segnale molto chiaro ed operativo di un intervento regionale per
una sfida molto difficile, ma che questa Giunta e questa
maggioranza intendono affrontare con serietà e con determinazione
per vincerla.
Presidente
Il Consigliere Pascale ha chiesto la parola
per dichiarazioni di voto; ne ha facoltà.
Pascale (PSI)
Ribadisco l'astensione del Gruppo
socialista, che era già stata annunciata. Voglio specificare che
l'astensione non significa opposizione netta contro questo
provvedimento.
Io credo che l'impostazione di questa Giunta, rispetto a quella
che stava dando la Giunta precedente, sia solo una questione di
forma. Mi spiego meglio.
Poiché ho avuto modo di partecipare anche ad alcuni incontri con
gli amministratori dell'Ilva, posso dire che anche la vecchia
Giunta era disponibile nei confronti dell'Ilva. Sapevamo anche che
l'unico strumento possibile per intervenire e non incorrere negli
strali della CEE era quello dell'acquisizione delle aree, perché
non era possibile intervenire finanziariamente in un modo
diverso.
La differenza, tra la disponibilità della Giunta precedente e
quella della Giunta attuale, sta nel fatto che noi volevamo
condizionare la disponibilità all'intervento finanziario con un
concreto progetto di rilancio dell'azienda, per darle una
prospettiva certa e sicura. La contrattazione che era stata avviata
e che l'Assessore già stava portando avanti nella Giunta
precedente, prevedeva il contemporaneo conseguimento di tutti e due
gli obiettivi.
Oggi si vuole, in un certo senso, ufficializzare la
disponibilità ad un intervento finanziario che c'era già. Sotto
questo aspetto, mi pare che il segnale...
(...interruzione...)
... Attenzione: quando noi dicevamo che eravamo disponibili, non
lo dicevamo tanto per dire, tant'è che stanziammo dei fondi in
bilancio. Mi sta benissimo, allora, il segnale, purché sia chiaro
il significato molto limitato di questo provvedimento di legge: è
l'ufficializzazione di una volontà dell'Amministrazione regionale
di concorrere alla futura soluzione del problema Cogne, o con
l'Ilva o con i partner privati, se ci saranno, come noi auspichiamo
che ci siano.
Detto questo e sentite anche le dichiarazioni apparse sugli
organi di stampa, preciso che la nostra preoccupazione era solo che
questo provvedimento potesse apparire, soprattutto agli occhi dei
lavoratori, ai quali poi è difficile spiegare tutte queste cose,
come il toccasana di tutti i guai della Cogne.
Ho avuto modo di parlare con qualche operaio della Cogne e mi
sono sentito rispondere: "Allora qui salviamo la Cogne". Eh no,
facciamo attenzione, perché con questo provvedimento noi non
salviamo affatto la Cogne.
Bisogna essere chiari, perché se accreditiamo queste voci,
allora possiamo anche prendere in giro i lavoratori, proprio perché
non si sa ancora se la Cogne sarà inserita nel settore dell'Ilva
bis, quella delle partecipazioni private, o in quello decotto della
vecchia Ilva.
Raccomando, quindi, alla Giunta e all'Assessore, da un lato, di
chiarire, anche se penso che l'abbiano già fatto, con i partner
pubblici il valore di questa iniziativa del governo regionale e di
ricercare delle intese chiare sul futuro dello stabilimento e,
dall'altra, di spiegare alle organizzazioni sindacali ed ai
lavoratori che questa iniziativa non è nulla di più di una
disponibilità, penso di tutto il Consiglio regionale, ad affrontare
il problema, ma non a risolverlo, perché con questa iniziativa non
lo risolviamo assolutamente.
Presidente
Se nessuno chiede la parola, passiamo
all'esame dell'articolato.
Do lettura dell'articolo 1.
Articolo 1 (Finalità della legge)
1. La Regione, in considerazione del ruolo che l'area
industriale "Cogne" di Aosta, come individuata nell'allegato A che
forma parte integrante della presente legge, riveste per la città
di Aosta e per l'intera regione, sia sotto il profilo territoriale
sia in quanto sede di unità produttive rilevanti anche in termini
occupazionali, predispone e attiva un piano organico di
riqualificazione e di potenziamento delle attività produttive
insediate nell'area anzidetta e di riorganizzazione urbanistica
dell'area stessa.
2. La Regione intende altresì concorrere alla valorizzazione
degli impianti idroelettrici attualmente di proprietà di società
del "Gruppo Ilva" in Valle d'Aosta per accrescerne la capacità
produttiva e diversificarne gli impieghi nell'interesse della
comunità locale.
Presidente
Do lettura di un emendamento all'articolo 1,
presentato dal Consigliere Riccarand.
Emendamento Articolo 1, comma 1, aggiungere al termine: "al
fine dell'insediamento di nuove attività produttive".
Presidente
Ha chiesto la parola il Presidente della
Giunta, Lanivi.
Lanivi (GM)
Propongo che ci si astenga dal votare
questo emendamento, non certo per non tenere conto dell'indicazione
in esso contenuta, ma perché la stessa legge prevede che l'utilizzo
e la sistemazione dell'intera area vadano concordati con il Comune
di Aosta.
La proposta di condizionare l'utilizzo di tutta l'area
all'insediamento di attività produttive potrebbe coincidere con le
esigenze del Comune di Aosta, ma potrebbe anche essere difforme o
contrastare con le sue indicazioni relative all'organizzazione
urbanistica della città. Ecco perché preferiamo una soluzione
apparentemente più generica, che però tiene conto dell'intesa che
la legge prevede vada raggiunta con il Comune d'Aosta, che peraltro
recentemente ha reclamato di poter intervenire sull'utilizzo e
sulla destinazione di tale area.
Per queste ragioni propongo che ci si astenga dal votare questo
emendamento.
Presidente
Se nessuno chiede la parola, pongo in
votazione l'emendamento del Consigliere Riccarand.
Esito della votazione
Presenti: 31
Votanti: 9
Favorevoli: 8
Contrari: 1
Astenuti: 22 (Agnesod, Aloisi, Bajocco, Bich, Chenuil, Faval,
Lanivi, Lavoyer, Louvin, Mafrica, Marcoz, Martin, Milanesio,
Monami, Mostacchi, Pascale, Perrin, Rollandin, Rusci, Stévenin,
Vallet e Viérin)
Il Consiglio non approva
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Voterò tanto a favore dell'articolo 1
quanto a favore del disegno di legge, perché condivido
l'acquisizione di quest'area. Non sono però assolutamente convinto
delle affermazioni del Presidente della Giunta e ritengo negativo
che non si sia voluta precisare all'interno della legge la volontà
di riservare a insediamenti produttivi l'intera area.
Come ho già detto, questa circostanza può dare adito ad
interventi dapprima marginali, ma che poi, col passare degli anni,
possono diventare sempre più significativi, per cui l'area, che per
la sua così particolare collocazione dovrebbe mantenere un certo
tipo di funzioni, verrebbe ad essere praticamente stravolta con
grave danno per l'assetto urbanistico complessivo della nostra
città.
Mi rammarico, quindi, che la Giunta e la maggioranza non abbiano
accolto l'emendamento.
Presidente
Se nessuno chiede la parola, pongo in
votazione l'articolo 1 nel testo originale del quale abbiamo già
dato lettura.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Do lettura dell'articolo 2.
Articolo 2 (Linee di intervento)
1. Ai fini di cui all'articolo 1, la Giunta regionale è
autorizzata a predisporre e concludere accordi con il "Gruppo Ilva"
e con altri soggetti direttamente interessati. Tali accordi sono
volti a perseguire i seguenti risultati:
a) riqualificare le attività industriali della "Cogne Spa" al
fine di garantire adeguati livelli occupazionali;
b) promuovere nuovi insediamenti produttivi nell'area
industriale indicata all'articolo 1, comma 1;
c) acquisire al patrimonio della Regione i beni immobili di cui
alla lettera b) ivi compresi i manufatti che vi insistono;
d) bonificare e recuperare sotto il profilo ambientale l'intera
area di cui alla lettera b);
e) acquisire alla Regione quote di partecipazione in società o
consorzi titolari del diritto di proprietà degli impianti
idroelettrici di cui all'articolo 1, comma 2.
Presidente
Se nessuno chiede la parola, pongo in
votazione l'articolo 2 testé letto.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Do lettura dell'articolo 3.
Articolo 3 (Concorso degli enti locali)
1. La Giunta regionale, per la realizzazione degli interventi di
cui all'articolo 2, comma 1, lettere a), b) e d), elabora, d'intesa
con il Comune di Aosta, il piano di riorganizzazione urbanistica
dell'area industriale di cui all'articolo 1, comma 1.
Presidente
Se nessuno chiede la parola, pongo in
votazione l'articolo 3 testé letto.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Do lettura dell'articolo 4.
Articolo 4 (Norme finanziarie)
1. Gli oneri derivanti dalla applicazione della presente legge
sono stimati, nel quinquennio 1993-1997, in lire 150 miliardi di
cui lire 100 miliardi nell'anno 1993 e, a titolo indicativo, in
lire 12.500 milioni annui ciascun esercizio successivo.
2) Alla copertura dell'onere a carico dell'esercizio 1993 si
provvede:
a) quanto a lire 60 miliardi mediante l'utilizzo di
corrispondente accantonamento a tal fine iscritto nei fondi globali
del bilancio di previsione dell'esercizio stesso, in corso di
approvazione;
b) quanto a lire 40 miliardi mediante recupero, per
corrispondente importo, di somme trasferite alla "Finaosta SpA" ai
sensi della legge regionale 30 dicembre 19485, n. 88 (Finanziamento
di interventi per lo sviluppo di attività produttive in
corrispondenza di autorizzazione a contrarre mutui passivi),
abrogata dall'articolo 2 della legge regionale 9 gennaio 1992, n.
1. (Legge finanziaria per gli anni 1992/1994).
3. Alla determinazione degli oneri a carico dei bilanci
successivi si provvederà, ai sensi dell'articolo 17 della legge
regionale 27 dicembre 1989, n. 90, come modificato dall'articolo 3
della legge regionale 7 aprile 1992, n. 16, con legge di bilancio,
tenuto conto degli importi determinati, per i singoli interventi,
dalla Giunta all'atto della presentazione al Consiglio del bilancio
annuale di previsione.
4. Gli oneri di cui ai precedenti commi graveranno sui
sottoelencati capitoli di spesa, da istituirsi nel bilancio di
previsione della Regione per l'anno 1993 e successivi con le
seguenti denominazioni:
a) "Spese per l'acquisto dei beni immobili concernenti l'area
industriale "Cogne" di Aosta di cui all'articolo 1, comma 1, della
legge regionale n. ";
b) "Spese per l'acquisizione di partecipazioni in società o
consorzi titolari degli impianti idroelettrici di cui all'articolo
1, comma 2, della legge regionale n. ";
c) "Spese per interventi di bonifica e reinfrastrutturazione
delle aree, razionalizzazione degli insediamenti esistenti e
realizzazione di nuovi insediamenti produttivi di cui all'articolo
2, comma 1, lett. a), b) e d), della legge regionale n. ".
Presidente
Se nessuno chiede la parola, pongo in
votazione l'articolo 4 testé letto.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Do lettura dell'articolo 5.
Articolo 5 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale ed entrerà in vigore il
giorno successivo a quello della sua pubblicazione nel Bollettino
ufficiale della Regione.
Presidente
Se nessuno chiede la parola, pongo in
votazione l'articolo 5 testé letto.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Do lettura dell'allegato "A".
Allegato "A" (...omissis...)
Presidente
Se nessuno chiede la parola, pongo in
votazione l'allegato "A" testé letto.
Esito della votazione
Presenti: 31
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
Presidente
Il Consiglio è chiamato ora a pronunciarsi
sul complesso della legge.
Esito della votazione
Presenti: 30
Votanti: 21
Favorevoli: 21
Astenuti: 10 (Aloisi, Beneforti, Chiofalo, Lanièce, Limonet,
Maquignaz, Milanesio, Pascale, Ricco e Trione)
Il Consiglio approva
