Classificazione
FINANZA REGIONALE E LOCALE
Programmazione



Oggetto del Consiglio n. 4026 del 16 ottobre 2024 - Resoconto
OGGETTO N. 4026/XVI - Continuazione e chiusura della
discussione generale sul Documento di Economia e Finanza Regionale
(DEFR) per il triennio 2025-2027.
Bertin (Presidente) -
Con 29 Consiglieri presenti,
riprendiamo la discussione generale relativa al DEFR. Si era
prenotata questa mattina la consigliera Erika Guichardaz: a lei la
parola.
Guichardaz E. (PCP) -
Il Documento di Economia e Finanza
è il più importante atto di programmazione finanziaria, uno
strumento di programmazione generale che dovrebbe dare sostanza al
programma di Legislatura, consentendo di programmare, sulla scorta
delle esigenze del territorio, delle disponibilità delle risorse
finanziarie, delle priorità e delle scelte politiche, gli obiettivi
da perseguire nel prossimo triennio.
Ancora più importante se si tratta del documento di chiusura
della Legislatura, perché dalla sua analisi possiamo comprendere
cosa è stato fatto rispetto agli obiettivi posti negli anni
precedenti e quali siano le priorità di quest'ultimo anno.
Un documento pressoché identico a quello dell'anno scorso e a
quello dell'anno prima, direi, concepito nuovamente come un mero
adempimento formale, depositato a ridosso del bilancio - sappiamo
che, come gruppo, chiediamo da tempo il rispetto invece dei tempi
-; un documento che addirittura quest'anno non è stato nemmeno
presentato alle forze sociali, ma nemmeno si sono volute audire
all'interno delle Commissioni, come avevamo invece chiesto. Permane
quindi l'arroganza di una maggioranza che non vuole confrontarsi
forse con chi reputa inferiore.
Rimane un documento che non dà risposte ai valdostani, che in
molte sue parti si contraddice, che su scelte strategiche rinvia a
dopo le elezioni (come la privatizzazione del Casinò) e che porterà
nuovamente a grandi avanzi di risorse.
Oltre agli obiettivi riproposti, basta leggere la tabella
allegata sull'elenco dei lavori pubblici, per avere l'immagine
plastica di quello che dico.
La maggior parte degli impegni sono rinviati al triennio
successivo: dei 382 milioni, oltre 104 sono importi riferiti oltre
al triennio di riferimento e solo 31 milioni nel vostro ultimo anno
di mandato, legati a opere su interventi calamitosi o opere ormai
improrogabili.
La prima cosa da rilevare poi è che questo documento è pensato a
silos
, cioè a compartimenti stagni, dove all'analisi
completa e accurata che c'è nelle prime sezioni del quadro
territoriale non corrispondono poi delle risposte negli obiettivi e
nelle sezioni successive.
Si parla ad esempio di una sofferenza nell'occupazione
industriale, ne abbiamo spesso parlato con l'assessore Bertschy: la
contrazione degli iscritti a scuola, un andamento demografico
recessivo, l'aumento del
gap
tra la quota di anziani
over
65 e quella dei giovani, la concentrazione di metà del
totale dei residenti in età lavorativa ad Aosta, i problemi legati
alle politiche abitative e alla disparità di genere, nonché a
percentuali che toccano l'82% dei part-time alle donne, problemi
nel reperimento del personale, il 63% dei lavoratori stagionali
vengono da fuori regione.
Ma quali sono le proposte previste su cui si dà risposta ai
valdostani per invertire la rotta di questi dati?
Il DEFR dovrebbe esplicitare con chiarezza l'azione di governo,
e questo non lo ritroviamo.
Quello che noi rappresentiamo è l'assenza di una visione di
questa maggioranza, il poco lavoro svolto fino ad oggi e la
mancanza di risposta a problemi ormai cronici della nostra società.
Abbiamo fermi - l'ha già detto qualche collega prima di me -
diversi atti in Commissione come il PTA, le leggi elettorali, il
PRT, la revisione della 11/1998 o il PTP. Vengono presentate invece
leggi con urgenza, senza dare la possibilità di approfondire, e
quando la minoranza, o meglio, il nostro gruppo, presenta degli
emendamenti, viene addirittura tacciato di atteggiamenti mafiosi e
riferiti a interessi personali.
Era afferente a un interesse personale evidenziare che la legge
anti Dpcm avesse profili di incostituzionalità? Che la legge per
l'utilizzo dell'idrogeno in ferrovia fosse senza copertura? Che la
legge sull'Osservatorio regionale permanente sulla legalità e
criminalità organizzata di tipo mafioso contenesse errori? O quella
sul garante sulla disabilità? Che la reintroduzione di un articolo
della legge del 98 sui segretari comunali ponesse delle criticità
che ora ci vengono evidenziate anche dall'albo dei segretari?
Secondo noi questo non può essere assolutamente imputato al
nostro gruppo.
Come dicevo, ancora una volta il DEFR è un documento che non dà
risposta ai valdostani, che non affronta i problemi veri che
emergono da quei dati di contesto.
Questo DEFR, sotto certi punti di vista, è anche peggio di
quelli che abbiamo analizzato da inizio Legislatura, perché
conferma questa mancanza di programmazione e visione proprio alla
fine di una Legislatura.
Una maggioranza, poi, che a tratti sembra anche un pochino
schizofrenica, perché se noi prendiamo alcune pagine del DEFR
vediamo che si citano - e l'ha fatto anche oggi il Presidente - con
orgoglio ad esempio le strategie di adattamento ai cambiamenti
climatici, si parla di accrescere la resilienza del territorio
montano agli effetti climatici, di finanziare e incrementare le
risorse di bilancio per agenzie e fondazioni come l'ARPA e
Fondazione Montagna Sicura, ma, dall'altra parte, si rinvia il
Piano tutela delle acque, si continua a parlare di una risposta
resiliente al cambiamento climatico, spostando in alto le quote più
elevate delle aree sciabili, anche attraverso collegamenti e
comprensori - immagino si intenda Cime Bianche -, nonché della
realizzazione di bacini idrici per il potenziamento della neve
artificiale, senza tener conto invece che proprio nell'estate 2022
abbiamo fortemente voluto, ed è stato portato avanti, un
Osservatorio sulla crisi idrica, proprio per rispondere alle altre
esigenze prioritarie di questo territorio.
Grazie consigliere Manfrin, noi giustamente abbiamo accolto con
favore la lettera dei Fridays for Future che per noi effettivamente
sono il futuro, nel senso che noi speriamo che ragazzi come loro
possano in qualche modo anche portare avanti delle idee che noi
abbiamo e che sempre rappresentiamo.
Insomma, si tratta, anche in questo DEFR, dei soliti
investimenti che poi di destagionalizzazione e diversificazione non
parlano; eppure forse quelle sarebbero le due risposte principali,
proprio per rispondere a quello spopolamento della montagna.
Sul sistema degli Enti locali, argomento direi centrale, insieme
all'organizzazione della macchina amministrativa regionale, al fine
di erogare dei servizi efficienti ed efficaci ai cittadini, in
grado di rispondere al mutevole quadro delle esigenze, ma oserei
dire altrettanto centrale per la crescita della nostra società e
delle nuove generazioni, in una società più inclusiva, in grado di
sostenere le sfide economiche ed evolutive del futuro, mantenendo
quei valori di rispetto della persona, di correttezza e di onestà
che ne consentono uno sviluppo equilibrato.
L'analisi delle linee programmatiche di indirizzo contenute nel
DEFR riguardo a questo importante argomento si potrebbero
condensare in poche parole: un documento in assoluta e perfetta
continuità con i DEFR 2023-2025 e 2024-2026, ovvero nulla di nuovo
sotto il sole.
Sono andata a rileggere le considerazioni in ordine ai DEFR e
rispetto all'argomento e direi che sostanzialmente siamo rimasti
allo stesso punto, e riforme come queste, a fine Legislatura,
regionale e comunale, hanno forse anche poco senso.
Da un'analisi comunque più approfondita, se non altro per
ribadire alcuni concetti che riteniamo importanti, ci sembra che,
al di là degli obiettivi strategici, anche condivisibili, non vi
sia da parte di questo Governo regionale un chiaro indirizzo di
dove si voglia andare, anche rispetto a un argomento così
importante per lo sviluppo della Regione, e si vada avanti un po'
con provvedimenti urgenti, mirati a mettere qualche toppa qua e là
a singole problematiche.
Poi, altre norme ancora che correggono le prime, allontanandoci
sempre di più da un sistema organico delle autonomie locali.
Il sistema delle autonomie valdostano, nato e concepito da
amministratori e tecnici con una chiara visione, è poi nel tempo
stato progressivamente smantellato con interventi successivi, a
volte un po' per rispondere a sollecitazioni dello Stato, a
esigenze di finanza pubblica, altre volte, invece, per scelte più
accentratrici.
Quest'obiettivo strategico non può non passare attraverso una
riflessione sull'ordinamento e sull'organizzazione degli enti
stessi.
Idem
rispetto all'obiettivo strategico dei rapporti tra
Enti locali e Regione; il sistema aveva a suo tempo costruito dei
meccanismi e tavoli istituzionali di confronto e concertazione, di
natura tecnico-politica che, accanto al ruolo fondamentale del
CPEL, consentivano un confronto e una concertazione delle politiche
e delle norme in materia di Enti locali, mettendo insieme tutte le
parti del sistema, al fine di un'azione coordinata dei meccanismi
del sistema stesso.
Cito, ad esempio, visto che uno degli obiettivi del DEFR è la
revisione del sistema della finanza locale, il Comitato per la
finanza e contabilità degli Enti locali.
Questi tavoli che nel tempo, volutamente o no, sono stati
soppressi, o comunque non rinnovati, potrebbero forse favorire un
rilancio e un maggiore confronto, evitando ad esempio situazioni un
po' kafkiane - come abbiamo assistito in Commissione recentemente
in ordine alla normativa sui Segretari comunali - di avere varie
componenti del sistema che ci vengono a dare interpretazioni
differenti e divergenti, sostanzialmente in ordine non a una norma
da approvare, ma a una legge già approvata.
Ciò significa che è mancato quel confronto, che un'azione
urgente e poco approfondita, e senza volontà di ascoltare le altre
voci... lo diceva questa mattina il consigliere Aggravi: io, lui e
il Consigliere Restano lo abbiamo chiesto con forza in Commissione,
ma il nostro consiglio evidentemente non è stato ritenuto degno di
nota.
Quanto agli obiettivi programmatici, infine, su questo pezzo,
come già detto, il DEFR che stiamo analizzando evidenzia questi due
obiettivi: la revisione del sistema della finanza locale e
l'armonizzazione del quadro normativo dei Segretari.
Prima di fare alcune considerazioni nel merito degli obiettivi,
ribadisco come l'articolo 5 della legge 15/2020 prevedeva, entro il
31 dicembre 2021: "si provvede alla revisione organica della
disciplina regionale vigente in materia di esercizio associato di
funzioni e servizi comunali e di Segretari degli Enti locali". Il
31 dicembre 2021.
Siamo ormai ad ottobre 2024 e l'obiettivo del Testo Unico si è
trasformato in una banale revisione della legge 6.
Allo stesso modo, l'albo unico della dirigenza, che è un
argomento sfumato, e la revisione organica della disciplina in
materia di Segretari si riducono a una semplice armonizzazione del
quadro normativo, peraltro necessaria, vista la situazione creatasi
e i continui provvedimenti urgenti a cui stiamo assistendo.
Riteniamo poi che sia necessaria un'analisi in ordine alla
situazione organizzativa e di dotazioni del personale degli Enti
locali, nonché delle modalità di reclutamento, ma soprattutto
prioritario, anche rispetto agli obiettivi, ragionare e intervenire
sull'ordinamento e sulle modalità di esercizio delle funzioni e dei
servizi, sì, con la revisione della legge 6 ma, come dicevo, con
dei ragionamenti complessivi e soprattutto con un confronto.
Concludo sul tema con un auspicio: che il tema in oggetto non si
risolva con il solito provvedimento di disposizioni urgenti al fine
di garantire il reclutamento dei Segretari comunali.
Ben più complesso, invece, è il rilancio e di ben altro
necessita il nostro sistema delle autonomie locali.
Nel DEFR si pone poi importanza al percorso della revisione
organizzativa dell'Amministrazione, che punti sulla valorizzazione
della qualità delle risorse umane e agli sviluppi di carriera, ma,
nonostante l'approvazione delle linee guida che individuano le
varie azioni da mettere in campo per supportare il processo di
cambiamento proposto dallo studio Bocconi, vediamo che l'ente
continua a comportarsi in modo differente.
Oggi viene annunciato un nuovo concorso per 48 funzionari, ma
per ricoprire che posti? Quali sono le priorità e la promozione di
maggiori opportunità sulla mobilità interna per il personale
dell'ente che fine ha fatto?
Con un ordine del giorno poi parleremo anche di lavoro agile,
proprio perché, anche su questo tema, forse ci vorrebbe un maggiore
confronto.
Completamente assente rispetto a questa prima parte del DEFR la
problematica di equiparazione previdenziale dei Vigili del fuoco e
del Corpo forestale con gli analoghi nazionali.
Oltre alle problematiche quindi sugli Enti locali e sul
personale del comparto, con il DEFR si apre un capitolo molto
delicato, sempre per quello che riguarda il personale, che è quello
della creazione di un nuovo ente strumentale dedicato al personale
che attualmente è della Società dei servizi e del personale
regionale, da estendere anche agli Enti locali proprio per i
servizi alla persona.
In un anno è stato affidato un incarico di oltre 70 mila euro ad
una società privata di fuori Valle per la redazione di uno studio
finalizzato alla fattibilità e alla definizione del nuovo assetto
organizzativo e gestionale dei servizi e degli interventi sociali e
alla costruzione di un ente strumentale gestore dei servizi sociali
e alla revisione del Piano di zona.
Questo tema non può essere affrontato senza la garanzia della
tutela del passaggio del personale e non può non tener conto della
complessità assistenziale dell'attuale utenza e della disparità che
continuiamo a segnalare.
Ci preoccupa - l'ha già detto questa mattina il consigliere
Manfrin - quanto è successo a Variney, quanto è successo a Doues e
Roisan, quanto sta succedendo al J.B. Festaz, cioè le rimodulazioni
e le riorganizzazioni stanno in sostanza portando a dei tagli e a
una mancanza dei servizi, e questo non vorremmo che fosse il
leitmotiv
che ci arriva da qui in avanti.
Interessante poi la frase che si mette quest'anno sull'Ospedale
Parini, una frase che immagino sia dell'assessore Marzi, che dice:
"Il progetto sperimentale di ospedale flessibile o adattabile,
volto a rimodulare le attività nei diversi periodi dell'anno, più
servizi di emergenza/urgenza nei periodi di elevato afflusso e più
servizi di elezione, quelli cioè programmabili, perché legati a
patologie croniche, durante il resto dell'anno".
In soldoni vuol dire: durante il periodo turistico non facciamo
funzionare l'Ospedale, mentre invece venite e vi curiamo negli
altri periodi. Tutto questo mettendo poi invece un pezzo, riferito
alla collaborazione con ISAV, e quindi ha un senso forse per
arrivare ad una privatizzazione oppure a un'esternalizzazione che è
sempre più evidente sotto gli occhi di tutti.
Completamente assente inoltre un processo epocale che è in
corso: il passaggio dal sistema idrico integrato dai Comuni alla
società
in house
SEV.
Per evitare il commissariamento, o peggio, la privatizzazione
con un passaggio a una multi-
utility
, servirebbe una regia
chiara e la programmazione di ingenti risorse per far fronte agli
investimenti e all'adeguamento della spesa corrente nel breve e
medio termine.
Il DEFR prosegue poi la storia infinita dell'aeroporto, ma anche
qui mancano scelte: non si può avere un aeroporto turistico e allo
stesso tempo commerciale. Si spenderà molto per non avere
nulla.
L'Università invece è relegata a venti righe, dove si dice di
tutto: la volontà di consolidare la vocazione dell'ateneo,
l'intenzione di ampliare l'offerta formativa progettando nuovi
corsi in ambito educativo, di educazione sociale, di comunicazione
nuove tecnologie, nonché nell'ambito geologico, applicativo e
geofisico.
Credo che ci sia tutto lo scibile umano dentro a questa frase.
Dove sta andando il nostro Ateneo non si comprende.
Nel pezzo dell'istruzione poi è da evidenziare che nel DEFR vi è
una parola che mi ha particolarmente colpita che è
razionalizzazione dei costi per chi fa educazione e cultura.
Leggo quanto c'è scritto: "Per il secondo ciclo di istruzione
tecnico-professionale, si parla di monitorare l'evolversi delle
iscrizioni, in particolare nei percorsi della Bassa e Media Valle,
per proporre in futuro un'eventuale razionalizzazione degli
indirizzi, definendo nuove disposizioni per la formazione delle
classi".
Poi la razionalizzazione dei costi "del Convitto Chabod, del
Liceo linguistico di Courmayeur, della Fondazione Maria Ida
Viglino, dell'Istituto Gervasone e del Conservatorio della
Valle".
Ecco, razionalizzazione dei costi nella cultura. Sarebbe
interessante capire di che cosa stiamo parlando.
Sull'edilizia scolastica, il disegno risulta ancora molto poco
chiaro: crescono come funghi strutture prefabbricate che diventano
definitive, poi ci sono edifici scolastici completamente
abbandonati e delle tre palestre promesse a inizio Legislatura non
ne vediamo nemmeno l'ombra. Partono nuove progettazioni, ma non c'è
un indirizzo chiaro.
La maggioranza, anche nel DEFR, si finge morta alla questione
dell'autonomia differenziata, che divide molto probabilmente -
almeno, in qualche modo, lo auspichiamo, almeno su questo tema - la
maggioranza che però cosa fa? Tace su questo punto e dice
semplicemente: "Lavorerà di concerto con i Parlamentari".
Serve poi un maggiore sostegno a chi decide di scegliere
comunque la nostra regione. Nell'analisi di contesto, si evidenzia
come la popolazione straniera, residente in Valle, cresce del 3,3%,
ed è stimata di 8.663 unità, corrispondenti circa al 7% della
popolazione.
Io mi sarei aspettata che in questo DEFR ci fossero delle
politiche in quel senso, perché questo DEFR non lo sta facendo la
Lega, lo fa facendo un Governo che, in sostanza, in qualche modo,
si definisce progressista.
Si parla poi giustamente di manutenzione del territorio, ma
servono soldi, che invece vengono stornati in pochi grandi
interventi.
Lasciamo poi perdere la questione del cicloturismo, perché
sappiamo che anche per questo la legge continua a essere rimandata
e la chiediamo da lungo tempo.
Sempre nella logica del rinvio, si continuano ad attendere i
piani di gestione delle aree protette.
In sintesi, quest'ultimo DEFR, che avrebbe dovuto essere il
documento per far capire l'azione di questo Governo, definendo
chiari obiettivi per l'ultimo anno di Legislatura, si limita a
riportare quanto già proposto negli anni passati e non realizzato;
continua a mancare una chiara visione di prospettiva che non sia
quella di garantire uno
status quo
ormai superato e
inadeguato alle esigenze di una società contemporanea e ai
valdostani.
La sottovalutazione del DEFR è data dal fatto che non è stato né
condiviso né partecipato con le parti sociali, rinviando - come
dicevo - questi tipi di incontri a momenti successivi legati al
bilancio, quando è chiaro a tutti che il bilancio è spesso un
documento chiuso, difficilmente modificabile, non solo dalle
minoranze ma anche dalla stessa maggioranza.
A un anno quindi dalle elezioni, dopo una Legislatura stentata,
che ha faticato a produrre qualcosa di nuovo, il finale è tragico,
nel senso che si procederà, come nel peggiore dei passati, a
qualche intervento per rispondere, forse, alla richiesta di
qualcuno accreditato, con interventi
spot
, qua e là, sempre
nello spirito desueto che "mamma Regione" in qualche modo ti dà un
contributo.
Questo però non dando forse quei contributi che si aspetterebbe
la gente.
Anche noi, come la Lega, abbiamo nuovamente presentato un ordine
del giorno sul Bon de Chauffage, perché i dati presentati questa
mattina dal collega Manfrin sono arrivati anche a noi e sono
effettivamente molto preoccupanti.
Inutile rimarcare, infine, come hanno anche fatto comprendere i
colleghi che mi hanno preceduto, che la visione forse di molti di
noi è completamente opposta a quella che state portando avanti,
tenuto conto che di una grande visione non se ne vede l'ombra.
Presidente -
Consigliere Marquis, ne ha facoltà.
Marquis (FI) -
Riteniamo che l'argomento in discussione
sia di fondamentale importanza, perché il documento è propedeutico
alla definizione del bilancio previsionale triennale 2025-2027 e
contempla quelle che dovrebbero essere le linee guida da sviluppare
in quel documento.
Come sempre, leggiamo con grande attenzione e studiamo la parte
che attiene alla lettura del contesto sotto il profilo
socio-economico. Due parole, due considerazioni su questa parte,
per introdurre poi quelle che saranno le nostre valutazioni del
documento sotto il profilo politico.
Sicuramente, la situazione valdostana risente delle dinamiche
sovra locali, nazionali e internazionali: siamo in un clima di
massima incertezza, dovuto anche a delle guerre, a dei problemi a
livello di Unione europea, quindi delle difficoltà che sono
extraterritoriali, alle quali si aggiungono le nostre
peculiarità.
Una situazione che è stata affrontata, in questo DEFR, alla luce
dei dati che vengono forniti e occorre subito mettere in chiaro che
la predisposizione di questo documento avviene sulla base di dati
del 2023, che noi discutiamo il documento programmatico 2023-2025,
ma tant'è, questa è la situazione perché non si hanno dei dati più
recenti.
Il prodotto interno lordo stimato della Valle d'Aosta per il
2024 era dello 0,9%.
Qui c'è subito da verificare che, rispetto alla media italiana
del PIL, siamo prettamente allineati, ma il dato che deve far
riflettere in questo Consiglio è che rispetto a tutto il Nord ovest
siamo in una situazione inferiore, così come rispetto alla
Provincia di Trento e alla Provincia di Bolzano.
Nel 2024, invece, viene previsto un rallentamento della nostra
economia, nel 2025-2027, che è superiore, rispetto a quello della
media nazionale e alla media del Nord ovest.
I fattori che incidono sulla nostra situazione - così è stato
declinato all'interno del documento - sono stati la crisi
finanziaria del 2010 e la pandemia del 2020, che hanno avuto degli
impatti più rilevanti che altrove.
Il dato che riteniamo sia significativo è che i dati del 2022,
rispetto a quelli del 2007, presentano ancora attualmente un PIL
inferiore del 9% rispetto alla situazione che c'era quindici anni
fa.
Tenuto conto che, nel frattempo, i consumi sono aumentati,
perché viene dichiarato all'interno del documento che i consumi
hanno recuperato e superato quelli del 2019, significa che, se il
PIL è rimasto costante e i consumi sono aumentati, vuol dire che i
valdostani stanno consumando le riserve di famiglia che avevano
accumulato, quindi questo è un primo campanello d'allarme che deve
farci ragionare e deve farci riflettere, perché sicuramente, quando
si consumano le risorse di famiglia accumulate nel tempo, significa
che ci si trova in una fase recessiva, in una fase in cui non si
sta bene, perché non si è abituati a dover procedere in questo
modo, si auspicherebbe sempre che il modello di crescita sia un
modello virtuoso e che continui a garantire il progresso del
benessere della propria famiglia. Purtroppo così non è.
La domanda estera sta assumendo un
trend
negativo negli
scambi commerciali, ma soprattutto credo che ci sia da focalizzare
sugli investimenti, e questo l'avete evidenziato anche voi nel
documento.
Il previsionale del 2024 prevede - 2,3% degli investimenti, il
2025-2027 un - ,7% annuo, quindi c'è scritto sullo stesso documento
che questo indicatore è un indicatore da attenzionare: significa
che è stata fotografata la preoccupazione da parte del Governo
regionale su questa voce.
Gli investimenti dal 2007 al 2021 sono calati del 51% in Valle
d'Aosta; in Italia la media è del 26%, nel Nord ovest del 18,6%, in
Provincia di Trento del 41%, nella Provincia di Bolzano del 22%, e
questi sono sempre dei dati che fanno riflettere.
Se ragioniamo invece di valore aggiunto, ovvero delle componenti
che vanno a determinare il PIL, un dato credo significativo degli
ultimi anni del 2022 sul 2019 è il forte indebolimento
dell'agricoltura, -5,9%, tenuto conto che l'agricoltura garantisce
anche e collabora per garantire la tenuta in ordine del nostro
territorio, del nostro paesaggio, anche questo è un dato che fa
pensare; ma non solo a tenere in ordine il paesaggio, è anche
l'attività che viene svolta quotidianamente tra mille fatiche,
quasi un'attività eroica di chi esercisce ad esempio la zootecnica
in una situazione di montagna e di difficoltà.
Le costruzioni sono cresciute del 29% ma questo è l'effetto
ovviamente del Bonus 110% di questi anni, che purtroppo andrà poi
in futuro a ridimensionare questo valore.
L'industria è costante e i servizi sono leggermente
incrementati.
Sempre a livello di analisi, i flussi turistici pare che siano
in crescita, che abbiano raggiunto il massimo rispetto a quanto si
era verificato in passato, siamo arrivati a 3,7 milioni di
presenze, 1 milione e 350 mila arrivi, dove la maggior parte, il
61%, sono di nazionalità italiana e il 39% stranieri.
Il PIL per abitante 2022 è un PIL medio-alto, ci dà 33 mila e
500 euro pro capite, Bolzano sono 47 mila, la Lombardia 40 mila (ci
supera), il Trentino 39 mila, questa è la situazione rispetto a
quelli che sono più avanti.
Lo
stock
delle imprese attive sono 11 mila in Valle
d'Aosta, c'è una leggera crescita delle iscrizioni; per contro c'è
un calo delle imprese artigiane, che comunque rappresentano ancora
il 32,54% del totale del tessuto produttivo valdostano.
Un importante
focus
che è stato fatto sempre nel DEFR è
quello dell'andamento demografico. Crediamo che questo sia un
elemento di grande preoccupazione, perché viene evidenziato che si
tratta di un andamento demografico recessivo.
Abbiamo letto con attenzione il documento che è stato
commissionato mesi fa e che rappresenta in modo puntuale la
situazione valdostana sotto questo profilo, facendo anche delle
valutazioni a livello di aree territoriali all'interno della Valle
d'Aosta, che comporta delle valutazioni interessanti, che
potrebbero essere utili per fare dei ragionamenti sulle dinamiche
demografiche nel loro complesso.
È una regione che invecchia. Altro problema è il problema della
denatalità, che viene evidenziato puntualmente nel documento, ma al
quale però dopo non vediamo delle risposte che siano organiche e
strutturate, che lascino ben sperare che questo fenomeno si possa
non dico dominare, ma riprendere positivamente sul breve e medio
periodo.
Quale ragionamento sulla visione? A nostro modo di vedere, come
voi sapete, siamo un partito che ha dei valori liberali, di
moderazione e costruttivi ed evidentemente per noi queste ricette
non sono sufficienti per affrontare quelli che sono i problemi che
vive oggi la Valle d'Aosta.
Noi crediamo che ci vada una Valle d'Aosta con una pubblica
Amministrazione agile, dove il pubblico deve limitare il suo raggio
d'azione nell'economia; crediamo fortemente che vada rafforzato il
tessuto produttivo valdostano, bisogna lavorare affinché si creino
le condizioni per determinare un ecosistema positivo, in cui la
gente torni a investire, è qui il problema che prima dicevo, c'è
scritto che va attenzionato ma che poi non si trovano le
soluzioni.
Per noi è importante - e abbiamo presentato anche un ordine del
giorno a questo riguardo - che dovrebbe per lo meno farsi quello
che è stato annunciato ieri dal ministro Zangrillo, che viene fatto
a livello nazionale: un piano che non costa niente, un piano di
sburocratizzazione e semplificazione delle procedure
amministrative.
Sul livello nazionale, vale il 3% del PIL il costo della
burocrazia, quindi si potrebbero creare delle condizioni favorevoli
allo sviluppo del tessuto produttivo solo con un po' di buona
volontà.
E come fare? A livello nazionale, dal 2022 ad oggi, hanno
semplificato 200 procedure, ne semplificheranno altre 600 da qui al
2026 e hanno preso atto che questo è il problema principe per
andare incontro alle esigenze del mondo imprenditoriale.
Il piano è un piano che andrebbe realizzato anche in Valle
d'Aosta, ma di concerto con il mondo produttivo, per capire quali
sono le esigenze; non un piano calato dall'alto, perché bisogna
sempre pensare che il cittadino e l'impresa sono i clienti della
pubblica Amministrazione, sono quelli che sono la controparte, che
hanno delle attese e delle aspettative rispetto ai servizi che
vengono erogati.
Per questo, crediamo fortemente in quello che è alla base del
Piano nazionale di ripresa e resilienza, che ci vada anche un piano
di riforme e questo l'abbiamo sempre sollecitato, in questi anni,
nel momento della discussione del DEFR; però vediamo che sotto
questo profilo si potrebbe fare qualcosa di più, perché anche il
Piano che qualche mio collega ha citato, di riforma della pubblica
Amministrazione che è stato commissionato alla Bocconi, è vero che
è stato preso in carico, è un piano che rappresenta e dà delle
soluzioni a dei problemi importanti. Purtroppo la presa in carico è
troppo dilazionata nel tempo, quasi la gran parte di queste
iniziative che sono ricomprese e che sono ritenute fondamentali
vengono rinviate alla prossima amministrazione.
La Valle d'Aosta soffre anche di altri problemi: che mancano i
giovani, bisogna formare i giovani, le competenze, sono tutti
argomenti che abbiamo trattato anche in occasione dell'ultimo
Consiglio, quando è stato discusso il Piano delle politiche del
lavoro.
Venendo ai temi, per sommi capi (sulla sanità interverranno i
colleghi), credo che le aspettative dei cittadini siano ben diverse
rispetto all'offerta che viene data.
Sul mondo della disabilità, a leggere il Documento di Economia e
Finanza, pare che tutti i problemi siano presi in carico,
affrontati, ma la situazione vi assicuro che rimane sempre la
stessa per il cittadino che vive il problema, quindi c'è un grosso
distacco, una grossa distanza da quello che si scrive a quello che
poi si mette a terra.
Anche non volendo essere troppo critici, cioè leggendo il
documento, pare che ci siano alcuni temi che siano presi bene in
carico, però, di fatto, quando uno conosce l'argomento si rende
conto che tante volte sono delle belle parole, ma che poi nei fatti
non trovano o hanno difficoltà a trovare attuazione.
Cosa dire della casa? La casa ha un problema. La Caritas ha
presentato anche un rapporto dove evidenzia questa questione: le
categorie più deboli che si rivolgono sempre e più spesso per la
somministrazione di pasti.
Per quanto riguarda la casa - l'abbiamo detto in diverse
occasioni - è stata approvata una mozione che dava un determinato
mandato al Governo regionale perché l'ERP purtroppo non riesce più
a soddisfare la grande esigenza di alloggi, di appartamenti, e
quindi la soluzione non si può che dare attraverso il contributo
per gli affitti; un contributo che va commisurato a quelle che sono
le difficoltà per quelle categorie sotto i 12 mila e 500 euro che
vivono, oggettivamente, in uno stato di grande difficoltà, ma anche
qui non vediamo dei grossi passi avanti.
La fiscalità di vantaggio: abbiamo discusso parecchio nel
Consiglio regionale, abbiamo condiviso la proposta di zona franca e
sicuramente è un tema di basilare importanza per rafforzare il
nostro sistema produttivo.
È anche vero, però, che abbiamo degli strumenti a disposizione:
il decreto legislativo 184/2017 ha dato la possibilità alla Regione
di intervenire in materia.
Lo studio che è stato predisposto dagli uffici della Regione ha
evidenziato proprio questo, che c'è già la possibilità di
intervenire su diversi tributi, su diverse tassazioni.
Faccio l'esempio, quello dei tributi locali: si potrebbe
tranquillamente oggi - e l'abbiamo proposto in un ordine del giorno
- azzerare l'addizionale IRPEF e ridurre la componente dell'IRAP,
perché, secondo la nostra visione, è inutile chiedere ai cittadini
più soldi di quelli che servono.
Oggi abbiamo degli avanzi di amministrazione di 300 milioni di
euro, pertanto si dovrebbe procedere al contrario: quali sono le
esigenze che ho di spesa? Conseguentemente, faccio l'adeguata
politica delle entrate per dare copertura alla spesa.
Invece noi chiediamo 300 milioni di euro di più ai cittadini di
quelli che ci servono o che siamo capaci di spendere. Per questa
ragione, la nostra ricetta è quella di ridurre il prelievo fiscale
laddove si può. Sotto questo profilo, non vediamo nessuno sforzo,
non c'è una parola su quest'argomento all'interno di tutto il
Documento di Economia e Finanza Regionale.
Noi riteniamo che la gestione dell'autonomia passi attraverso
queste scelte.
Noi siamo stati domenica a un incontro sugli Enti locali del
partito a Perugia, abbiamo avuto le testimonianze di Sindaci di
grandi città che hanno azzerato completamente le addizionali e che
questo per loro è la parola d'ordine: cercare di mettere il
cittadino nelle condizioni di partecipare alla spesa pubblica per
la quota minore possibile.
Noi ci stupiamo che, a fronte delle grandi capacità finanziarie
di questa Regione, di fronte all'impossibilità di spesa, non
vengano proposte e attuate delle iniziative che vadano in questa
direzione.
Rimangono altri grandi temi. Il discorso della privatizzazione
del Casinò verrà affrontato nella prossima amministrazione: anche
questa è una cosa che rinviamo, non vorremmo che le scelte
difficili fossero tutte un po' demandate al prossimo futuro.
Ci sono dei documenti, come il Piano di tutela delle acque, che
è da diversi anni che sono
in itinere
, ma che non trovano
anche questi definizione.
C'è sicuramente tutto un aspetto dei trasporti, che è da
affrontare sempre per il rafforzamento della nostra economia. Ci
sono gli appalti del trasporto su gomma che sono da predisporre con
scadenza al 2027, quello delle ferrovie al 2025, c'è tutto il
discorso di quale sarà il futuro dell'aerostazione, c'è il discorso
delle grandi vie di comunicazione.
Anche qui, noi crediamo che ci sia la necessità che il Consiglio
regionale si esprima su questa materia, soprattutto per quanto
riguarda, ad esempio, la realizzazione della seconda canna del
Monte Bianco.
È vero che il Governo regionale di fatto si è preso già in
carico questo problema e ha cercato di relazionarsi con il Governo
nazionale, dove, grazie all'operato del vice premier Tajani, questo
tema viene portato avanti con grande determinazione, e credo che
siano stati determinanti il suo lavoro e la sua attività per quanto
riguarda l'apertura che è stata data adesso dai francesi, che erano
nettamente contrati a quest'iniziativa, che pare che oggi, dopo
tutte le disgrazie che si sono viste in questi anni a livello di
gestione delle infrastrutture, con tutte le problematiche che ci
sono state, si sia preso atto che questo è un problema determinante
da affrontare.
Ieri il Presidente di Confindustria ha dichiarato che la
chiusura del Monte Bianco porta dei danni per 11 miliardi di euro;
non è solo un problema legato alla Valle d'Aosta, ma a tutto il
Nord ovest: oggi la chiusura di una via di comunicazione mette in
ginocchio l'intero sistema economico, perché tutto il trasferimento
delle merci avviene su gomma.
Noi crediamo fortemente che sia necessario realizzare la seconda
canna per migliorare le condizioni di sicurezza, non per aumentare
il traffico, ma per migliorare la sostenibilità ambientale in Valle
d'Aosta.
Ci sono sicuramente tante iniziative di cui potremmo
parlare.
Emblematico, per rappresentare un po' la sintesi di quello che
vogliamo esplicitare, è quanto si trova scritto nella sezione dei
beni culturali, che dà un po' conto di quello che è l'approccio
che, secondo noi, viene dato.
Il DEFR non è sicuramente un documento facile da leggere, è
tutto disaggregato e vengono richiamate mille iniziative.
Ad un certo punto qui si dice: "La predisposizione del piano
strategico integrato della cultura si fonda sulla consapevolezza
che gli interventi di settore, se inseriti in una visione
strategica, oltre che avere un valore in sé, producono importanti
ricadute sul versante dell'economia e, più in generale, a livello
identitario di coesione sociale, consolidando il legame tra beni
culturali e sviluppo urbano e turismo".
Sostanzialmente, viene affermato che l'insieme delle iniziative
che oggi vengono previste e attuate dovrebbero essere introdotte
dentro un piano strategico, per avere una visione, perché se le
azioni sono dotate di una visione portano dei benefici a livello
socio-economico.
Per noi la questione sta esattamente al contrario: bisogna avere
una visione e, in attuazione di quella visione, bisogna disegnare
le iniziative.
Noi cerchiamo di creare il piano strategico sulla base delle
iniziative che abbiamo in atto alla lettura di questo documento,
quindi quello che noi riteniamo un po' carente è che il documento è
ben fatto sotto il profilo dell'analisi, dei
focus
che
rappresentano la situazione della Valle d'Aosta sotto un profilo
socio-economico, ma poi, nel momento della parte che deve dare le
soluzioni ai problemi, non si riescono a percepire delle soluzioni
che siano strutturate e organiche.
Perché dedicare cinque pagine all'aspetto demografico, se poi
non c'è la presa in carico nel documento della questione
demografica?
Abbiamo proposto, ad esempio, un ordine del giorno che prevede
un Piano sulla denatalità: bisogna far sì, così come hanno fatto
allora i beni culturali, di mettere insieme tutte le azioni che
sono previste dai singoli Assessorati, introdurle in un piano per
verificare come possono essere integrate in modo tale da dare la
migliore garanzia di poter perseguire dei risultati, dare una
programmazione di governo, che possa essere poi monitorata,
controllata e misurata per vedere se si va nella giusta
direzione.
Sostanzialmente, sotto questo profilo, non c'è sicuramente la
percezione che il problema di natura demografica, al di là di
essere stato scritto che è un problema, abbia una trattazione. Non
emerge dalla lettura di queste pagine.
Quello quindi che noi chiediamo è che sui grandi temi ci si doti
di una visione, perché, diversamente, rischiamo di fare della
politica che guarda a oggi ma che, dopodomani, ci porta a una
situazione che sia difficilmente da recuperare. Perché quello che
si presenta oggi, sotto il profilo demografico (solo per fare un
esempio), avremmo potuto iniziare a coglierlo qualche anno fa nelle
aspettative e nelle attese, si sarebbe potuto cominciare ad aver
cognizione che c'era questo problema; oggi è del tutto evidente,
allora, se è del tutto evidente, dobbiamo avere la forza e la
capacità di prendere in carico la questione, in modo da dare delle
soluzioni che siano il più possibile adeguate, pur nella difficoltà
che presentano queste problematiche, perché non sono sicuramente
delle problematiche semplici da affrontare, perché toccano
un'infinità di aspetti, però sarebbe già comunque importante
dotarsi di un
dossier
, dotarsi di un documento che si chiama
"politiche per rilanciare le nascite" e proporlo alla gente, per
far capire che c'è dell'attenzione.
In provincia di Bolzano, queste cose le fanno, hanno dei
risultati che sono positivi, non saranno determinati solo da
questo, ma hanno un approccio strutturato e organico che va avanti
ormai da vent'anni su questo settore, tant'è che sulle politiche
attive e sulle politiche del lavoro sono i migliori, sono i primi
in Italia a livello di sperimentazione e di capacità di offrire
delle soluzioni ai problemi di presa in carico.
Ecco quindi che, da parte nostra, confidiamo che ci sia un
approccio positivo del Governo, per lo meno nella discussione e
nella valutazione degli ordini del giorno che abbiamo presentato,
perché sicuramente vanno nella direzione di migliorare questo
documento, all'insegna del ragionamento che ho espresso poc'anzi,
che porta a determinare una politica maggiormente corrispondente
all'esigenza di crescita della Valle d'Aosta, quindi a favorire lo
sviluppo del benessere e dell'occupazione.
Presidente -
Consigliere Chatrian si è prenotato, ne ha
facoltà.
Chatrian (UV) -
J'ai bien apprécié le bon sens du
collègue Marquis, mais le bon sens n'est pas suffisant: on doit
essayer même de chercher, transformer et trouver des solutions, au
bon sens et aux problèmes. Donc, très bien le bon sens, très bien
le fait d'avoir bien apprécié le travail d'un point de vue de forme
et, de l'autre côté, je crois, nous croyons, extrêmement plus
difficile trouver le bon chemin, la capacité de trouver la
solution.
Bon, quelques réflexions de nature politique sur le document, le
document le plus important de l'année, donc la discussion du DEFR
représente sûrement un moment très important de l'activité du
Conseil de la Vallée; un moment de perspectives, où l'on a la
possibilité de traduire dans l'action administrative le choix
politique, où l'on donne le corps à la vision politique en se
projetant dans les années à venir; et bien, nous ne pouvons pas
nous cacher que, cette année, ce passage, bien que chargé de
valeurs positives, est offusqué par le contexte international où se
situe, tout de même, notre action et auquel nous ne pouvons être
indifférents.
Le DEFR accomplit une analyse socio-économique de notre petit
région et met en évidence des aspects positifs et des aspects même
fragiles de notre de notre société; j'ai bien écouté et réfléchi,
après avoir entendu les passages des collègues.
La Vallée d'Aoste, maintenant, 2024, compte à peu près 11.000
entreprises et on a, à peu près, 56.800 occupés, de numéro; le
chômage est en baisse et le taux d'occupation est du 71%, presque
le 10% en plus de la moyenne nationale. Je crois, nous croyons,
important ce passage, on doit toujours regarder dans un contexte
plus large; ce qui est à souligner, nous sommes aux premières
places pour l'occupation des femmes et des jeunes. Un deuxième
passage, pas tout à fait important et, je le souligne, comme
quelque chose où on peut faire encore mieux sûrement, le chômage
féminin est moins de la moitié du pourcentage national. Des gaps
restent encore à combler, sûrement, mais il faut en être
conscients: nous sommes probablement sur le bon chemin.
Bon, d'un côté, en Vallée d'Aoste le 4,1 %, sur le niveau
national on est presque à 9 %. Oui, je vois quelqu'un qui sourit à
l'intérieur de cette salle... je trouve extrêmement importantes,
d'un point de vue politique, ces données et, derrière à ses
données, il y a du travail, il y a de la programmation et il y a
surtout une vision. On peut la partager ou bien non, mais il y a
une vision sur la partie occupationnelle, surtout de la partie
féminine, de la partie des jeunes.
Le travail représente la condition essentielle pour garantir la
liberté de l'individu, pour nous, pour moi, je le trouve
extrêmement important et la qualité de la vie et la paix sociale.
Ces dernières années, sur ce thème, qui nous est particulièrement
cher, maintes actions, projets, programmes ont été mis sur pied en
utilisant des ressources régionales,  nationales et
européennes; il y a quelques heures, quelques jours, le
Gouvernement a de nouveau mis des propositions pas mal importantes
sur ce domaine, sur la partie du travail. Les résultats commencent
à se montrer et il faut absolument insister sur cette voie. Je dis
insister parce qu'on est sur le bon chemin, mais on doit essayer de
donner encore d'autres réponses et d'autres mesures, pourquoi
pas.
Moins rassurantes sont les données sur l'évolution de la société
valdôtaine (oui, ce sont les numéros, est ce qu'on a bien étudié,
bien élaboré et, comme je le disais avant, le bon sens nous porte
d'un côté, mais le bon sens n'est pas suffisant pour atteindre à
quelque chose d'important): atteinte par un vieillissement
constant, ceux qui ont plus de 65 ans augmentent, tandis que les
moins de 15 ans diminuent considérablement; un passage extrêmement
délicat, qu'on a trouvé dans le Document économique et financier
régional, est que, du 2000 au 2024, ceux qui ont 65 ans augmentent
d'une façon extrêmement importante (on est près du 40%), donc il
s'agit sûrement de quelque chose à laquelle on doit non seulement
faire attention, mais on doit accompagner le parcours, essayer
d'accompagner le parcours.
Ces changements représentent l'un des défis majeurs, auquel il
faudra faire face dans les années à venir, avec celui du changement
climatique, car ce ne sera pas simple de donner stabilité à un
système social qui voit rapidement se renverser les rapports entre
les différentes tranches de population.
Il faudra donc se donner des priorités, opérer les bons choix
pour que tout se tienne, car notre région a toujours eu à
cœur la cohésion sociale et un
welfare
de
qualité.
Je fais ce petit passage: vieillir est un privilège et un
objectif de la société, mais c'est aussi un défi qui touche tous
les aspects de la société; si, d'un côté, l'augmentation de la
longévité représente, sans aucune doute, une grande réussite, car
elle témoigne l'amélioration croissante des conditions de vie et du
progrès médical, de l'autre, elle pourrait se transformer en menace
pour l'avenir immédiat, si elle n'était pas contre balancé par une
capacité renouvelée à planifier des interventions appropriées et
systématiques.
Donc, vieillir est un privilège, est un objectif de la société,
mais c'est aussi un défi qui touche les aspects de la société
toute. Pour faire face au défi du vieillissement de la population
il est nécessaire que la réponse technico-organisationnelle du
système social valdôtain et de la santé s'adapte rapidement aux
changements en cours et au niveau des besoins.
Plusieurs sont les points qu'il est opportun de citer;
premièrement, celui de l'éducation des jeunes générations: au
moment où nous voyons devenir opérationnelle la nouvelle Université
et des interventions importantes sont prévues sur différents
établissements scolaires (l'ont déjà bien dit mes collègues et le
Président de la Région: ex Manzetti, ex magistrale), il faut
garantir un enseignement toujours plus de qualité, inclusif et
favorisant la connaissance du territoire. Donc, l'éducation est le
catalyseur qui alimente le progrès et transforme les sociétés;
c'est pour cette raison que les efforts, les investissements que
nous avons réalisés en tant que territoire signifient investir dans
l'avenir, dans le but de créer des individus plus conscients,
sociables et capables de faire face aux défis du monde
contemporain. Pas tout à fait facile, sûrement, d'une époque où la
connaissance est le pouvoir, l'éducation reste le pivot sur lequel
tourne le destin des générations présentes et surtout celles
futures.
L'éducation apparaît comme le pilier fondamental sur lequel
repose le progrès individuel et collectif et se reflète pour
façonner l'avenir; alimentant l'innovation et brisant les barrières
sociales et économiques, l'éducation agit comme la clé qui ouvre
les portes et les opportunités, donnant aux individus les
connaissances et les compétences nécessaires pour développer leur
potentiel, alimentant l'autonomie et l'auto-efficacité.
Un système éducatif équitable et accessible est un outil
puissant pour lutter contre les inégalités sociales et économiques;
donc, travailler pour garantir l'accès de tous à une éducation de
qualité, continuer à investir dans un système éducatif de plus en
plus structuré fournira non seulement des connaissances
académiques, mais nous permettra également de enseigner des valeurs
fondamentales telles que la responsabilité, l'éthique, la
citoyenneté active; un nouveau tissu social, plus enclin à
participer activement à la société, contribuant au bien-être commun
par la participation civique, la conscience sociale et la promotion
de la justice.
L'amélioration des données sur l'abandon scolaire laisse bien
espérer. Tout doucement, tout doucement, assesseur Guichardaz, nous
ne crions pas victoire, mais continuons à travailler, je le crois
extrêmement délicat et extrêmement important.
Qualche piccola considerazione sul Documento, cercando di
mettere in evidenza principalmente cinque pilastri.
Il primo, quello della riforma dell'Amministrazione: riforma che
non sarà facile sicuramente, lo è già stato annunciato, ma
quantomeno, in questa Legislatura, si è iniziato il percorso e
probabilmente si dovrà prendere anche qualche anno della prossima
Legislatura. Però è inevitabile che si acceleri il processo, si
razionalizzi, si utilizzino gli strumenti corretti, si riveda la
riorganizzazione della macchina amministrativa.
Il secondo, il sistema delle autonomie: quell'equilibrio, quel
puzzle
, quell'architettura che tiene il sistema regionale
valdostano, che è quello dei rapporti tra Regione, Enti Locali,
partecipate e tutti gli enti strumentali. Penso che questo sia il
secondo
volet
importante, da non solo non sottovalutare, ma
che occorre assolutamente perseguire nel momento in cui va
rinnovata un'armonia dell'azione degli enti pubblici
valdostani.
Io penso che questa sia una delle sfide più importanti, dopo
quella della riforma della pubblica Amministrazione.
Non posso non mettere in evidenza il terzo
pilier
, che è
quello della
santé
, che è quello della sanità: io penso che
l'anno scorso questo Consiglio, questa maggioranza, abbia approvato
un Piano ben fatto, ben architettato, ben strutturato, ma che era
un Piano.
Oggi, dopo un anno, diverse sono le delibere applicative, che
cercano di dare contezza a quel Piano, che cercano di dare le prime
risposte, forti di quel Piano che è stato approvato; io penso che
potrei sintetizzare con tutte le criticità, con tutte le difficoltà
che ci sono, con il fatto di avere la criticità principale che è
quella del personale, e quelle sono la sommatoria di questi atti
che sono stati scaricati, che è quella di rafforzare il territorio.
La sintetizzo così, non possiamo negare, comunque,
quest'accompagnamento di questo ultimo anno.
Quarto: la manutenzione del territorio, il presidio del
territorio.
All'interno di questo documento, che è di pianificazione, io
penso che una certa attenzione sia stata non solo attenzionata, ma
sia corpo vivente di questo documento.
In penultimo, la politica della montagna, che sintetizzerei
così: quell'opportunità e i problemi stessi che anche altri
territori alpini hanno, vuol dire trovare le giuste risposte più
efficaci se trattati congiuntamente con le altre Regioni.
Penso che questo sia il modo di operare per poter raggiungere
dei risultati; penso che l'esempio di EUSALP la dica lunga su due
Stati con delle Province autonome che hanno delle competenze ma
che, mettendo insieme quelle che sono delle opportunità, avendo
degli stessi problemi, si riesce a trovare le giuste misure e
risposte congiuntamente per dare risposte alle necessità di chi
abita le terre alte.
In ultimo - io direi non per ultimo come importanza -, lo stato
dell'arte del nostro turismo. Direi che gli eventi inseriti
all'interno di questo documento mettano bene in evidenza quanto si
può ancora fare, come si può ancora fare per attrarre ulteriormente
le potenzialità enormi che il nostro sistema ambientale e turistico
ha all'interno del nostro territorio.
Je termine cette petite analyse. Quelques considérations, comme
je l'ai dit, de nature politique et administrative, pour dire ça:
en conclusion, il s'agit, pour nous de l'Union Valdôtaine, d'un
document qui est le fruit d'un travail sérieux, concret, qui veut
donner cours à la vision politique à laquelle l'on s'inspire pour
une Vallée d'Aoste où l'on puisse vivre bien, à tous les âges de la
vie, à toutes les hateurs, avec les mêmes opportunités et les mêmes
garanties; à nous tous, majorité, avant tout, mais aussi minorité,
de créer les conditions pour que ce projet puisse se réaliser à
bénéfice de la communauté qui nous a honorés en nous donnant sa
confiance.
Presidente -
Consigliera Minelli, ne ha facoltà.
Minelli (PCP) -
Questo è il quinto DEFR che discutiamo
dall'inizio della Legislatura e, di tutta evidenza, anche l'ultimo,
e proprio perché è l'ultimo - ma che di fatto si estende fino al
2027 -, dovrebbe essere anche quello che meglio riassume una
visione politica proiettata al futuro, che calibra bene le
priorità, indica un orizzonte nitido sulla base di un'esperienza
ormai quadriennale.
Ma purtroppo non è così, questa visione non c'è e si può vedere
analizzando sia il
format
di questo documento, sia i suoi
specifici contenuti.
Da quando esiste, cioè dal 2017, da quando si è ottemperato a
una saggia normativa statale, il DEFR valdostano, in realtà, non ha
mai svolto le sue funzioni programmatorie, non è mai stato
elaborato ed approvato con la tempistica giusta, facendo veramente
in modo, come dovrebbe essere, che contenesse le scelte essenziali
della politica regionale su cui basare la stesura del bilancio di
previsione pluriennale.
Dal 2017 al 2022 è stato sempre approvato contestualmente al
bilancio, documento obbligatorio, e quindi veniva portato in
approvazione, ma i suoi effetti programmatori e di indirizzo
rispetto al bilancio erano pressoché nulli. Cose risapute e che
abbiamo ribadito negli anni.
Lo scorso anno, finalmente, e direi anche dietro nostra
reiterata insistenza, il DEFR è stato portato all'esame prima del
Consiglio del bilancio, è stato discusso e votato il 30 novembre,
quindi due settimane circa prima della discussione del bilancio, un
cambiamento però solo formale, perché il bilancio era comunque già
confezionato e all'esame delle Commissioni.
Quest'anno l'anticipo è un po' più consistente, siamo a metà di
ottobre, ma io ho molti dubbi che questa nostra discussione di oggi
possa effettivamente influenzare la redazione del bilancio, che
credo sia già in fase molto avanzata.
Comunque, questa riduzione del cronico ritardo è un fatto
positivo, subito compensato - però in senso negativo - da
un'impostazione strutturale che costituisce un passo indietro
rispetto allo scorso anno.
Mi riferisco al fatto che la sezione terza, che è il cuore del
DEFR, nel 2023 aveva un'impostazione diversa sotto due aspetti: si
era distinto tra obiettivi strategici aggiornati rispetto agli anni
precedenti e obiettivi strategici nuovi; inoltre, quelli nuovi
erano accompagnati da una scheda che quantificava gli oneri
finanziari derivanti da ognuno di essi.
Per essere precisi, nel DEFR 2024-2026 erano indicati 47
obiettivi strategici, di cui undici nuovi, in quello attuale gli
obiettivi strategici sono 44, tre in meno, di cui però solo due
sono nuovi obiettivi: uno dell'Assessorato beni culturali,
riguardante la predisposizione di un piano strategico della
cultura, e uno dell'Assessorato al turismo, sulla promozione
dell'offerta turistica che, di fatto, sembra sovrapporsi
all'obiettivo del piano
marketing
già esistente.
L'interrogativo che si pone chi legge il DEFR è se questo quasi
azzeramento dei nuovi obiettivi strategici, con due eccezioni, sia
frutto di una svista del coordinamento del testo complessivo oppure
frutto di una scelta: quella di non indicare nuovi obiettivi perché
ci si considera alla fine di un percorso.
In ogni caso, quello che emerge è che non si tratta di una
posizione omogenea, non in tutti i Dipartimenti e Assessorati è
passato lo stesso messaggio circa l'impostazione del documento.
Del resto, una carenza nel coordinamento del testo, la presenza
di difformità e anche, permettetemi, una certa sciatteria
espositiva, non si limita al caso della distinzione fra obiettivi
aggiornati e nuovi.
Faccio alcuni esempi di cose banali, lo dico già subito, di
sviste o di elementi di confusione che però non dovrebbero, secondo
me, rimanere in un documento di quest'importanza, che deve mirare
alla chiarezza ed essere comprensibile a tutti.
A pagina 96, "Obiettivo revisione della normativa sui Segretari
comunali", si persevera nella presentazione di una scheda che,
secondo me, è molto confusa, in cui si accavallano due procedimenti
di revisione, una revisione che oltretutto era già stata dichiarata
conclusa nel DEFR 2024 e che invece appare in alto mare.
A pagina 114, "Obiettivo attuazione del Piano energetico
regionale" si legge:
"Negli anni successivi al 2025 potranno essere previste
ulteriori fasi di avanzamento e completamento dell'adeguamento
della palazzina".
A parte la dizione incomprensibile "avanzamento e completamento
dell'adeguamento", è evidente che quelle due righe non c'entrano
niente, però sono rimaste lì, e questo è il documento che è anche
allegato agli atti di oggi, quindi quello che viene pubblicato.
A pagina 117 c'è un obiettivo dal titolo: "Acquisizione di
ulteriori treni elettrici o bimodali", è stato ripetuto il titolo
dello scorso anno, ma io ormai credo che per i bimodali - è
descritto nei documenti ufficiali dell'Amministrazione - sia stato
recitato il
de profundis
, però forse non tutti se ne sono
accorti... parlerà dopo, Assessore, quando avrà la parola... o non
lo hanno metabolizzato.
Sono senz'altro delle piccole cose, l'ho detto, ma, secondo me,
non sono le uniche che ho citato e tutte insieme evidenziano un
atteggiamento di scarsa considerazione dell'importanza di questo
documento e anche di poca attenzione alla trasparenza e alla
comprensibilità che dovrebbe caratterizzarlo, perché poi la gente
lo legge.
Riassumendo, quindi, il DEFR 2025-2027 secondo noi non ha un
carattere di seria programmazione, è ripetitivo e ripiegato
sull'esistente, nella sua impostazione non emerge una propensione a
guardare avanti.
Passando a esaminare più nel dettaglio i punti specifici,
segnalo alcuni aspetti che ritengo rilevanti.
La sezione terza parla di obiettivi strategici. Quali sono? O
meglio, quali dovrebbero essere gli obiettivi strategici di una
Regione autonoma come la Valle d'Aosta che ha grandi poteri, che ha
grandi risorse, possibilità di incidere sul territorio regionale e
sul tessuto economico e sociale?
Io, fra gli obiettivi strategici, metterei la
governance
della Regione autonoma.
Con questo termine, che è mutuato dall'inglese, generalmente si
intende una gestione tecnica, un apparato di funzionari, ma il
significato proprio del termine è "modo di governo", quindi anche,
a mio avviso, come si individuano gli amministratori regionali,
quali sono i meccanismi per garantire un vero potere degli elettori
nelle scelte di una maggioranza e del suo programma, quali sono
cioè i meccanismi per garantire la stabilità e l'efficacia
dell'azione di governo.
Un secondo punto strategico sarebbe per noi la necessità di
contrastare concretamente un cambiamento climatico che sta
trasformando pericolosamente anche la Valle d'Aosta, quindi
l'obiettivo strategico sì della Valle d'Aosta
fossil full
free
, che pure è stato individuato dal Consiglio regionale, ma
che non compare negli obiettivi strategici del DEFR.
Terzo obiettivo: l'autonomia energetica, e dirò qualche cosa in
più dopo.
Quarto punto: corretta gestione del territorio, che vuol dire
anzitutto gestione urbanistica, corretta, una seria e puntuale
gestione dei rifiuti, il perseguimento della politica rifiuti
zero.
Poi la cura del ferro, cioè il potenziamento e l'estensione
della rete ferroviaria, fondamentale per arrivare a una mobilità
effettivamente sostenibile.
Sesto obiettivo: un indirizzo chiaro di politica sanitaria e
socio-assistenziale, di cui si sente un gran bisogno.
Sul La Repubblica di due giorni fa, di lunedì, i dati di un
sondaggio condotto da Demos nel settembre scorso evidenziano che la
percentuale di persone che nel nostro Paese indica la qualità del
sistema sanitario come punto principale su cui puntare è schizzata,
in due anni, dal 13 al 40%, quindi un segno chiaro della paura del
futuro, e credo che la nostra Regione non faccia eccezione.
Ancora, un settimo obiettivo dovrebbe essere centrato sulle
politiche per contrastare l'abbandono scolastico. I dati relativi
alla nostra Regione - è vero, collega Chatrian - sono lievemente
migliorati, ma sono ancora decisamente superiori rispetto alla
media nazionale e a quella del Nord ovest, che sono rispettivamente
all'11,5% e al 10,2%, noi siamo al 13,3%; una differenza
significativa, su cui è doveroso intervenire in modo mirato.
Infine, un punto specifico, e altrettanto strategico, dovrebbe
essere riservato al contrasto alla povertà.
Da noi, in anni recenti, il tasso di persone che vivono ai
limiti o sotto la soglia di povertà è andato aumentando e sempre
più famiglie devono ricorrere ad aiuti e sostegni.
Per fare un solo esempio, nel 2023 sono stati 122 i nuclei
familiari sostenuti dall'Emporio Quotidiamo di Via Avondo, e
parliamo soltanto della città di Aosta.
Poi c'è il disagio abitativo, di cui qualcuno ha già parlato in
quest'Aula: è un tema che non può e non deve essere delegato alle
associazioni umanitarie, ma va affrontato con gli strumenti della
programmazione economico-finanziaria.
Ho elencato otto punti: governance, Valle d'Aosta fossil full
free, autonomia energetica, gestione corretta del territorio,
ferrovia, efficace politica socio-sanitaria assistenziale,
contrasto all'abbandono scolastico, contrasto alla povertà.
Ebbene, se scorriamo tutto l'elenco di quei 44 obiettivi
strategici di cui dicevo, nel DEFR questi punti non ci sono, non li
troviamo. Tra i 44 obiettivi indicati, ce ne sono sicuramente di
interessanti e di completamente condivisibili, ma, secondo noi,
mancano quelli basilari, a più forte contenuto strategico, quelli
che danno il segno caratterizzante di una politica.
Faccio un esempio: il primo dei 44 obiettivi strategici,
individuato dal DEFR a pagina 96, è la revisione della normativa
sui Segretari comunali.
Certamente è una questione importante da affrontare e che si sta
affrontando, è già stato rilevato in altri interventi, però,
secondo me, individuarlo come obiettivo strategico significa usare
impropriamente le parole, e l'esempio è emblematico, perché
fotografa un documento che è un miscuglio di cose importanti e di
cose marginali, ma che è fondamentalmente privo di una effettiva
visione della Valle d'Aosta che vogliamo, di una chiara e solida
strategia.
Vorrei a questo punto soffermarmi proprio su quelli che poco fa
ho indicato come otto obiettivi strategici che, a nostro avviso
ovviamente, dovrebbero essere inseriti nel DEFR e che invece non
compaiono.
La governance, il tema di come viene governata la Regione
autonoma è una questione cruciale ed è prioritaria; non avere delle
regole efficaci per praticare l'autogoverno ha delle conseguenze
gravi.
Noi queste regole efficaci non le abbiamo e le conseguenze sono
note.
Nel programma di Legislatura concordato tra le forze che
nell'ottobre del 2020 hanno dato vita alla prima maggioranza, la
riforma del sistema elettorale della forma di governo era
individuata come assoluta priorità. C'era scritto: "Va affrontato
il nodo della stabilità di governo attraverso una riforma della
legge elettorale, che tenga conto degli esiti dei lavori nel
merito, svolti la scorsa Legislatura, con meccanismi che assicurino
maggioranze certe e stabili". Con meccanismi che assicurino
maggioranze certe e stabili: il concetto chiave era espresso molto
chiaramente.
Poi si può discutere se questi meccanismi debbano prevedere o
meno anche l'elezione diretta del Presidente della Regione, che è
una cosa che posso pensare io e che non pensa qualcun altro, però
il concetto era chiaro ed era preciso, ma siamo agli sgoccioli del
tempo utile, questo problema non è stato affrontato, non ce n'è
traccia nel DEFR, non ce n'è traccia nemmeno nelle proposte del
tutto minimali e inadeguate che sono arrivate in questi giorni da
parte della maggioranza.
Per quanto riguarda la questione climatica, gli studenti
italiani e valdostani, proprio venerdì scorso, hanno nuovamente
segnalato all'attenzione di tutti noi: dovremmo essere vigili,
accorti e fortemente operativi. In questo campo la Valle d'Aosta si
è posta l'obiettivo di una radicale transizione energetica con
l'ordine del giorno approvato all'unanimità del Consiglio regionale
nel 2018, e poi declinato nella
road map
per una Valle
d'Aosta fossil full free al 2040, approvata con una delibera il 22
febbraio 2021.
L'obiettivo è arrivare ad una Valle d'Aosta libera da
combustibili fossili entro il 2040, cioè fra 16 anni, ma il
problema - e concordo con quello che diceva il collega Perron oggi
- è che ancora oltre il 60% dei consumi energetici valdostani è
soddisfatto con combustibili fossili e non c'è un'indicazione
precisa delle azioni per raggiungere l'obiettivo fossil full free,
non c'è una tempistica definita in modo adeguato.
Il PEAR, il Piano energetico, limita il suo orizzonte al 2030 e
la legge regionale 16/2019 sulla mobilità sostenibile non è
adeguatamente monitorata nella sua applicazione, per cui non si
stanno raggiungendo gli obiettivi indicati da tale legge, ed è la
stessa bozza del Piano regionale dei trasporti a dircelo, laddove
evidenzia che, in base alla stima degli autori di tale Piano, al
2022 si poteva calcolare al 26% la mobilità sostenibile, contro il
35 previsto dalla legge 16/19 per il 2025, cioè tra due mesi.
Un terzo obiettivo strategico assente nel DEFR, ma che è
sicuramente fondamentale, è, dicevo prima, l'autonomia
energetica.
Quello dell'energia è un tema molto trascurato da questo
documento e dalla politica regionale; una trascuratezza che ha, a
nostro avviso, una causa precisa, consistente nel fatto che la
politica energetica è stata delegata alla CVA e la Regione, invece
di controllare e indirizzare le scelte della società, le
subisce.
Ritornerò poi più avanti su questo, perché c'è la quarta
sezione.
Sul tema energia in generale, voglio sottolineare che non c'è
una reale consapevolezza della situazione in cui la Valle d'Aosta
si trova, si sente sovente affermare, anche da esponenti nazionali
che hanno ruoli importanti nel campo dell'energia, che la Valle
d'Aosta produce più energia di quella che consuma.
Questo è un falso clamoroso, perché è vero che esportiamo la
maggior parte dell'energia idroelettrica che produciamo
in
loco
, ma se anche utilizzassimo qui in Valle d'Aosta tutta
quell'energia esportata per i nostri consumi complessivi, non
saremmo in grado di coprire il fabbisogno energetico della nostra
comunità.
Allora la Regione deve avere l'obiettivo di accrescere la
produzione di energia pulita da fonti rinnovabili, puntando ora sul
solare, e questo obiettivo non compare.
A me pare paradossale che nel DEFR non si parli di autonomia
energetica e dei modi per arrivarci, ma è così, la strategia
energetica la fa CVA, che preferisce investire in altre regioni,
fuori Valle, in Sardegna, senza preoccuparsi della transizione
energetica locale.
Gestione del territorio: l'obiettivo di una Valle d'Aosta con
rifiuti zero è ancora lontano. Nel DEFR c'è solo un fugace accenno
all'applicazione del Piano per la gestione dei rifiuti.
Era stata prevista negli anni scorsi la realizzazione di un
impianto per il recupero dell'umido ma, in sostanza, concretamente,
non si è andati avanti e il DEFR non lo evoca nemmeno più.
Per quanto riguarda l'urbanistica, abbiamo avuto delle vicende
che conosciamo - quella del Breuil è solo la più nota, la più
clamorosa -, che dimostrano come l'attività edificatoria non è ben
governata, pur avendo la nostra Regione competenza primaria in
materia, e anche su questo io non ho visto un'idea forte nel
DEFR.
Manca la volontà politica di intervenire rispetto a situazioni
fortemente negative, per impedire un aggravamento e recuperare uno
sviluppo urbanistico ordinato.
La cura del ferro: ovunque, in Italia e in Europa, si raccomanda
la cura del ferro, un'azione per trasferire il più possibile su
rotaia il trasporto delle merci e anche delle persone.
Nel DEFR non c'è un obiettivo strategico sulla ferrovia e non
c'è neanche sulla mobilità. L'unico obiettivo presente porta il
titolo: "Acquisizione di ulteriori treni elettrici o bimodali".
A parte lo svarione sui bimodali di cui ho già detto, io mi
chiedo e vi chiedo: si può considerare l'acquisto di alcuni treni,
fra l'altro con fondi dello Stato, un obiettivo strategico?
Noi siamo ovviamente, e lo sapete, d'accordo con questi
acquisti, ma, nel campo della mobilità, l'obiettivo strategico
dovrebbe essere ben più ampio dell'acquisto di treni, dovrebbe
essere appunto la cura del ferro; invece noi che cosa facciamo?
L'esatto contrario: si vuole smantellare la ferrovia Aosta -
Pré-Saint-Didier, non si prende in considerazione nemmeno l'uso
emergenziale della ferrovia del Drinc, si pensa di raddoppiare un
tratto autostradale in Bassa Valle, di raddoppiare il Tunnel del
Monte Bianco, di costruire strade di collegamento intervallivo in
ogni valle; esattamente l'opposto di quello che prevederebbe un
obiettivo strategico sulla cura del ferro.
Sulla politica sanitaria socio-assistenziale ha già detto la
collega Guichardaz, faccio un solo esempio in più, ma ce ne
sarebbero tanti altri, e lo faccio legato all'assistenza agli
anziani.
A mio avviso, occorre recuperare un approccio che, in passato,
ha dato risultati positivi nella nostra regione, mi riferisco
all'assistenza domiciliare, su cui occorre un supplemento di
attenzione e di impegno, perché spesso tra i servizi erogati come
quello dell'ADI, l'Assistenza Domiciliare Integrata dell'ASL,
prevalgono interventi che hanno una durata limitata nel tempo,
quando sappiamo bene che le necessità si protraggono, che durano
anni, anni e anni, e un potenziamento dell'assistenza nei luoghi di
residenza delle persone anziane potrebbe essere un progetto
laboratoriale per la nostra Regione, perché abbiamo ancora la
possibilità di contare sulla collaborazione e la sinergia con le
comunità locali.
Sul contrasto all'abbandono scolastico, sappiamo che le scuole
hanno ricevuto fondi dal PNRR per fronteggiare il problema, sono in
corso delle attività, ma anche qui, a nostro avviso, sarebbe
necessaria una strategia che non si limiti ai progetti gestiti
dalle singole scuole o dalle reti di scuole, si devono coinvolgere
più agenzie educative, le biblioteche, gli oratori, le associazioni
di volontariato, anche dei professionisti a cui affidare degli
incarichi e, in sinergia con gli Enti locali, creare dei servizi di
supporto allo studio, di aiuto nei compiti, soprattutto per quella
fascia 11-14 che, in questo momento, è la più penalizzata, e lo è
soprattutto nei Comuni più periferici.
Sul contrasto alla povertà, vale lo stesso discorso: bisogna
pensare a delle nuove forme d'intervento, c'è bisogno anche di uno
sforzo di creatività e di immaginazione.
A giugno 2023 è stato approvato il Piano degli interventi e dei
servizi sociali di contrasto alla povertà: è appena richiamato nel
DEFR, eppure è importante.
Ci sono delle Regioni come il Veneto che hanno messo in piedi
delle iniziative specifiche, locali di contrasto alla povertà
sanitaria, altre hanno costituito le reti degli empori di
solidarietà che raggiungono anche le zone più periferiche, piccole
ma grandi cose che possono far parte di una strategia regionale
costruita su misura.
Come ho cercato di spiegare, fra questi 44 obiettivi strategici
mancano quelli che, secondo noi, sono fondamentali, ce ne sono
altri che non sono, secondo quello che io penso, degli obiettivi
strategici, però poi ce ne sono anche di completamente
sbagliati.
Mi riferisco ad esempio all'ottavo obiettivo indicato
dall'Assessorato allo sviluppo economico: introdurre l'idrogeno
quale vettore energetico nel settore della mobilità.
Sull'idrogeno da utilizzare nel settore dei trasporti, avete
preso una cantonata: prima avete voluto approvare una legge
regionale, la 18/2021, una legge che noi abbiamo ritenuto assurda,
frutto di una proposta avanzata dal consigliere Restano, che voleva
indicare l'alternativa dell'idrogeno all'elettrificazione della
ferrovia Ivrea-Aosta, poi avete commissionato uno studio che ha, di
fatto, escluso l'utilizzo dell'idrogeno in campo ferroviario e
sottoposto a critiche robuste anche l'ipotesi di utilizzarlo per
l'autobus, studio che poi non è mai stato esaminato da nessuna
delle Commissioni, e poi ci si è buttati sui fondi del PNRR
sostenendo il progetto di CVA per creare un centro di produzione
dell'idrogeno a Châtillon da usare per gli autobus urbani, a
partire da quelli che, in prospettiva, avrebbero dovuto essere
acquistati dal Comune di Aosta.
Un fallimento perché lo stesso DEFR, a pagina 117, è costretto a
scrivere: "Il mercato non è maturo per l'immediata attuazione della
mobilità a idrogeno nel settore del trasporto pubblico" e quindi
che senso ha perseverare nella creazione di un centro della
produzione di idrogeno a Châtillon, quando poi questa produzione
non può essere utilizzata per gli autobus?
Avrebbe senso, piuttosto, secondo noi, l'utilizzo dell'idrogeno
in modo più puntuale, più incisivo, nel settore siderurgico alla
Cogne, e infatti CAS ha presentato un progetto finanziato dal PNRR
che va in quella direzione; però è un progetto piccolo, sarebbe
bene implementarlo. Perché no, magari anche pensare di trasferire
su Aosta quel progetto previsto a Châtillon, in modo da ampliare
l'offerta dell'idrogeno per una società come CAS che è fortemente
energivora e consuma una quantità enorme di combustibili fossili
per i suoi forni.
Pensare, come scrivete nel DEFR, di produrre adesso, ora,
idrogeno nel TPL, orizzonte 2027, è un obiettivo che, secondo noi,
è sbagliato, e su questo presenteremo anche uno specifico ordine
del giorno.
Manca poi, tra i 44 obiettivi strategici contenuti nel DEFR, un
obiettivo che all'interno del tema della ricerca e dell'autonomia
energetica ha molta rilevanza, mi riferisco allo sviluppo delle
comunità di energia rinnovabile e ai gruppi di autoconsumo.
Nel punto che porta il titolo: "Attuazione del PEAR" ci sono,
sì, poche righe dedicate alle CER, ma sono soprattutto un riassunto
di quello che è stato fatto nel 2024 e non si indica l'obiettivo
che si vuole perseguire. Eppure lo abbiamo detto più volte, abbiamo
chiesto quale quantità di produzione aggiuntiva, quanti megawatt si
vogliono ottenere con lo sviluppo delle CER, quale dimensione si
intende dare a questo fenomeno e non troviamo nessuna risposta nel
DEFR, ma come abbiamo già avuto modo di dire in questo settore dove
c'è un chiaro ritardo, dove gli obiettivi invece chiari non sono,
ci saranno poi dei risultati che saranno misurabili, ci sarà un
consuntivo e quello che farà testo saranno proprio i risultati,
quanti impianti verranno realizzati, quanti otterranno i
finanziamenti, quanti saranno autorizzati, e i dati parleranno da
soli.
Noi speriamo ovviamente che saranno dei dati positivi, però non
possiamo in questa fase non esprimere la nostra preoccupazione
sulla situazione attuale e sull'inadeguatezza di quanto è scritto
nel DEFR.
Vengo poi all'ultima parte del DEFR, la sezione quarta sulle
società controllate. In questa sezione si parla delle linee di
indirizzo. Ci sono alcune considerazioni che vanno fatte, in
particolare sul settore delle società degli impianti a fune, dove
vengono elencati i principali investimenti strategici prioritari
per lo sviluppo del settore.
Fra le priorità, la prima è individuata, come già nel DEFR dello
scorso anno, nell'avvio dell'
iter
autorizzatorio di
fattibilità tecnico-economica del collegamento intervallivo Cime
Bianche.
Come avevamo già detto un anno fa, si tratta di una grave
forzatura e scorrettezza perché, come è noto, sul collegamento è
stato condotto uno studio propedeutico e preliminare commissionato
dalla società Monterosa su mandato della Regione,studio consegnato
a fine del 2022 e che ha avuto una prima illustrazione in
Commissione da parte delle società Monterosa e Cervino il 3 aprile
del 2023, oltre un anno e mezzo fa; poi tutto si è fermato, non c'è
stata nessuna valutazione della Commissione né del Consiglio,
l'abbiamo detto tante volte (vedo nel Consiglio odierno e anche
all'ordine del giorno un'interpellanza del collega Lavy), ma la
valutazione del Consiglio non è stata fatta, quindi secondo noi non
è possibile procedere con ulteriori studi e con altre progettazioni
se non si è fatta una valutazione. Non lo può fare la Regione
finché, come è stato scritto nei vari DEFR del passato, il
Consiglio non si pronuncia, quindi è un'affermazione, quella che
c'è nel DEFR attuale, arbitraria e anche su questo presenteremo uno
specifico ordine del giorno.
Dulcis in fundo
la questione CVA: quello che c'è scritto
a pagina 194 è un capolavoro di reticenza, la
mission
originaria della società è ridotta a mezza riga: produzione di
energia pulita.
Gli indirizzi che la Regione deve dare ad una società
controllata non ci sono, anzi, no, si dice che "La CVA è tenuta a
perseguire gli indirizzi strategici definiti nel DEFR 2023-2025",
solo che quegli indirizzi si riferiscono al 2022 perché sono stati
ricopiati
tel quel
e da allora tutto è cambiato e la CVA ha
approvato senza - ce l'avete detto voi - nessuna interlocuzione con
la Regione il Piano industriale 2023-2027 che sposta il baricentro
della società fuori dalla Valle d'Aosta.
L'unica preoccupazione espressa dalla scarna paginetta del DEFR
su CVA è di riaffermare che, avendo attivato uno strumento
finanziario quotato in borsa, la società sarebbe sottratta ai
poteri di coordinamento e di indirizzo della Regione e agli
obblighi di trasparenza.
Sono affermazioni infondate, in contrasto con la normativa
statale regionale sulle società controllate da un ente pubblico, ma
ormai sappiamo che questo è l'atteggiamento che avete nei confronti
di quella società.
Voglio concludere con una nota di colore, con un'osservazione
grafica sul DEFR, considerazione che sembrerebbe forse smentire
alcune delle cose che ho detto sulla ripetitività e sull'assenza di
novità del documento; sembrerebbe, ma in realtà è una conferma.
La più grossa novità di questo documento rispetto agli otto
precedenti è la copertina, questa copertina che tutti quanti avete
visto. Io ho messo sul tavolo a casa le copertine dei nove DEFR dal
2017 ad oggi, in tutte compare in alto, in piccolo, la dicitura
bilingue "Regione autonoma Valle d'Aosta" con logo della Regione
raffigurante il leone rampante.
Al centro della pagina, in passato c'era un segno grafico, un
disegno con delle persone attorno ad un tavolo di lavoro oppure,
più frequentemente, la cartina della Valle d'Aosta con un'immagine.
Le più belle sono quelle del 2020 con il Cervino e del 2022 con il
castello di Saint-Pierre.
Nel DEFR 2023 la cartina della Valle d'Aosta improvvisamente è
scomparsa ed è stata sostituita da un secondo leone, oltre a quello
che c'era già in alto, che permane anche nella copertina del 2024 e
che ritroviamo in questa del 2025, con un cambiamento, però, perché
qui ce ne sono 3, uno in alto che è il logo, sotto in grigio e poi
un terzo, e poi c'è anche una differenza, perché il leone è
raddoppiato, l'ho misurato con il centimetro. Lo sfondo dello
scorso anno era azzurrino, quest'anno invece è costituito da
quadretti rossoneri.
Io credo che sostituire la cartina della Valle d'Aosta con le
sue montagne, i suoi castelli, i suoi oggetti tipici (in una
c'erano i mestoli) con un invadente leone, a mio avviso non è tanto
una bella idea.
Segnalo comunque che, proseguendo su questa linea, su questa
strada, e continuando con gli ingrandimenti, forse fra due anni il
leone nella copertina non ci sta più e il troppo, alle volte,
stroppia.
Presidente Testolin, forse occorre moderarsi nelle ambizioni
egemoniche.
Presidente -
Consigliere Restano per fatto personale.
Restano (RV) -
A parte che ci sono più leoni in Valle
d'Aosta (mi corre l'obbligo di dirlo) però, detto questo, ci sono
anche delle piccole lepri che scappano.
Per fatto personale, signor Presidente, perché sono stato citato
dalla collega in merito alla legge sull'idrogeno. A tal proposito,
volevo presentare un ordine del giorno, poi ho ritenuto che non
fosse il caso, però volevo sottolineare questo, collega: Bolzano
nel 2013 aveva già gli autobus a idrogeno, come le principali
capitali europee, Londra, Oslo, Milano e Bolzano.
Vi sono delle ditte, posso fare un nome...
Presidente -
Consigliere, non possiamo trasformare in un
fatto personale il secondo intervento.
Restano (RV) -
Finisco, no, non è il secondo. Ci sono
delle ditte che producono autobus a idrogeno, può fare una ricerca,
quindi la legge era innovatrice.
Se noi aspettiamo i suoi tempi, facciamo come l'elettrificazione
della ferrovia, arriviamo 60 anni dopo gli altri.
Bisogna guardare avanti e non si giri sempre indietro, perché
sennò rischia di cadere.
Presidente -
Consigliere Sammaritani, ne ha facoltà.
Sammaritani (LEGA VDA) -
Interverrò brevemente, così vado
un po' a compensare gli interventi delle colleghe che mi hanno
preceduto, anche perché, francamente, non mi ha mai estremamente
appassionato il dibattito sul DEFR, non perché l'argomento non sia
importante, anzi, lo è molto, essendo un Documento economico di
programmazione è il documento essenziale della programmazione di
una Regione, però per il fatto che ho sempre ritenuto che il nostro
DEFR, in particolare, questo di questa Legislatura, non fosse mai
adeguato ai suoi precisi scopi.
Le prime volte, nei primi anni, ho rilevato come non fosse
abbastanza scientifico, se vogliamo dire così, nel senso che è
molto discorsivo e quindi di difficile raffronto fra quello che si
voleva fare e quello che poi si sarebbe fatto, un po' come i
giudizi a scuola piuttosto che i voti, sì sì, saranno belli,
saranno inclusivi ma, alla fine, non ti fanno capire un tubo,
perché ognuno poi i giudizi li può esprimere come vuole e quindi
può dire anche che uno è stupido, dicendo cose che farebbero
apparire il contrario. Ma, al di là di questo, direi che questo
DEFR ha fatto un passo indietro di nuovo perché, come è già stato
detto da altri colleghi, è di nuovo più discorsivo e meno
raffrontabile e di più difficile valutazione.
Cos'è un DEFR, tanto per riassumere per chi sta fuori di qua? È
quello che un Governo dovrebbe voler fare, dire quello che vuole
fare, quello che è già stato fatto e quello che c'è ancora da
fare.
Qui diventa difficile perché, a parte il fatto che, come già
rilevato da qualche collega, c'è stato di nuovo un tirare avanti la
palla per tantissimi degli obiettivi strategici che vengono
definiti come tali, nel senso che non è stato fatto un granché, e
allora diciamo che è cambiato il quadro socio-economico e quindi lo
faremo poi, ma non è che lo dica solo così tanto per dire, ci sono
gli esempi scritti, ci sono gli esempi, più o meno importanti, per
esempio, sui Segretari comunali, è già stato rilevato, ma dire
praticamente che era un primo inserimento nel DEFR 2023-2025, e
quindi ne sono già passati due, e si dice: "Aggiornamento crono
programma di attuazione nella mora della revisione organica della
disciplina regionale vigente in materia dei Segretari degli Enti
locali" (nelle more chissà perché), che oggi è contenuta nella
22/2023, "nel corso del 2023 è stato inoltre dato un nuovo impulso
all'attività del gruppo di lavoro costituito in Consiglio regionale
per la revisione della 6/2014, nell'ambito della quale viene
rivista anche una parte consistente della disciplina dei Segretari.
Risulta pertanto indispensabile riorganizzare gli interventi
normativi posticipando l'attività originariamente programmata".
Traducendo quindi dal politichese amministrativo, non abbiamo
fatto un tubo a partire da questa Legislatura, che è partita
proprio dicendo: "Bisogna revisionare le leggi sull'ordinamento
degli Enti locali e dei Segretari comunali", siamo a fine
Legislatura e non abbiamo fatto ancora un tubo, lo faremo.
Questo, secondo me, è l'emblema di questo Governo, un Governo
che non ha saputo fare una sola riforma, doveva fare la riforma
della legge elettorale e non la farà, è evidente, tanto ormai è
conclamato; doveva fare la riforma della disciplina degli Enti
locali e non l'ha fatta; doveva sistemare nell'ambito di questa
anche tutta la questione dei Segretari comunali, che è affatto
banale o marginale, e non l'ha fatto. Non ha fatto niente.
Doveva riorganizzare la macchina amministrativa, che è
evidentemente in crisi, che ha bisogno di attrattività, che ha
bisogno di funzionare bene e non lo ha fatto, quindi non ha fatto
niente, non c'è una sola riforma essenziale, importante per il
funzionamento della macchina amministrativa, che sia stata fatta in
questa Legislatura. Quindi questo è un evidente fallimento di un
Governo e di una Legislatura che, tra l'altro, ha visto ancora una
volta avvicendarsi addirittura due Presidenti della Regione.
È questo il tema.
Io faccio un esempio invece che non è stato fatto da nessuno,
giusto per un po' di originalità: il CURS, Centro unificato
regionale per la ricerca scientifica. E mi dispiace che non ci sia
l'assessore Bertschy, non lo vedo, ah, è nascosto, c'è; non si è
nascosto preventivamente. Va bene, è in buona fede. È stato messo
per la prima volta in un DEFR del 2021-2023, sono passati tre anni
e mezzo, si diceva che era importante farlo per riunire, unificare,
organizzare, razionalizzare, tutto quello che volete, i vari centri
di ricerca sul territorio, enti e fondazioni; oggi, nel DEFR
attuale, leggiamo che "Prosegue il lavoro di interlocuzione con i
principali attori coinvolti nel progetto" eccetera, "è stato
assegnato l'incarico che permetterà di analizzare i possibili
modelli giuridici da adottare per giungere alla creazione
dell'ente", quindi anche qui, tradotto dal politichese
amministrativo, non abbiamo fatto un tubo, non abbiamo risolto
niente, siamo ancora lì a pensare a che modello deve avere il
contenitore che conterrà forse, chissà quando, se, mai, questi pari
centri di ricerca.
Non si capisce neanche se l'incarico è stato dato fuori, perché
alla fine ci si è arresi o se è interno, questo noi non lo capiamo
da qua, però è l'emblema, anche questo, del fatto che di riforme o
riformine, comunque di elementi sostanziali per permettere alla
macchina di funzionare deve essere competitiva, non ne sono stati
raggiunti, nessun obiettivo di questi è stato raggiunto.
Parlare quindi di modernizzazione, di armonizzazione, eccetera
non serve, bisogna fare le riforme, questo Governo non è riuscito a
farne una sola di riforma sostanziale, e questo credo che
certifichi il fallimento di un Governo.
Al di là dell'aspetto grafico delle copertine, qui vedo dei
numeri, quindi probabilmente questa è la casualità con la quale è
stata redatta o comunque con la quale va avanti la maggioranza, io
direi che questo DEFR... Forse noi il nostro DEFR regionale ormai
dovremmo chiamarlo non più tanto Documento di Economia e Finanza
Regionale, quanto un documento di improvvisazione dell'economia e
della finanza regionale, perché davvero io di progetti non ne vedo,
non ne vedo scritti, non ne vedo di realizzati, di riforme tanto
meno, quindi credo davvero che questo sia l'emblema di questa
Legislatura che sta avviando alla fine, per fortuna.
Presidente -
Si è prenotato il consigliere Baccega, ne ha
facoltà.
Baccega (FI) -
Certamente io non occuperò tutti i 30
minuti che sono dedicati al primo intervento, anche perché rischio
di annoiare i colleghi, ma soprattutto rischio di annoiare i 37
spettatori che in questo momento stanno seguendo il Consiglio
regionale, un successo di audience strepitoso, vero assessore
Caveri?
Però mai come in questo ultimo periodo mi trovo in sintonia con
il collega Sammaritani, perché effettivamente siamo al quinto
Documento di Economia e Finanza Regionale, ne abbiamo visti passare
quattro che, in qualche modo, davano qualche prospettiva, ma di
fatto non abbiamo visto grandi e significativi cambiamenti,
l'auspicio era che questo Documento di Economia e Finanza Regionale
ci potesse dare delle soluzioni e, al di là degli obiettivi
strategici, delle priorità vere sulle quali poter dire: "Okay,
entro la fine della Legislatura completiamo questo percorso, quel
percorso o quel percorso e poi andremo oltre rispetto al 2027".
2027 che molto probabilmente vedrà nuovi soggetti all'interno di
questo Consiglio, con nuove idee, magari più rivoluzionarie, più
efficaci ed efficienti di quelle che abbiamo noi che sediamo
adesso.
Il Presidente ha esordito dicendo gli obiettivi strategici,
questi 44 obiettivi strategici, e le priorità sono come idea guida
legati alla sostenibilità.
Va bene, noi ovviamente, da questo punto di vista, evidenziamo
fortemente una serie di carenze in questo documento, dove in
qualche modo, attraverso gli ordini del giorno che abbiamo
predisposto e presentato, io mi auguro che la risposta non sia:
"Condividiamo, vi invitiamo a ritirarlo, altrimenti ci asteniamo",
perché sarebbe davvero una vergogna rispetto alle tante proposte
che mi sono permesso di leggere, anche degli altri colleghi
dell'opposizione.
Si parla di sanità, servizi sociali, disabilità, in modo
estremamente fumoso, si dice: "In ambito sociale, la
riorganizzazione del sistema dei servizi socio-assistenziali
richiede la separazione tra le fasi di programmazione e di
gestione, attraverso un sempre maggiore coinvolgimento dei soggetti
pubblici e privati. I previsti adeguamenti delle attuali discipline
dedicate al disagio abitativo e politiche per la disabilità saranno
orientati a strutturare un sistema maggiormente integrato tra le
politiche di settore, abitative, lavorative, sociali, educative, in
modo da fornire risposte adeguate, curate secondo approcci
multidimensionali". Ma che cosa vuol dire questa roba qua? Ma chi
la capisce? Che cosa vuol dire tutto questo?
Ha parlato del centro di ricerca, avete l'idea di fare un mega
centro di ricerca, ma ne abbiamo uno là, implementiamo quello che
c'è, lavoriamo su quello che c'è, costruiamo intorno al CMP3 un
qualcosa che possa davvero determinare una prospettiva per coloro
che, dall'esterno, vogliono venire in Valle d'Aosta o hanno delle
proposizioni in quegli ambiti da mettere in campo.
Quella era la strada da perseguire, non un altro carrozzone che
chissà quando sarà pronto e abbiamo il tempo fino a settembre
dell'anno prossimo, ammesso che si vada a settembre, di predisporre
un progetto di quel genere. Che cosa ci è voluto per il CMP3
all'epoca? Anni, anni.
Sulla disabilità, c'è l'esigenza di una struttura per disabili
psichici H24 forte, molto forte, è possibile che non ci sia scritto
in questo DEFR che questa è un'esigenza che viene? Abbiamo decine
di lettere che arrivano dalle Associazioni in questo senso, abbiamo
una bordellata di casi che sono in altre regioni e ci costano fior
di quattrini.
Non è possibile che si potesse leggere qualcosa di concreto e di
serio che va nella direzione di questo?
La Cascina del castello di Fénis è un ordine del giorno che
presenteremo, il sollievo del CEA: queste sono le cose che la gente
ha bisogno di leggere e di capire se vengono realizzate in tempi
ragionevoli oppure se andiamo ancora oltre.
Poi viabilità e sicurezza, io credo che la Statale 26, per la
quale vi ho sfiniti immagino in questi due anni, forzando la mano e
dicendo: "Fate qualcosa affinché si faccia quel percorso, che venga
reso sicuro", attraversano da tutte le parti, fanno le inversioni a
U, è morto qualcuno.
Per la miseria, più priorità di quello che cos'è? Io sono
sicuro, e quasi certo, ma le chiederò conferma, Assessore, che non
ci sono più i soldi per quell'intervento, ma la Regione lì ha messo
4 milioni nel 2017, ben 4 milioni. Dove sono quei 4 milioni? Lo
capiremo.
Ristrutturazione e alloggi, ci sarà un documento che parla anche
di quello.
Abbiamo fatto i cappotti con i soldi del PNRR, abbiamo fatto e
si stanno facendo ancora, qualche tetto, qualche cappotto, ma
chiederemo al Presidente della quinta Commissione di fare una
quinta Commissione in sopralluogo all'interno degli alloggi di
Edilizia Residenziale Pubblica, per capire che non serve fare i
cappotti se all'interno ci sono i bagni che perdono dappertutto, se
all'interno, negli alloggi, ci sono le muffe.
Non ha nessun senso e allora mettiamo dei soldi in quella
direzione.
Il collega Chatrian ci ha detto che siamo, dal punto di vista
dell'occupazione del lavoro, a una percentuale importante; è vero,
è corretto quello che ha detto, ma ribadisco quello che ho detto un
anno fa: abbiamo gli stipendi più bassi in Italia.
È mai possibile che non si vada a ragionare in questi termini? È
possibile che uno che lavora in una partecipata porti a casa in una
famiglia 1.300 euro? Non è più possibile questo, quindi, colleghi,
io mi fermo qua perché ce ne sarebbe da dire, anche solo in sanità:
non ci siamo occupati delle liste d'attesa "ma lo faremo", non ci
siamo occupati di tutto quello che è il percorso di promozione che
sta avvenendo all'interno della USL, promozioni di medici che
assumono incarichi importanti, e mi sta bene, però le liste di
attesa chirurgiche sono sempre le stesse.
I numeri sono sempre gli stessi, c'è l'accordo con l'ISAV, si
parla dell'accordo con l'ISAV ma cosa succede? Che i medici
dell'Ospedale vanno ad operare all'ISAV; perché non possono operare
all'Ospedale Parini di Aosta?
Non c'è visione, dicono alcuni colleghi, la visione c'è, è che
in questo documento si vuole andare nella direzione e dire: "Okay,
abbiamo messo giù una serie di buone intenzioni", perché non
bisogna nasconderlo, ci sono delle buone intenzioni, ma ahimè non
ci sono assolutamente volontà chiare e inequivocabili che portano a
una direzione di completamento di tutta una serie di percorsi che
nei DEFR precedenti erano stati pianificati.
La legge 3 sull'Edilizia Residenziale Pubblica, la legge quadro,
è una cosa incredibile che è quattro anni che sia lì ferma,
"Aspettiamo l'Università", ma è il compito dell'Università quello?
È compito dell'Università dover dare risposte in quel senso?
Un'altra affermazione che mi ha stranito: "In parallelo si rende
necessario", parliamo sempre di sanità, servizi sociali eccetera,
"effettuare nuovi investimenti in strutture", quindi edifici,
"formazione professionale", corretto, ben venga, "attrezzature e
sviluppare ambiti di ricerca".
Mi pare che recentemente sia uscita un'indagine che dice che i
nostri beni strumentali sono obsoleti, c'è stata comunque una
risposta da parte della USL, per cui secondo loro non è così,
avremo piacere di chiarire anche quest'aspetto, però lo avevamo
sperimentato l'anno scorso, quando abbiamo parlato delle strutture
sul territorio, che anziché avere strutture... parlo dei centri
traumatologici, ovviamente; avevamo evidenziato quest'aspetto,
finalmente avete messo 2 milioni per interventi in quel senso, ci
volevano, corretto, ma ve lo abbiamo detto che era così, ve lo
abbiamo detto noi.
Comunque noi siamo davvero preoccupati perché questo Documento
di Economia e Finanza non dà le risposte, sono le cose dette ma non
fatte, come è successo nei tre anni che si sono succeduti: cose
dette e non fatte, progetti disattesi.
Presidente -
Consigliere Di Marco si è prenotato, ne ha
facoltà.
Di Marco (PA) -
Il Documento di Economia e Finanza
Regionale, oggi in discussione, è il secondo che il Gruppo
consiliare di Pour l'Autonomie affronta da quando, come tutti
ricorderanno, abbiamo deciso, con senso del dovere, di dare il
nostro sostegno a questo Governo regionale, unicamente per superare
una crisi politica che si protraeva da tempo.
Nel percorso che ci ha visto parte integrante di questa
maggioranza, siamo stati attivi, propositivi e coerenti, ma
soprattutto abbiamo operato per la precisa finalità di garantire la
continuità amministrativa, ben consapevoli di dover dare il nostro
contributo ad un programma di Legislatura scritto da altri e il
nostro appoggio a
dossier
già aperti ed avviati.
È pertanto con questo spirito aperto e disponibile e in
quest'ottica di collaborazione e responsabilità che ci siamo
approcciati a questo DEFR, in cui non ci riconosciamo pienamente,
ma di cui condividiamo l'idea di base, e cioè programmare
interventi e individuare obiettivi strategici mirati al
conseguimento del benessere della nostra comunità.
Il nostro giudizio, è che si tratti di un Documento che esprime
il punto di vista di una maggioranza di Governo che, nonostante non
brilli al suo interno per spirito di sinergia e dialogo, ha piena
consapevolezza delle criticità e delle prospettive della nostra
Regione e si propone di risolvere le prime e sviluppare
coerentemente le seconde.
Non potendo, per ragioni di tempo, ripercorrere l'interezza del
Documento, voglio però soffermarmi su alcuni contenuti del DEFR che
consideriamo di maggiore rilevanza.
Innanzitutto, gli interventi che si sono resi necessari, in
seguito all'alluvione che ha interessato alla Valle d'Aosta il 29 e
il 30 giugno di quest'anno. Eventi di questa portata mettono in
luce l'estrema fragilità e vulnerabilità del nostro territorio
riguardo a specifici quanto eccezionali fenomeni meteorologici, che
non possono che suscitare una viva preoccupazione ma, al contempo,
anche portare ad una profonda riflessione su cosa è possibile fare
in termini di sostegni e di prevenzione. In questo DEFR, sono
pertanto presenti iniziative che vanno in questa duplice direzione:
prima, andare incontro ai bisogni della collettività e dei settori
economici più direttamente colpiti e ripristinare le infrastrutture
coinvolte, mettendole in sicurezza; seconda, rafforzare le
strutture del presidio del territorio (Protezione civile, Corpo
forestale, Corpo dei Vigili del fuoco, Soccorso Alpino, ma anche
agricoltori e professionisti della montagna) e, al contempo,
contrastare, arginare e mitigare i dissesti idrogeologici, così da
garantire la massima sicurezza possibile sul nostro territorio.
Nell'ambito delle infrastrutture, siamo molto soddisfatti nel
constatare come il tema di una seconda canna per il Tunnel del
Monte Bianco sia stato finalmente preso seriamente in
considerazione, dopo che per primi - e lo affermo senza tema di
smentita - fin dall'inizio di questa Legislatura, grazie
all'indomita perseveranza di Augusto Rollandin, abbiamo insistito
per la sua realizzazione, sottolineandone l'importanza per un sano
sviluppo della nostra economia e per perseguire tre obiettivi
cruciali: garantire la sicurezza della viabilità all'interno del
tunnel, assicurare alla nostra Regione il flusso economico prodotto
da questa indispensabile infrastruttura, evitare i contraccolpi
negativi per la nostra economia e il nostro turismo derivanti dai
rallentamenti e dalle lunghe chiusure per i lavori di
manutenzione.
Altro tema oggetto del DEFR, che riteniamo meriti una grande
attenzione, è quello relativo all'ambiente, che rappresenta
un'insostituibile risorsa per la nostra Regione e va quindi
tutelato e valorizzato, al fine di garantire la salute delle
persone e al contempo le possibilità di sviluppo dei nostri diversi
settori economici,
in primis
l'agricoltura, l'allevamento e
il turismo, attraverso: i Piani e le Strategie approvati di recente
o in via di approvazione, in materia di sviluppo sostenibile,
cambiamento climatico, qualità dell'aria, tutela delle acque,
biodiversità, gestione rifiuti, trasporti, servizio idrico
integrato che verranno ad essere attuati, supportati e monitorati
nel triennio 2025-2027; l'impegno nella salvaguardia del nostro
territorio di montagna, le cui specificità richiedono l'attuazione
di politiche mirate e la messa in campo di idonee risorse, sia
umane che finanziarie, per dare risposte ai bisogni delle nostre
comunità; le azioni finalizzate a una Valle d'Aosta
fossil fuel
free
al 2040 e a una mobilità più sostenibile, che porteranno
sicuri benefici alla nostra Regione e ai suoi abitanti.
Per quanto riguarda il settore agricoltura, tra le iniziative
inserite dall'Assessore nel DEFR, voglio sottolinearne due. In
primo luogo, le misure di sostegno in favore delle nostre aziende
agricole, fissate con la legge regionale 1/2024 - fortemente voluta
dal Pour l'Autonomie - in modificazione della legge regionale
17/2016, e destinate sia alle piccole e piccolissime imprese per
investimenti sotto gli 80 mila euro (fino adesso esclusi dalle
politiche europee) che, in virtù del ruolo cruciale che svolgono
nel nostro tessuto agricolo, necessitano di poter contare su aiuti
regionali; che alle imprese che subiscano danni causati da calamità
naturali, così da potergli fornire aiuti e risposte concrete in
tempi ragionevolmente brevi.
In secondo luogo, l'approvazione di un disegno di legge sui
Consorzi di secondo livello, più che mai opportuna in un momento
come questo, in cui le risorse d'investimento sono molteplici, ed è
essenziale unire le forze per partecipare a bandi nazionali ed
europei.
Per quanto attiene al settore risorse naturali, ribadita
l'importanza che rivestono per il futuro il Programma regionale
forestale, il Piano regionale faunistico venatorio e tutte le altre
attività descritte nel Documento, voglio soffermarmi sulla norma,
tanto richiesta e di cui tanto si vocifera, in materia di rete
escursionistica regionale, anche ai fini cicloturistici. Data la
rilevanza che un tale testo assume per il nostro territorio e data
la questione relativa alle responsabilità in capo ai Consorzi,
ampiamente motivata dall'Assessore, risultano certamente positive
le parole da lui espresse in Commissione, secondo cui l'incarico
per la classificazione e la mappatura degli itinerari è già stato
affidato e sarà terminato presumibilmente entro l'autunno del 2025,
andando a costituire un elemento fondamentale per l'elaborazione
della proposta di legge.
Due parole voglio anche dire sullo sport, ambito che riveste una
funzione basilare per la nostra collettività, ma anche per il
nostro settore turistico.
Come Gruppo consiliare di Pour l'Autonomie, non possiamo che
dirci d'accordo sulla necessità di: provvedere a una parziale
riforma della legge regionale 3/2004 che semplifichi gli
iter
amministrativi relativi alle concessioni di contributi
e introduca misure di sostegno in favore di tutte le discipline del
mondo sportivo valdostano; e di continuare a lavorare per aumentare
il numero di competizioni ed eventi sportivi, anche di rilievo
nazionale e internazionale, organizzati e tenuti nel nostro
territorio, in aggiunta a quelli già realizzati in continuità con
il passato. Nel complesso, riteniamo che entrambe le tipologie di
iniziative ci permetteranno di sviluppare al meglio il nostro
settore sportivo dalle indiscusse potenzialità e incentivare
l'attrattività e competitività del nostro territorio.
Tra gli altri contenuti di questo DEFR, su cui non possiamo che
esprimere parere favorevole, ci sono anche quelli relativi: alla
valorizzazione della nostra autonomia anche attraverso la
concretizzazione della zona franca e il rinnovo delle concessioni
idroelettriche, tema quest'ultimo su cui da sempre insistiamo in
ragione dell'evidenza per cui esse rappresentano una ricchezza
fondamentale per la nostra Regione; all'attuazione del Piano
politiche del lavoro 2024-2026; allo sviluppo e valorizzazione
delle aree montane; alla valorizzazione dei siti di interesse
culturale, storico e archeologico; alla predisposizione di un Piano
strategico della cultura e all'attuazione del Piano per la salute e
il benessere sociale. Tutti contenuti che, per motivi di sintesi,
non mi è possibile esaminare nel dettaglio come vorrei e come
sarebbe opportuno.
In conclusione, questo DEFR è senza dubbio un documento corposo,
in cui sono descritte le linee programmatiche e gli obiettivi
strategici per il prossimo triennio.
Come già detto all'inizio di quest'intervento, nonostante il
fatto che non tutti gli obiettivi e non tutte le strategie presenti
in questo Documento rispecchino la nostra visione, è per senso di
responsabilità amministrativa e in piena coerenza con la linea di
pensiero che ormai ci contraddistingue fin dall'ingresso in questa
maggioranza, che esprimeremo voto favorevole a questo DEFR, nel
convincimento che sia un Documento tutto sommato adeguato a
rispondere alle sfide con cui dovranno confrontarsi nel futuro la
Valle d'Aosta e tutti i valdostani.
Presidente -
Consigliere Cretier, ne ha facoltà.
Cretier (FP-PD) -
Intanto, permettetemi una battuta. Ho
appena ricevuto un invito "Ma che pianeta mi hai fatto? Orbite e
alieni tra astronomia e fantascienza"; parafrasando con "Ma che
regione mi hai fatto?", avete, cari colleghi, elencato una serie di
interventi, annunci, priorità, opportunità. Ma pensate che il
Governo non abbia fatto delle valutazioni e fatto delle scelte? Vi
dico che la perfezione non esiste ed è tutto migliorabile.
Il DEFR è un documento complesso, che però evidenzia, in primo
luogo, delle stime previsionali importanti, viene descritta la
crescita regionale del prodotto che è proseguita, ma con valori
positivi.
Il raffronto è con altre Province, come noi ai margini dei
confini dello Stato, in zone di passaggio, distanti dai grandi
centri e con notevoli difficoltà di percorrenza e di transito, con
flussi destinati a interrompersi a causa di disagi, non sempre
preventivabili e di difficile soluzione, ma che prevede interventi
statali e accordi transfrontalieri.
Il confronto è con le Province, in questo caso di Trento e
Bolzano. Non a caso, due Province spesso richiamate agli onori
delle cronache per la grande capacità di amministrare e legiferare
e, sotto certi aspetti, molto simili alla nostra, alla Valle
d'Aosta, per cui è possibile fare dei confronti obiettivi e
misurabili.
Le previsioni future indicano una dinamica economica espansiva
molto limitata al Nord ovest, proprio dove ci troviamo noi, e le
cause le conosciamo tutti.
Gli sforzi messi in campo dal Governo regionale, che potete
leggere a pagina 20, portano a un valore di 1.100 milioni di euro
sia nel 2024 che nel triennio successivo; questo a giustificare un
continuo sostegno all'economia locale.
Mantenere i livelli di domanda estera a livello alto era
abbastanza difficile con le fluttuazioni post Covid, la richiesta
di prodotti e scambi commerciali avranno anche un impatto
sicuramente sulla viabilità, una desolazione per chi viaggia - come
me - in autostrada e soprattutto per chi gestisce i punti
commerciali dislocati lungo l'asse e le uscite autostradali, ad
esempio.
Un aspetto importante che ha tante correlazioni è la dinamica
inflattiva, come ricordato già da qualcuno, in questo momento
inferiore, qui in Valle d'Aosta, sia rispetto all'Italia che alle
Province autonome di Trento e Bolzano.
Inoltre, la performance dell'occupazione in Valle d'Aosta è
oltre il 72% e cresce anche l'occupazione femminile, l'ho letto in
una relazione dell'Istituto Tagliacarne.
Sicuramente, questo primo approccio è molto sintetico, ma alcuni
dati dimostrano che le scelte fatte dal Governo e da questa
maggioranza stanno dando dei frutti e il DEFR evidenzia la
continuità amministrativa e legislativa, necessaria per raggiungere
il quinto anno di Legislatura, come citato dai colleghi.
È chiaro che l'impatto delle politiche non è sempre a breve
termine, ma gli effetti si vedranno nel triennio successivo.
Un aspetto importante, ma limitante per l'azione politica mirata
nel complesso economico e produttivo, è pur sempre l'incastonamento
della Valle nelle Alpi e con molte attività in quota, perché
possiamo intervenire con norme e leggi adeguate, ma non possiamo
assolutamente modificare né l'orografia, né la dislocazione, né la
vocazione turistica della nostra regione, senza dimenticare
l'agricoltura per il mantenimento del territorio e gli interventi
di ripristino dei danni alluvionali.
Permettetemi questa digressione, che faccio spesso, questo lo
dico per l'opinione pubblica e a chi ci ascolta.
In queste condizioni abbattere costi, mantenere i servizi e
costi minimi è una missione impossibile, o per lo meno difficile,
ma spesso sono a carico dell'ente pubblico e dell'Amministrazione
regionale, sotto forma di esenzione, abbattimento dei prezzi, CAL a
costo fisso, esenzioni, quindi aspetti favorevoli per chi
(incomprensibile)
.
Tanti argomenti interessanti in Aula ho sentito, non citerò
leciti, non leciti, perché sarei ripreso sicuramente da chi mi sta
di fronte, ma per il consolidamento della maggioranza che legifera
e produce, senza andare troppo per il sottile, sia qua non per le
poltrone, come spesso ci viene detto, ma per quelli che stanno
fuori.
Presidente -
Altri? Se non ci sono altri, sospendiamo
brevemente i lavori del Consiglio e magari facciamo una riunione
della Conferenza dei Capigruppo. Chiudiamo la discussione
generale.
Se non ci sono altri interventi, sospendiamo e convochiamo una
Conferenza dei Capigruppo. Ci sono ancora altri? Ho chiesto, ma
nessuno si era prenotato. Ma se nessuno interviene... Ho visto che
il consigliere Ganis si era prenotato. Facciamo dopo la Conferenza
dei Capigruppo, tanto abbiamo finito gli interventi.
Facciamo una breve pausa, dieci minuti.
La seduta è sospesa dalle ore 17:23 alle ore 17:35.
Bertin (Presidente) -
Possiamo riprendere i lavori. Si
era prenotato il consigliere Ganis.
Prima di passare la parola al consigliere Ganis, ricordo che
siamo in discussione generale e, al termine della discussione
generale, convocheremo una riunione della Conferenza dei Capigruppo
per affrontare la restante parte della discussione. Ripeto, siamo
in discussione generale, il Consigliere Ganis si è prenotato, ne ha
facoltà.
Ganis (FI) -
Ringrazio i colleghi che mi hanno preceduto
e per aver fatto un
focus
sul DEFR, un Documento che stiamo
analizzando in queste ore in Consiglio regionale; tra l'altro,
vorrei riconoscere anche il grande lavoro svolto dai miei
colleghi.
Personalmente, dopo aver letto il DEFR e preparato alcuni ordini
del giorno più mirati e dettagliati, vorrei soffermarmi sul punto
1.8 che riguarda l'Assessorato al turismo, sport e commercio.
Come gruppo di Forza Italia interveniamo oggi per esprimere le
nostre riflessioni e preoccupazioni riguardo al Documento di
Economia e Finanza Regionale, DEFR, 2025-2027, in particolare per
quanto concerne il piano strategico di sviluppo turistico e
commerciale della nostra regione.
Come rappresentanti di una minoranza responsabile, vogliamo
sottolineare la necessità di un'analisi critica, costruttiva e
approfondita in questo ambizioso Piano, anche in ottica
costruttiva.
Sebbene riconosciamo gli sforzi volti a diversificare e a
rafforzare l'offerta turistica, commerciale e infrastrutturale
della Valle d'Aosta, riteniamo che ci siano alcuni punti che
potrebbero compromettere la sua piena attuazione e la sostenibilità
a lungo termine.
Il Piano prevede una gamma molto ampia di iniziative, dalla
creazione di un marchio ombrello (sono anni che ne parliamo), alla
diversificazione dell'offerta turistica, fino alla formazione di
nuove figure professionali; tuttavia, ci chiediamo se la Regione
sia dotata degli strumenti necessari per gestire queste
complessità.
La riuscita di un Piano così articolato richiede un livello di
coordinazione che, se non garantito, potrebbe rallentare o
compromettere l'efficacia complessiva delle misure proposte.
Coordinare i diversi enti pubblici e privati sarà cruciale, ma
ci preoccupa la capacità della macchina amministrativa di reggere
questo sforzo senza adeguati supporti organizzativi.
Un altro aspetto fondamentale riguarda la necessità di
coinvolgere attivamente diversi attori locali, istituzioni,
commercianti, passando per i professionisti del turismo e le
comunità locali. Il raggiungimento di un consenso unanime tra
queste diverse realtà potrebbe non essere semplice, ma va
assolutamente trovato.
Uno degli obiettivi chiave del Piano è quello di ampliare
l'offerta turistica, ovvero attrarre visitatori anche al di fuori
delle stagioni invernali ed estive; tuttavia, come ben sappiamo, la
Valle d'Aosta è storicamente associata al turismo invernale e
modificare queste percezioni richiederà tempo, sforzi ingenti in
termini di
marketing
e promozione.
Se non si riesce a modificare l'immagine della nostra regione,
esiste il concreto rischio di rimanere vincolati alla stagionalità,
limitando le potenzialità di crescita del settore turistico.
La competizione con altre destinazioni montane, sia italiane che
internazionali, è feroce, destinazioni come il Trentino Alto Adige
o le Alpi svizzere offrono pacchetti turistici altrettanto
allettanti.
In termini di servizi, il nostro timore è che la Valle d'Aosta
possa faticare in questo mercato competitivo, soprattutto se le
strategie di promozione non riuscissero a posizionare efficacemente
la nostra regione come una meta di alta qualità e diversificata.
Quindi, ben vengano anche gli sconti del 50% ai valdostani per chi
acquista uno
skipass
o uno stagionale o giornaliero: è una
scontistica, questa, che più volte anche il sottoscritto ha
rievocato.
Questa è una dimostrazione del reale impegno e attenzione per la
comunità valdostana.
Nonostante l'obiettivo di ampliare l'offerta turistica, il
turismo invernale resta al centro del nostro modello di sviluppo;
tuttavia, dobbiamo confrontarci con l'impatto sempre più evidente
dei cambiamenti climatici che stanno influenzando le condizioni. Se
non riusciamo a diversificare in modo significativo l'offerta
turistica, rischiamo di rimanere dipendenti da un modello che
potrebbe diventare insostenibile nel lungo termine.
L'attuazione del Piano richiederà investimenti significativi in
termini di formazione professionale, nuove infrastrutture e
promozione internazionale. Questo rappresenta un onere finanziario
considerevole per una regione o una popolazione relativamente
piccola.
Ci preoccupa l'effettiva disponibilità dei fondi necessari,
nonché la possibilità che i ritorni economici sperati non siano
immediati. Cosa accadrebbe se questi investimenti non portassero a
risultati sperati in tempi brevi?
Infine, desideriamo evidenziare un'iniziativa particolarmente
ammirevole, quella relativa allo "Sci per tutte le abilità";
tuttavia, rendere una destinazione sciistica completamente
accessibile a persone con disabilità, richiede importanti modifiche
strutturali e un cambiamento culturale nella gestione turistica.
Questo potrebbe incontrare difficoltà tecniche e finanziarie, che
non sono state affrontate nel Piano.
Un tema importante è quello della disabilità, che merita la
nostra più grande attenzione e lo ha ricordato, appunto, il nostro
Capogruppo.
In conclusione, pur apprezzando l'ambizione e la visione di
lungo termine del Piano, riteniamo che sia necessario affrontare
questi punti con maggiore realismo.
Invitiamo quindi la Giunta e il Consiglio a valutare con
attenzione queste sfide e a prevedere adeguati correttivi, per
garantire che il Piano non solo venga attuato con successo, ma sia
anche sostenibile nel lungo periodo.
Il futuro turistico e commerciale della Valle d'Aosta dipenderà
dalla capacità di gestire con efficacia queste complesse
dinamiche.
Tutte queste considerazioni sono appunto finalizzate a
evidenziare le possibili criticità all'interno del Piano strategico
di sviluppo turistico e commerciale della Valle d'Aosta, al fine
appunto di creare un
feedback
positivo e costruttivo per chi
oggi amministra la nostra regione.
Presidente -
Si era prenotato il Consigliere Restano?
Conferma la prenotazione? A lei la parola.
Restano (RV) -
Questa discussione, il confronto di questo
DEFR, un pochino demotivato, ma non rassegnato; demotivato per
l'approccio che c'è stato in Commissione: il fatto di non
permettere le audizioni delle parti sociali, dei portatori di
interesse ha ovviamente reso zoppo il nostro approccio a questo
documento e sostanzialmente limitato quel confronto in Commissione
che ci avrebbe permesso di chiarire tanti dubbi, tante perplessità,
ma soprattutto di comprendere dal collega Cretier che erano state
fatte delle scelte, delle valutazioni (lo dico perché lei ha citato
questo). Non avete potuto dircelo, non avete potuto spiegarci il
perché di determinate scelte, a fronte delle sollecitazioni che
potevano pervenire dai portatori di interesse.
È per questo motivo che quest'approccio - che definirei
antidemocratico e ci lascia, come detto, delle perplessità -, ci ha
condotti a dover per forza di cose presentare degli ordini del
giorno, che sono un elemento per stimolare il confronto, per
cercare di raggiungere i nostri obiettivi politici e anche, perché
no, per permettere, a chi del Governo avrà la bontà di risponderci,
di spiegare il loro atteggiamento rispetto ai nostri punti di vista
e alle nostre richieste di spiegazioni.
Questo DEFR, come forse già accennato da alcuni colleghi, non
contiene degli importanti indirizzi politici, forse non ne contiene
neppure uno.
È una dichiarazione di fine Legislatura, uno sterile e forse per
noi inutile elenco del fatto e del da fare, del forse da fare, ma
non lo so se avrò voglia di farlo; nulla di più.
Perché dico questo? Perché, leggendo le oltre 200 pagine che
compongono il DEFR, non si coglie nulla che affronti i problemi
reali del quotidiano di questa regione, lo spopolamento continuo
della montagna, la sofferenza del commercio - e chiedo scusa se mi
ripeto rispetto a dei colleghi che sono intervenuti in precedenza -
e dei servizi sul territorio, l'invecchiamento della popolazione e
la sua solitudine, le carenze che quotidianamente ci vengono
evidenziate in sanità, la scarsa attrattiva verso i giovani, che
sempre più spesso abbandonano la nostra regione, e la scarsissima
attrattività di giovani provenienti da altre regioni o da altri
paesi, oltre al sempre e maggiore impoverimento del ceto medio e
quindi l'impressionante aumento della povertà.
Per tutti questi problemi, che i valdostani devono affrontare
quotidianamente, non c'è, come ho detto, una traccia di una
risposta diretta e vorrei ricordare che il DEFR che discutiamo,
dovrebbe essere il principale strumento di programmazione economico
finanziaria della Regione e dovrebbe contenere le linee
programmatiche dell'azione di Governo regionale, orientare le
scelte della Giunta e del Consiglio, e quindi costituire il
presupposto per un successivo controllo strategico.
Come ho detto, probabilmente non contiene le caratteristiche
peculiari di un documento economico finanziario, ripete il
contenuto di vecchi DEFR.
L'ha detto una collega che mi ha preceduto: gli obiettivi nuovi
sono due su oltre 40.
Nell'analisi del contesto regionale vi sono degli elementi di
forza, bisogna dirlo, e degli elementi di debolezza: rallentano i
consumi delle famiglie, aumenta l'occupazione, si stima la crescita
leggermente superiore a quella che è la media italiana, un pochino
meno di Province autonome come Trento e Bolzano, crescono i
consumi, però vi è una contrazione degli investimenti, vi è un
aumento della spesa che probabilmente è dovuto anche all'aumento
dei costi, cresce il turismo - e guardo l'Assessore competente -,
crescono gli arrivi, crescono le presenze, sono aumentati gli
stranieri, anche se non sono ancora al livello dei tempi
passati.
Andiamo meglio d'inverno, dobbiamo migliorarci d'estate e
continuare a migliorarci nella stagione invernale. Abbiamo un
prodotto interno lordo tra i più elevati.
Evidentemente, la raccolta dei dati, che sono importanti
all'interno di questo Documento e sono stati analizzati con
attenzione, non è sempre ritenuta sufficiente vista la richiesta,
parlando di turismo, dell'Osservatorio per il turismo, richiesta
che condivido, e ne parleremo più avanti.
Vi è un punto estremamente negativo, che è quello del saldo
delle nascite: abbiamo molti meno nati, abbiamo una popolazione
sempre più anziana (il 25,3% sopra i 65 anni), molti meno giovani
rispetto a dieci anni fa (dieci anni fa erano 18 mila, adesso sono
14 mila e 500), aumentano gli stranieri, in particolare la comunità
rumena; non so se questo aumento sia figlio di una precisa scelta
politica, comunque, in merito alla presenza di stranieri o
all'aumento dei giovani, bisognerà fare delle considerazioni.
Valutazioni che non trovano riscontro all'interno di questo
Documento.
Diminuiscono i giovani da 0 a 14 anni, i lavoratori da 15 a 64 e
aumentano gli over 65 (+39%). Di conseguenza, sono diminuiti gli
iscritti alle scuole.
Il Presidente ha parlato di un DEFR che guarda alla
sostenibilità a lungo termine, ha parlato di assunzioni, di casi di
comunità al riguardo della sostenibilità.
Io guardo queste affermazioni con un pochino di dubbio, guardo
le assunzioni all'interno della pubblica Amministrazione (250
assunzioni), e poi leggo il documento prodotto dalla Bocconi e non
riesco a capire se prima assumiamo e poi i lavoratori si devono
adeguare al modello della Regione o è il modello della Bocconi che
si deve adeguare al numero di lavoratori che abbiamo.
Mi sembra un'incongruenza, forse prima sarebbe stato meglio
riformare la pubblica Amministrazione, capire le professionalità di
cui avevamo bisogno e adattare il personale che andava assunto.
Lo stesso discorso ne è valso per i dirigenti che sono stati
assunti addirittura prima di ricevere lo studio.
Sono comunque delle azioni che graveranno sulla spesa futura dei
prossimi 40 anni e se la popolazione diminuisce, se diminuisce
l'ondata di fondi che arrivano dal titolo II, e abbiamo un calo
subito netto di 45 milioni di minori entrate che ci trasmette lo
Stato, ma soprattutto diminuiranno le entrate correnti, ahimè,
corriamo il rischio di andare un pochino in crisi.
Guardo con attenzione quanto scritto sulle piste intervallive,
guardo al turismo, sulla seconda canna, e viene da fare una
riflessione: non si parla dei collegamenti con la Svizzera, dove la
Costituzione non permette di costruire una seconda canna; non ho
notato valutazioni in tal senso.
Si parla della riforma dell'Amministrazione e della riforma
delle autonomie, non ho trovato - magari per scarsa attenzione -
dei riferimenti espliciti alla legge 54 e alla 48, attività di
riforma che era già stata avviata insieme agli Enti locali
all'inizio Legislatura, che poi si è bloccata improvvisamente.
Si parla di recupero di pienezza delle competenze
statutarie.
Condividiamo quest'azione e i colleghi forse hanno già portato
avanti delle azioni in tal senso.
Quando si parla di Casinò, vado un pochino controcorrente
rispetto ad alcune affermazioni dei colleghi. Nella scheda
obiettivo, leggo che la scelta è già stata fatta: nel 2026 si
avvieranno le procedure per l'affidamento a privati. Questo è
quanto contenuto nella scheda e rimango un pochino perplesso,
probabilmente qualcosa mi sfugge o non sono a conoscenza di
determinate valutazioni fatte dalla maggioranza.
Per quanto riguarda l'agricoltura, con l'elenco di attività che
sono in corso, che si sono da sempre svolte... Come detto dal
collega Di Marco, brilla l'assenza della soluzione sulla
percorribilità delle strade poderali per le biciclette, ma noto
anche l'assenza del tema della pesca. Non si parla di pesca
turismo, che è un elemento importante per la nostra regione, che è
degno di nota e potrebbe essere sviluppato.
Ovviamente, questi temi saranno oggetto, in alcuni casi, di
specifici ordini del giorno da parte del gruppo di
Rassemblement.
Non si parla dei predatori, che cosa si può fare nei confronti
dei predatori.
L'Assessorato allo sviluppo economico tratta del Centro
Unificato di Ricerca, alcuni colleghi mi hanno già anticipato e
condivido quanto da loro sostenuto. Si parla dell'idrogeno - per
fortuna, assessore Bertschy che si è ricordato di parlare
dell'idrogeno -:  mi dispiace che non si insista sull'acquisto
di mezzi ad idrogeno, spero che si ricreda su questo punto e vada a
verificare se vi sia la possibilità di forniture specifiche.
Per quanto riguarda lo sci, si è dedicato poco spazio, ma
significativo, "Si prosegue con gli investimenti" c'è scritto,
spero che si prosegua con uno
snow farming
, è un'attività
interessante sia per lo sci alpino, per il biathlon, sia per lo sci
nordico.
È importante il recupero degli impianti dismessi, è un'attività
che spero vada a buon fine in breve tempo.
Viene trattato il tema dell'elettrificazione, tema che mi ha
visto attore protagonista a contrastare l'attività della collega
Minelli; peccato che non si parli di raddoppio selettivo dei binari
e della modifica dei raggi di curvatura, che veramente porterebbero
un valore aggiunto alla nostra tratta ferroviaria, perché la
riduzione dei tempi di percorrenza è quello che ci serve, non
l'elettrificazione. Su questo continuo a insistere.
Per quanto riguarda l'Assessorato ai beni culturali, al sistema
educativo, proseguirà con la conservazione e la tutela del
patrimonio culturale.
Tantissimi fondi sono investiti per quanto riguarda la
ristrutturazione dei nostri castelli, dei nostri beni culturali,
abbiamo perplessità non rispetto alle ristrutturazioni in essere,
ma rispetto al modello organizzativo, che in pratica non esiste, in
effetti, proseguendo nella lettura del DEFR, a proposito dell'area
megalitica, "Necessita di uno
staff
dedicato, di una
campagna promozionale mirata".
Bisognerebbe essere un pochino più chiari, capire dove si vuole
arrivare, se questo modello si può utilizzare anche per altre
realtà, per altri castelli, comprendere, per esempio, prima ancora
di addivenire ad importanti ristrutturazioni di strutture, capire
cosa ci si vuole fare.
Faccio un esempio su tutti: quando è stato portato avanti il
dossier
dell'acquisto del castello di Introd, è stato
affermato che si sarebbe utilizzato un modello di gestione
rivoluzionario diverso. Ancora oggi dobbiamo venire a conoscenza di
come si intenda procedere, e questi sono dei buchi che generano
delle perplessità.
Viene evidenziato quello che è il ruolo cruciale della scuola,
le situazioni di insicurezza, di stress, di ansia che devono
sopportare alcuni alunni; cominciano a palesarsi effettivamente
delle malattie particolari, quali crisi di panico, anche, che
devono essere affrontate con le dovute misure. Si parla di disturbi
alimentari e delle dipendenze nell'ambito della scuola, dello
psicologo scolastico.
Forse servirebbe una migliore interazione tra i vari
Assessorati. La collega Guichardaz parlava di un DEFR a
silos
, effettivamente questa è l'impressione che dà: sembra
che i vari Assessorati non si interfaccino tra loro per le
iniziative che possono portare avanti in comune, spendendo risorse
umane, professionalità e anche fondi che potrebbero essere
ottimizzati.
In effetti, tra i temi prioritari della scuola vi è la sinergia
con gli attori del territorio, attori che si occupano di promozione
di attività artistico-culturali, sportive e di conoscenza della
montagna.
Su questo aspetto ci ritornerò quando parleremo dello sport per
dare una suggestione agli Assessori competenti.
Prosegue l'Assessore alla cultura e all'istruzione, citando la
necessità di presidiare le piccole scuole di montagna.
Quest'affermazione è stata messa insieme alla norma dal punto di
vista sismico delle scuole: non hanno molto a che vedere, il
presidio delle scuole di montagna noi lo intendiamo in maniera
diversa, e quest'affermazione poco si accompagna con l'iniziativa
0-6 e vediamo che dalla prima applicazione tende a spostare i
piccoli allievi o i piccoli utenti dalla testata di valle verso il
basso, e sappiamo che quando iniziano a frequentare una determinata
scuola, poi non ritornano più in montagna, rimarranno lì, con la
conseguenza che, presto o tardi, la scuola di montagna, a cui viene
dato un risalto all'interno del DEFR, chiuderà.
Speriamo che non sia così e che si corra ai ripari.
Parliamo di sanità: il capitolo che riguarda la sanità
ripercorre un pochino il Piano della salute e del benessere sociale
che abbiamo approvato nel 2023, si parla di ristrutturazione delle
micro comunità, dell'Ospedale di comunità, del J.B. Festaz, della
volontà di ristrutturare le micro di Sarre, di Introd e di Cogne;
iniziative importanti dal punto di vista culturale. Ahimè poi dopo
arriviamo a quelle che per noi sono le dolenti note, vale a dire la
valutazione di separare la progettazione e la gestione, la
programmazione e la gestione, darla in capo ad un ente strumentale
che, tradotto, potrebbe voler dire privatizzare e, come sempre,
come consuetudine, io dico: ma noi ristrutturiamo gli edifici e li
diamo a gestire a terzi.
Probabilmente li diamo a gestire a terzi che hanno delle ditte
con sede fuori Valle e che usufruiscono di professionalità
provenienti da fuori Valle.
Questo a noi non fa piacere, non c'è alcun cenno a quello che
ritengo l'importante accordo della Conferenza permanente per i
rapporti Stato-Regione riguardo alle nuove figure professionali,
vale a dire alle assistenti infermiere e a quello che è il nuovo
profilo dell'operatore socio-sanitario. Sarebbe stato
interessantissimo vederlo citato all'interno del DEFR.
Si parla di questi temi già dal mese di agosto, dall'estate
scorsa, come mai non li abbiamo messi? Come mai non guardiamo
avanti? Perché vi sono delle problematiche reali all'interno delle
micro comunità che dovrebbero essere affrontate, che forse con
queste nuove figure si potrebbero affrontare in maniera definitiva.
L'auspicio è che, ovviamente, dopo queste suggestioni, questo venga
fatto o, ancor meglio, che naturalmente i tecnici dell'Assessorato
e la parte politica siano già al corrente di tutto e stiano già
provvedendo.
Si parla del fascicolo sanitario, di completare quello che è
l'utilizzo del fascicolo sanitario, si parla della telemedicina;
ricordo all'Assessore competente che i medici presenti nelle
comunità non possono collegarsi al fascicolo degli ospiti delle
comunità, e questo pone grosse difficoltà.
Bisognerebbe provvedere anche a far funzionare un pochino meglio
il nuovo Trakcare che porta con sé parecchi problemi, ma direi che
una novità, come già detto, è quella dell'Ospedale flessibile,
dell'Ospedale adattabile, direi che è una conseguenza logica
rispetto a quelle che sono le caratteristiche della nostra regione,
però, Assessore, non me ne voglia, noi siamo per un punto di primo
soccorso in bassa Valle, il che eviterebbe anche notevoli accessi
all'Ospedale di Aosta e potrebbe ridurre questa flessibilità, oltre
evitare una mobilità passiva verso altre regioni, e su questo punto
temo che non molleremo tanto facilmente, perché siamo convinti di
quello che diciamo e siamo convinti della possibilità di
realizzarlo, che sia vicino all'Ospedale di Comunità o lontano, vi
deve essere la volontà politica o, forse, la volontà della
popolazione, che in qualche maniera si può anche manifestare,
andremo a vedere cosa si può fare in tal senso.
Ho già detto della riorganizzazione dei servizi
socio-assistenziali e della possibilità di coinvolgere pubblico e
privato che ci lascia un pochino perplessi, ma un capitolo
importante che vale la pena di raccontare è quello all'interno
della sanità, o per lo meno del sociale, e riguarda lo 0-6.
Qua è sempre trattato dall'Assessore, che io chiamo ancora alla
pubblica istruzione, che, a dire il vero, l'ultima volta ha
chiamato in causa l'Assessore alla sanità; notizia di questi giorni
è che la CISL si sfila dal tavolo 0-6, insieme anche ad altre
organizzazioni sindacali. Dicono che devono occuparsi del contratto
di lavoro, delle ricadute del modello sulla professionalità degli
insegnanti, non è polemica ma è una doverosa chiarezza.
Perdiamo una componente importante da questo tavolo, sulla
composizione del quale nutriamo perplessità, perché ci sembra un
pochino sbilanciata; in tutto questo andremo a fare poi delle
valutazioni.
Sul sistema 0-6 ancora, finalmente la Sovrintendente agli studi,
dopo le 191-195 firme raccolte, sente il dovere di informare i
dirigenti e gli insegnanti che vi è la disponibilità del dirigente
tecnico competente per effettuare degli incontri, che possano
chiarire i dubbi e le perplessità che si hanno sul modello 0-6.
Alla buon'ora, finalmente! Ma ormai i dubbi sono aumentati e
anche le problematiche, anche rispetto all'utilizzo dei PIA
all'interno dei complessi scolastici, che mi sembra che abbiano un
po' di problemi, ma questa problematica è stata affrontata dal
DEFR, è stato scritto che possono essere anche utilizzati per altri
compiti che non sono solo quelli dell'assistenza scolastica.
Si affronta la questione del Dipartimento di prevenzione e della
sua riorganizzazione, che era stata affrontata da questo Consiglio
con una legge, pensate colleghi, del 2017; siamo ancora ad
aspettare la sua riorganizzazione; c'è una bella scheda con i tempi
di realizzazione che non è sufficiente per dire se terminerà il
tutto nei prossimi anni.
Intanto, i pazienti aspettano e aspetta anche la prevenzione,
altrove non è così.
Forse saremo anche costretti a delle convenzioni con altre
Regioni per parlare di prevenzione; una Regione che spende quasi un
terzo del proprio bilancio per la sanità, questo è quello che dice
la gente, non lo dico io, ripeto in questo caso.
Siamo forse unici in questo caso sull'epidemiologia, siamo
ancora rimasti a confondere il servizio di epidemiologia della USL
e ciò che deve fare la Regione, non è chiaro, almeno dalla lettura
del DEFR.
Vengono trattati insieme, non si definisce chi raccoglie i dati,
come li raccoglie, dove vengono detenuti, chi li analizza, chi è
competente a dare le risposte; almeno, dal DEFR non si capisce.
Ringrazio l'Assessore competente per lo studio sui metalli
pesanti nell'acqua, devo guardare se sia l'Assessore all'ambiente o
l'Assessore alla sanità, ma credo che sia una cosa che facciano
insieme.
Credo che il coinvolgimento pubblico e privato, cioè strutture
private e strutture pubbliche in sanità, sia una cosa doverosa se
si vuole fornire un servizio di qualità, ma soprattutto se si vuole
arrivare all'abbattimento delle liste d'attesa Qua viene
riproposto, bisogna verificare in quali termini e in quali
maniere.
Si parla di disabilità, di affrontare la norma sulla disabilità,
al riguardo di tre modifiche di legge importanti, del disagio
abitativo e della normativa del terzo settore.
Proprio questo Governo non vuole capire il problema che lega
l'invecchiamento della popolazione con la norma sull'invecchiamento
attivo e tranquillamente custodito in Commissione dal guardiano
della quinta Commissione, che non la tirerà fuori in discussione
manco sotto tortura.
Eppure le altre Regioni sono molto più avanti. Il voler
trasformare l'anziano da una persona da accudire a una risorsa,
farlo sentire utile, è una cosa importantissima.
Vado rapidamente verso la fine, e voglio parlare di turismo.
Presidente -
Consigliere Restano, aggiungiamo i 15 minuti
del secondo intervento.
Restano (RV) -
No, mi fermo, lo farò nel secondo
intervento e parlerò di turismo.
Presidente -
Va bene, come preferisce. Ci sono altri
interventi in discussione generale? Se non ci sono altri
interventi... secondo intervento del consigliere Restano, ne ha
facoltà.
Restano (RV) -
La maggioranza è senza parole, e mi
dispiace, magari parla di più in altri contesti.
Volevo parlare di turismo: bene il piano di
marketing
,
arriva un pochino in ritardo, mi ricordo quando il collega
Marguerettaz sollecitava il collega Guichardaz sul piano di
marketing, finalmente il Colonnello ha provveduto ad assegnare
l'incarico.
A parte le battute, ne avevamo e ne abbiamo la necessità.
È encomiabile l'azione svolta sul marchio ombrello, abbiamo
delle perplessità circa l'Osservatorio sul turismo, per il tempo
utilizzato nel verbo, che non è più quello "Si farà" ma è un
condizionale, lascia il dubbio; magari è un refuso, abbiamo fatto
un ordine del giorno in tal senso.
Noi vorremmo un Osservatorio del turismo pubblico, e poi nella
discussione dell'ordine del giorno avremo modo di spiegare il
perché.
Richiamo la questione rilevata all'interno del capitolo che
riguarda la formazione e la cultura, laddove si richiama la
collaborazione con altri Assessorati, per chi si adopera per la
promozione dello sport.
Non è stato scritto molto sullo sport, poche righe, forse
significative, però nella riforma della legge 3/2004, che come sa
l'Assessore è un mio cavallo di battaglia, forse tra le righe leggo
qualcosa sullo sport per disabili: sarebbe stato molto più bello
vederlo scritto chiaramente e si aggiungerà il capitolo sullo sport
per disabili che negli anni ha fatto dei passi avanti
importantissimi.
Nei prossimi giorni ci sarà una serata dove si parlerà di
"Comunicare la disabilità, prima la persona", interverranno, oltre
al Presidente del Consiglio, delle guide e atleti paraolimpici e
dei giornalisti a moderare. Non vorrei che queste iniziative
rimanessero ferme lì al palo, senza vedere le dovute e doverose
conseguenze.
Oltretutto, il turismo legato allo sport per disabili è un
turismo importante, che potrebbe arricchire di molto la nostra
regione.
Qualcosa è già stato fatto, me lo ricorderà sicuramente nel suo
intervento l'Assessore, ma noi non lo riteniamo sufficiente. Si può
fare molto, molto di più.
Nello sport manca chiarezza su quello che è il rapporto con le
Federazioni sportive, per esempio l'organo principale dello sport è
il CONI, non è stato citato all'interno del DEFR.
Ha una funzione importantissima nella gestione delle varie
Federazioni che sono iscritte al CONI e andrebbe considerato in
tutte le sue varie sfaccettature.
Per quanto riguarda la collaborazione che ho citato prima, ci
piacerebbe, come già espresso in precedenza, che si considerasse la
possibilità di aprire questo ufficio sport che raccolga - e ho
citato non a caso il CONI - i dati in possesso del CONI, ne
raccolga altri e faccia analisi per indirizzare quelli che sono i
nostri investimenti.
A tal proposito, l'Assessorato condotto dal collega Guichardaz
potrebbe anche distaccare una o due unità di personale, cosa che si
può fare, e iniziare così un'importante attività - ci sono anche
degli specialisti che si occupano di sport all'interno della scuola
- di raccolta dati e di analisi per indirizzare le scelte del
futuro, per capire se "Scivolare a scuola" ha un senso o no, se
indirizzare i nostri giovani verso una specialità piuttosto che
l'altra può portare del giovamento all'attività e ai corretti stili
di vita dei nostri ragazzi, ma anche, permettetemi, per
indirizzarci verso gli investimenti che, per certi aspetti, vedo un
pochino caotici, faccio riferimento agli investimenti
strutturali.
È chiaro il riferimento all'area sportiva della città di Aosta,
che è un patrimonio regionale, non è un patrimonio di pertinenza
solo del Comune di Aosta, questo ho già avuto modo di dirlo, perché
le strutture sportive che insistono su quest'area sono realizzate,
a nostro modo di vedere, in modo disordinato, non interagiscono tra
loro, si potrebbe ottimizzarne la gestione, anche la segnaletica
che ci conduce a queste strutture.
Se una città si è proposta come Città europea dello sport, se
una Regione si è proposta come Regione europea dello sport, poi
deve anche indossare l'abito conseguente, invece la nostra sembra
un pochino svestita, in tal senso.
Sempre sullo sport, come già trattato, vi comunico che nel
recente corso allenatori della Valle d'Aosta di terzo livello, cui
hanno partecipato allenatori della Valle d'Aosta, la docenza era
tenuta dal CERISM, Centro di ricerca sport di montagna; mi ricordo
che, in tal senso, non avete preso in considerazione una nostra
iniziativa. All'interno del capitolo della sanità si parla di
ricerca e di attrattività. Ribadisco quest'opportunità: valutate se
indirizzare le nostre risorse umane, perché i nostri giovani che
sono fuori a studiare possano un domani rientrare e lavorare in
questo Centro. Pensate, la regione che ha le più alte vette
d'Italia, non ha un centro specifico sulla montagna.
È vero che l'USL, Assessore, dice: "Ma noi quello che dobbiamo
fare lo facciamo". No, la USL diligentemente fa quello che la
politica ha detto loro di fare attraverso la programmazione
politica.
Se la politica decide di investire maggiormente sulla ricerca
negli sport di montagna e sport conseguenti, la USL si adegua,
l'importante è mettere le risorse, come abbiamo fatto in altri
settori.
Presidente -
Ci sono altri interventi? Non ci sono altri
interventi, chiudiamo la discussione generale.
Sospendiamo il Consiglio per una Conferenza dei Capigruppo.
La seduta è sospesa dalle ore 18:25 alle ore 18:50.
Bertin (Presidente) -
Riprendiamo i lavori. Ricordo, come
deciso nella Conferenza Capigruppo, che, quando affronteremo gli
ordini del giorno, saranno in alternanza tra un gruppo e l'altro,
sempre in funzione alla presentazione.
Abbiamo chiuso la discussione generale, procediamo con le
repliche del Governo. Assessore Caveri, ne ha facoltà.
Caveri (UV) -
Io ho il vantaggio di essere afono e quindi
non sarò particolarmente lungo. Andiamo in ordine alfabetico,
quindi cominciamo dagli affari europei.
La discussione è stata interessante, fa riflettere un po' sulle
sorti del parlamentarismo, perché chi, come me, ha sempre pensato
che la democrazia parlamentare sia il cuore della democrazia si
trova oramai di fronte a discussioni lunghe, talvolta noiose, che
sono l'esatto contrario del mondo che gira attorno a noi, quindi
non c'è da stupirsi che poi, ad un certo punto, ci sia una reazione
dell'antipolitica, dell'antiparlamentarismo, che finisca per
esserci una sorta di isolamento rispetto alla realtà esterna, che è
una realtà molto più rapida e anche più concreta. Però capisco che
nella discussione di quest'anno agisce anche l'aria frizzante delle
elezioni, quindi è del tutto evidente di come questo pesi sulla
qualità e sulla quantità delle cose che ci stiamo dicendo.
Io sono sempre impressionato dalla capacità dei tuttologi, che
passano da un argomento all'altro, come Superman o, in certi casi,
come Superwoman.
Trovo che ci sia il rischio, talvolta, di banalizzare la
discussione politica, che è del tutto legittima tra maggioranza e
opposizione, e lo dico da una posizione abbastanza forte, perché
sugli ordini del giorno io ne tratterò uno o due, perché
evidentemente i temi dell'Europa, i temi del digitale, qualcuno ha
parlato dei temi della montagna
en passant
, il tema del
PNRR, quello delle minoranze linguistiche, che pure appare sulla
scena con un ordine del giorno, sembrano essere poco importanti
quando personalmente ritengo invece che tutta una serie di scelte
future che devono essere svolte passino attraverso materie di
questo genere. Però evidentemente sono argomenti che, alla fine,
diventano poco succulenti.
Aggiungerei semplicemente che, invece, ritengo che si debba
riflettere anche su questi documenti di programmazione.
Il DEFR di oggi è erede del DEF, che è il primo documento che
-
se ricordo bene a memoria
-
nacque nel 1988; oggi
in realtà dovrebbe essere defunto, perché a livello nazionale si è
deciso di avere il PIAO, ma il PIAO non ha ancora sostituito il
DEFR, quindi noi ci troveremo, in prospettiva, nelle discussioni,
ad avere questo duplice dibattito che poi sfocia nel vero dibattito
-
perché
c'est l'argent qui fait la guerre
-
,
che è il documento finanziario, perché è quello il cuore costruito
degli aspetti prospettici per almeno tre anni.
I documenti keynesiani direi che invece prevedono una gittata
molto più lunga, sono in qualche modo flebili: pensate che cosa
significa nel mondo del digitale, che una volta chiamavamo
"informatica", la rivoluzione oramai profondissima che deriverà - e
noi ne accenniamo nel documento del DEFR - l'intelligenza
artificiale, che cambierà profondamente il nostro modo di
essere.
Pensiamo alla discussione aperta con grande franchezza
all'interno del mondo della montagna, da una parte con un disegno
di legge in fase di approvazione al Senato, ma soprattutto con la
politica che sempre più si affaccia nella riflessione sulla
cosiddetta "Macroregione alpina", che inerisce temi europei di
grande importanza. Oggi mi hanno dato questa cartina fatta dai
francesi, delle Alpi e bisogna ricordarsi che cosa significa
l'alternativa ad un'Europa degli Stati che oramai è obsoleta, anche
dal punto di vista della mentalità di un'Europa unita e di
un'Europa senza frontiere, che invece in questo momento affronta
delle difficoltà che fanno sì che le frontiere di Schengen vengano
messe in discussione da Stati fondatori, come per esempio la
Germania.
Questa dimensione europea ritengo che sia importante, così come
è importante capire dove andrà a finire il PNRR, che è comunque un
investimento notevolissimo in Italia, lo è in Valle d'Aosta e ci
sono ancora molte incognite nella comprensione se l'Italia sia o
meno, in questo momento, in grado di realizzare tutti quei progetti
che sono stati concepiti in una logica di ripartenza, soprattutto
per le giovani generazioni.
Ho sentito temi che mi sono cari e che, in qualche modo, si
vedono anche nella discussione recentissima del Comitato delle
Regioni a cui ho partecipato, che riguarda la crisi demografica,
riguarda lo spopolamento, che continua a colpire quelle che vengono
definite le aree interne, il tema del disagio giovanile, della
solitudine dei giovani, troppo spesso immersi all'interno di
strumenti che, in qualche maniera, li privano della necessaria
socialità; ancora, il disequilibrio di alcune zone europee non
appaia il paradosso che ogni volta si deve ripetere della
particolarità delle zone di montagna, con i sovraccosti di tutti i
servizi, sanità, trasporti, scuola.
È molto difficile, in un'Italia nella quale si discute di
livelli
standard
, far capire che questi livelli standard
potranno avere un aspetto distruttivo sulle società che in qualche
maniera hanno delle responsabilità maggiori proprio per garantire
ai propri cittadini dei servizi.
Credo - e concludo qui, perché piano piano la voce si fa sempre
più flebile, e credo che il tema politico sia ancora superiore alle
tematiche singole che sono state evocate qui - che, tutto sommato,
bisognerebbe investire su dei dibattiti che abbiano - lo dico anche
al Presidente del Consiglio - delle tipologie diverse, perché è
ovvio che questo
affrontement
continuo, questo batti e
ribatti in cui noi, alla fine, al Governo (che ci siamo noi, che ci
siano altri) facciamo sempre la figura degli imbecilli, siamo dei
cretini che hanno scritto un documento privo di sostanza e se
qualcuno fosse al nostro posto invece sarebbe straordinario
esecutore di grandi futuri e di grandi speranze.
Questo è un metodo di concepire la democrazia parlamentare, come
ho detto all'inizio, che personalmente non condivido.
La politica nasce come agone politico, come
agorà
,
esclusivamente per avere dei dibattiti che poi, in qualche maniera,
portino alla sintesi e non a una logica di batti e ribatti, un
atteggiamento che in qualche maniera diventa quasi sempre
antipatico, quasi agro, di chi ti fa le lezioni dall'alto della sua
cattedra.
Questa per me non è la democrazia.
Presidente -
Prima di passare la parola all'assessore
Carrel, ricordo che le discussioni qui all'Assemblea sono
disciplinate da un regolamento e a quello ci si attiene. Le altre
considerazioni sono generiche e lasciano il tempo che trovano.
Assessore Carrel, ne ha facoltà.
Caveri (UV) -
Presidente Bertin, questo "pistolotto"
poteva risparmiarselo.
Presidente -
Va bene. Assessore Carrel, a lei la
parola.
Carrel (PA) -
Grazie colleghi per il dibattito che si è
tenuto su questo documento.
Ho preso appunti di quanto è stato detto in merito
all'agricoltura e cerco di ripercorrere quelli che sono gli
interventi che abbiamo riassunto in questo Documento di
programmazione proprio per i due Dipartimenti, il Dipartimento
agricoltura e il Dipartimento risorse naturali.
Per quanto riguarda l'agricoltura, la programmazione finanziaria
triennale 2025-2027 vedrà la conclusione del programma di sviluppo
rurale 2014-2022, con un impegno tecnico e amministrativo
significativo, nell'obiettivo di garantire l'utilizzo integrale
delle risorse cofinanziate, così da mantenere l'ottimo livello di
spesa che il programma regionale ha raggiunto nei nove anni di
programmazione, che partono dal novembre del 2015 ed arrivano ad
oggi, cioè il raggiungimento di almeno il 98% di spesa complessiva
stanziato per il programma, che ricordo avere in dotazione 182
milioni di euro.
A tal proposito, si segnala che, nell'ambito della Commissione
politiche agricole del 10 ottobre scorso, gli Assessori regionali
competenti per l'agricoltura hanno approvato una proposta da
sottoporre al Ministro dell'agricoltura, della sovranità alimentare
e delle foreste, volta a chiedere alla Commissione Europea una
deroga all'attuale termine per la rendicontazione e liquidazione
delle spese del Fondo europeo agricolo per lo sviluppo rurale che
finanzia i PSR italiani.
La mancata conclusione e rendicontazione da parte dei
beneficiari dei progetti ammessi al finanziamento europeo, in
particolare sul Leader e sulla banda larga, genererebbero una
mancata spesa finale e il conseguente disimpegno dei fondi
assegnati alle regioni italiane.
La proposta presentata in CPA consiste quindi nel posticipare il
termine ultimo di chiusura del PSR dal 31/12/2025, quindi nel
prossimo anno solare, al 31 dicembre 2026.
Si è in attesa ora del parere tecnico del MASAF, a cui far
seguire l'interlocuzione con i servizi dell'Unione europea.
Parallelamente, l'Assessorato dovrà garantire l'attuazione degli
interventi previsti dal complemento regionale di sviluppo rurale
2023-2027 e dalla legge regionale 17/2016, come modificata dalla
legge regionale 1/2024, la cui attuazione è finalizzata al rilancio
degli investimenti nel settore agricolo.
Proprio queste due attività sono state individuate come
obiettivi strategici declinati nell'ambito del DEFR.
I due obiettivi saranno perseguiti mediante l'approvazione di
bandi, alcuni dei quali sono già stati attivati nell'anno
corrente.
Accanto alle ben note misure a superficie e a capo, che
tradizionalmente rappresentano il cuore della politica di sviluppo
rurale regionale, saranno avviati gli interventi strutturali più
significativi del CSR 23-27 e della legge regionale 17/2016.
Alle opportunità offerte dai due principali strumenti regionali
di sostegno, si affiancheranno i bandi che saranno pubblicati a
partire dal 2025 dal GAL Valle d'Aosta.
Detti bandi, a valere sulla nuova strategia di sviluppo locale
2023-2027, dal titolo: "Filiere e comunità, energie per il
territorio", sono il risultato di un approfondito percorso di
ascolto e confronto che il GAL ha condotto con gli
stakeholder
locali in merito ai temi fondamentali delle
filiere agroalimentari e della creazione di spazi ben
condivisi.
L'Assessorato continuerà a sostenere il settore agricolo anche
con il prezioso lavoro svolto dal laboratorio analisi che opera
nelle matrici latte, foraggi e terreno.
Detto laboratorio supporta le aziende in tutti i processi di
produzione e trasformazioni delle materie prime ed è altresì
presente sul territorio con uffici periferici a cui le aziende
possono rivolgersi per ricevere indicazioni in merito alle attività
svolte o assistenza tecnica per le produzioni specializzate.
Per quanto attiene il Laboratorio Vino, Dipartimento
agricoltura, esso svolge la sua consolidata attività di supporto al
settore vitivinicolo valdostano tramite il servizio analitico e la
consulenza enologica, riuscendo a fornire risposte su tutti i
campioni entro la giornata di ricevimento.
Tanto per portare un esempio, i dati ci dicono che detto
laboratorio dal 2023 ha eseguito oltre 29 mila determinazioni
analitiche.
Credo che l'analisi fatta su quelle che sono le attività dei
laboratori sia un'analisi fondamentale, perché spesso e volentieri
la diamo per scontata e a supporto delle aziende, bensì è un aiuto
concreto, che merita di essere valorizzato e anche nel DEFR abbiamo
appunto inserito questo punto perché crediamo sia fondamentale
ribadirlo.
Altro tema importante per l'Assessorato sarà quello dei Consorzi
di miglioramento fondiario, che sarà approfondito, come già
richiamato sia dal collega Aggravi che dal collega Di Marco, ma
anche dalle colleghe Guichardaz e Minelli, al fine di favorire la
creazione di Consorzi di secondo livello e di semplificare le
procedure di accesso alle risorse messe a disposizione del Governo
nazionale.
Particolare attenzione sarà riservata alle Consorterie
valdostane, che ci vedranno poi discutere di un ordine del giorno
di PCP, come forma di dominio collettivo e come ordinamenti
giuridici primari delle comunità valdostane, per cui si procederà
alla chiusura degli
iter
e dei riordini fondiari e al loro
riconoscimento giuridico e amministrativo.
Voglio sottolineare, come peraltro ho già cominciato a fare
negli ultimi mesi, portando all'approvazione della Giunta quattro
dei ventuno riordini fondiari totali, questo è un iter che comunque
è molto lungo e molto complesso dal punto di vista amministrativo
ed è un iter che inizia con l'approvazione della delibera di
Giunta, o meglio, è una delle tappe che sono fondamentali
nell'approvazione, non è un iter concluso, ma è un iter lungo, su
cui però amministrativamente l'ufficio Consorzi deve investire
molte risorse.
Per gli obiettivi costanti dell'operato dell'Assessorato, è
importante evidenziare il sostegno alle attività, valorizzazione e
promozione delle eccellenze territoriali, dei prodotti
enogastronomici e del territorio rurale; pertanto l'Assessorato
continuerà a supportare iniziative direttamente organizzate
dall'Assessorato stesso, nonché anche quelle di altri soggetti,
mirate a promuovere l'immagine della Valle d'Aosta e la
commercializzazione dei suoi prodotti.
Per quanto riguarda gli enti strumentali di competenze del
Dipartimento agricoltura, all'Agenzia regionale per le erogazioni
dell'agricoltura, AREA, e al Centro di ricerca studi e
valorizzazioni per la viticoltura montana, il CERVIM, sono stati
assegnati alcuni indirizzi operativi.
Per l'AREA l'indicazione è quella di proseguire con le attività
legate all'attuazione della programmazione 23-27 per le misure di
propria competenza e di valutare l'opportunità di una sua
riorganizzazione, vagliando, tra l'altro, la possibilità di
trasferire le attività svolte in veste di autorità di
certificazione ad altre strutture.
Per quanto riguarda il CERVIM, che ha di recente conseguito il
risultato dell'entrata di otto nuovi soci, l'indicazione è quella
di proseguire nelle azioni di promozione della viticoltura eroica,
con particolare riguardo alla montagna, anche attraverso
l'organizzazione del concorso "Vins extrêmes", che ha visto
quest'anno la partecipazione di più di mille vini, e di altri
eventi di richiamo internazionali e di rafforzarne l'autorevolezza
nel contesto italiano e internazionale.
Per quanto riguarda il Dipartimento risorse naturali, i temi che
avete già di fatto elencato questa mattina in questa lunga
discussione che abbiamo avuto sul DEFR sono sicuramente
l'approvazione del programma forestale regionale, in attuazione
della strategia forestale nazionale, dei principi contenuti nel
decreto legislativo 34/2018, il Testo Unico in materia di foreste e
filiere forestali, che determina gli indirizzi gestionali e le
indicazioni operative per la valorizzazione e il patrimonio
forestale regionale e per lo sviluppo del settore forestale in
Valle d'Aosta.
Questo è un iter che durerà 18 mesi ed è iniziato nella
primavera del 2024, ed è un iter che, come avevo promesso, sarà poi
oggetto di discussione in Commissione consiliare.
Per quanto riguarda invece l'implementazione della fruibilità e
della rete escursionistica, anche ai fini cicloturistici, con
mappature e classificazione della percorribilità degli itinerari e
conseguenti attività di aggiornamento e implementazione di quanto
contenuto nel catasto sentieri, rispondendo a quanto richiesto
dalla collega Guichardaz, l'iter sulla legge e sull'approvazione
della legge sui sentieri è un iter che ci ha visti già discutere
più volte in quest'Aula e la mia posizione è stata sempre
abbastanza chiara: non possiamo procedere con una legge, nel
momento in cui non abbiamo il concetto di autoresponsabilità e nel
momento in cui non abbiamo una mappatura dei sentieri.
Questo è l'obiettivo che abbiamo affidato al Dipartimento e alla
struttura competente e ovviamente il lavoro deve essere fatto
prima, andando a classificare quelli che sono i sentieri per poi
arrivare, appunto, a quella che è la legge.
Un ruolo strategico per la gestione faunistica venatoria sarà
poi di fatto previsto dall'approvazione del nuovo Piano regionale
faunistico venatorio, che permetterà di modificare in maniera
concreta le norme per la gestione del patrimonio faunistico
regionale, con l'obiettivo prioritario di garantire la coesistenza
tra le attività di utilizzo e gestione dei territori montani e la
fauna selvatica.
Infine, si continuerà a porre la dovuta attenzione alla
copertura della pianta organica del Corpo forestale della Valle
d'Aosta, indispensabile per garantire il corretto ed efficace
funzionamento. Solo negli ultimi due anni, sono stati avviati due
corsi di formazione per l'assunzione di agenti forestali e un
concorso di sovraintendenti.
Gli altri temi che sono stati toccati dai colleghi durante la
discussione di questa mattina sono anche oggetto di ordini del
giorno e quindi vedranno la possibilità di affrontare questi temi
in seguito, ma ovviamente credo di aver dato una panoramica su
quelle che sono le iniziative prioritarie dei due Dipartimenti,
cercando appunto di cogliere le vostre sollecitazioni del dibattito
di questa mattina.
Presidente -
Per la replica ci sono altri? Se non ci sono
altri... Assessore Sapinet, ne ha facoltà.
Sapinet (UV) -
Grazie ai colleghi che sono
intervenuti.
Je crois que deux mots sur mon Assessorat, l'Assessorat des
ouvrages publiques, du territoire et de l'environnement, qui est
structuré, on le sait bien, dans trois départements, chacun
caractérisé par des domaines d'activités spécifiques, mais des
activités sûrement complémentaires. Et cette décision
-
on
l'a dit plusieurs fois, on va le répéter
-
de regrouper les
compétences du territoire et de l'environnement au sein du même
Assessorat a été importante et stratégique surtout, on l'a vu,
pendant cette année.
Une crise de l'eau, déjà en 2022, qui avait mis en évidence la
nécessité de développer des actions pour améliorer et adapter la
gestion intégrée du cycle de l'eau, en fonction de sa rareté. Mais
la crise de l'eau n'est qu'un des nombreux aspects du réchauffement
climatique; une autre est, sans aucune doute, l'augmentation des
événements climatiques, des perturbations qui en découlent, ce qui
s'est produit en 2024 avec les inondations du 29 juin, et d'autres
moments critiques. A cet égard, nous avons apporté des amendements
spécifiques à la Commission pour mettre le DEFR au courant des
événements et de l'évolution des actions conséquentes à mettre en
œuvre. Et je voudrais profiter à ce passage, de
cette occasion, pour remercier tous les collègues qui ont mis à
disposition des ressources pour apporter une réponse rapide au
territoire concerné.
Toutes les actions visant à faire face aux effets du changement
climatique doivent trouver leur cadre de référence et de mise en
œuvre des actions d'aménagement du territoire,
pour évaluer les effets des nouveaux défis sur le territoire,
principalement en ce qui concerne le thème de la protection, de la
préservation des ressources naturelles, du territoire de montagne,
de l'exploitation du sol, des services écosystémiques. Il est
nécessaire de travailler pour réduire le niveau du risque à des
valeurs acceptables pour les communautés locales, qui ont toujours
vécu avec les risques hydrogéologiques, et soutenable par rapport
aux disponibilités financières; cette action vise à augmenter la
résilience du territoire de montagne face aux effets du changement
climatique.
Ci si è soffermati, qualcuno l'ha fatto, sulle copertine del
DEFR, sui suoi contenuti: direi che in questi anni, in questi
percorsi, tutte le volte che abbiamo affrontato quest'importante
documento, l'abbiamo visto anche cambiare, ne parlavo poco fa con
il collega Marzi che l'ha seguito direttamente nei primi anni di
Legislatura, e direi via via migliorando questo documento.
Un DEFR, quello di quest'anno, che ovviamente si pone in
continuità con quello dello scorso anno, ma, per quanto mi
riguarda, come tutti i colleghi, aggiornando le parti, tenendo
conto dell'evoluzione nel particolare e nello specifico. Qualcuno
citava la questione urbanistica (la collega Minelli), dove è stato
espletato un importante percorso di aggiornamento della 24/2009, il
cosiddetto Piano Casa, dove abbiamo potuto ribadire i benefici di
questo strumento, i benefici dell'applicazione nelle nostre zone A,
ma anche il risparmio del suolo.
Ora ci aspetta la prima manutenzione leggera della legge 11, un
lavoro importante, all'interno del quale ovviamente si terrà conto
dell'adeguamento alla legge 105/2024, ovvero il decreto Salva Casa,
con un confronto con Ordini, categorie ed Enti locali che non
mancherà; così come normative e atti volti a dare attuazione a un
nuovo codice dei contratti, in particolare al funzionamento, alla
qualificazione delle stazioni appaltanti e della SUA; poi, le
misure di conservazione dei siti Natura 2000 e l'aggiornamento dei
piani collegati alla strategia del cambiamento climatico.
In particolare, il lavoro d'integrazione e di aggiornamento
della normativa urbanistica regionale porterà, come abbiamo detto
più volte, a una prima revisione della legge 11, per poi evolversi
in un nuovo strumento giuridico di supporto e di attuazione della
nuova strategia territoriale, secondo un percorso condiviso con
tutti gli attori presenti sul territorio regionale.
L'attenzione al territorio, l'abbiamo visto nel momento
alluvionale ma lo vediamo nella quotidianità, lo vedremo poi anche
con l'approvazione del bilancio, un'attenzione agli Enti locali
continua, dove ne andiamo a sostenerne l'azione, non solo
attraverso fondi dedicati, ma in particolare agli stanziamenti per
le opere minori di pubblica utilità, che ha visto nell'ultima
annualità addirittura un doppio stanziamento e di cui sicuramente
voglio ricordare il metodo efficace e diretto di ricaduta sul
territorio, che decisamente è migliore rispetto alla vecchia legge
26 che chi ha ricoperto il ruolo di Sindaco si ricorda bene. Questo
permette una miglior programmazione, una programmazione della quale
possono beneficiare anche le imprese.
Poi un intervento diretto su tutte le strutture a rilevanza
regionale, viabilità, strutture scolastiche e infrastrutture
sportive con il collega Grosjacques.
L'Assessorato quindi proseguirà le attività inerenti
all'efficientamento energetico, la riqualificazione degli immobili
di proprietà regionale, ma anche proseguendo il sostegno
all'edilizia residenziale pubblica, in particolare con la parte di
competenze dell'Assessorato in merito all'ARER che, con il recente
assestamento, ha avuto un importante sostegno.
Su questo va ricordata l'importanza dei finanziamenti legati al
Bonus 110, opportunità che erano assolutamente da non perdere e
cogliere con tempistiche che, come sappiamo bene, erano imposte e
non scelte.
Il tema della viabilità e della sicurezza stradale: proseguono
gli interventi programmati, soprattutto in relazione
all'adeguamento dei ponti e dei viadotti regionali; sono diversi,
hanno subìto una riprogrammazione anche qui in seguito all'evento
alluvionale. è di pochi giorni fa anche un'ordinanza che ha
posticipato di due mesi l'apertura del ponte di Brissogne che
-
forse qualcuno se l'era perso
-
è stato coinvolto
in modo importante durante l'evento alluvionale, e questo però ci
permetterà di riaprirlo per le festività natalizie.
Venendo a due suggestioni che ha portato all'attenzione il
collega Baccega, che ringrazio per l'attenzione e per il confronto,
in tema sempre di sicurezza stradale, voglio ricordare il percorso
del Piano rotonde sulla Strada Statale 26, questi 14 milioni di cui
abbiamo parlato tanto, nuove risorse, +5 milioni di risorse degli
anni precedenti, con interventi, gli altri paralleli, che
proseguono come da cronoprogramma: il caso della rotonda de La
Grenade nel Comune di Sarre e la rotonda a Nus, bivio Fénis, come è
stato ricordato.
Poi, lunedì scorso una delibera importante per impegnare risorse
che erano state individuate nell'assestamento sulla rotonda Arensod
di Sarre, così nel medesimo articolo, dove già avevamo impegnato le
risorse su Saint-Pierre e un intervento molto atteso in bassa Valle
sulla rotatoria di Pont-Saint-Martin.
Ma il collega Baccega giustamente pone l'attenzione
sull'intervento di Quart e Saint-Christophe, tanto urgente quando
delicato, perché c'è un problema sicuramente di sicurezza, c'è un
problema di rivedere quello che era il precedente progetto, ma c'è
anche la questione da affrontare insieme agli Enti locali, insieme
agli esercizi commerciali, per evitare problemi passati che chi ha
ricoperto il mio ruolo si ricorda bene.
Riguardo alle risorse, io eviterei allarmismi, sono di oggi
ulteriori rassicurazioni di ANAS in merito a quest'intervento e
alla tuttora attuale delibera CIPESS ANAS del Ministero delle
infrastrutture dei trasporti, quindi lavori, messa in sicurezza,
ammodernamento e riqualificazione del tratto di Strada Statale 26,
che va dallo svincolo autostradale al confine est del nostro
capoluogo; un intervento totale di 35 milioni e 640 mila euro, con
24 milioni già finanziati, 20 da parte di ANAS e quattro da parte
della nostra Regione.
Venerdì, proprio dopodomani, avremo un importante incontro con
ANAS, che volutamente facciamo in Presidenza, e ringrazio il
Presidente che sarà presente proprio a testimonianza
dell'attenzione che questo Governo pone su quell'intervento, ma
ripeto, tanto urgente quanto delicato, considerati i tanti attori
coinvolti.
Così come proseguono le progettazioni dei due tratti di pista
ciclabile, oggetto di un obiettivo specifico; hanno seguito iter
differenti per la bassa Valle (l'incarico attualmente affidato
riguarda l'adeguamento della fattibilità tecnico-economica), mentre
per l'alta Valle gli incarichi sono stati affidati alle fasi
progettuali di definitivo ed esecutivo.
L'Amministrazione dispone pertanto del progetto di fattibilità
tecnico-economica aggiornato per quanto riguarda la bassa Valle e
del progetto definitivo per quanto riguarda l'alta valle, in linea
quindi con la programmazione originale.
Riguardo al Dipartimento ambiente, come detto, il cambiamento
climatico e la crisi idrica pongono le tematiche ambientali al
centro dell'azione di Governo.
Le attività si sostanziano, soprattutto nelle attività di
pianificazione, attraverso la definizione dei piani, programmi,
strategie, declinati in una logica di sviluppo sostenibile.
La priorità, infatti, trasversale agli obiettivi del programma
di Governo, è di dare attuazione e supportare le azioni delle
pianificazioni di settore recentemente approvate.
È in fase di elaborazione il Piano regionale di adattamento al
cambiamento climatico, evoluzione della strategia approvata nel
2021.
Il Piano regionale per il risanamento, miglioramento e
mantenimento della qualità dell'aria scade nel 2024,
conseguentemente è stata avviata l'attività di stesura del nuovo
piano, che dovrà considerare le azioni più incisive alla luce dei
nuovi limiti definiti dalla nuova direttiva europea in fase di
approvazione.
La tutela della biodiversità, la funzionalità dei servizi
ecosistemici e la fruizione sostenibile del territorio sono
anch'essi obiettivi strategici; tra le altre tematiche ci sono e ci
saranno, solo per ricordarne alcuni, la rete ecologica regionale,
valorizzazione dei siti Natura 2000 e delle aree naturali protette,
Parco del Mont Avic, del quale parleremo anche in un ordine del
giorno, Museo regionale di scienze naturali Efisio Noussan e il
Museo Beck Peccoz di recente riapertura.
Per quanto concerne l'ambito dell'economia circolare dei
rifiuti, l'obiettivo del prossimo triennio è quello di dare
attuazione alle azioni previste nel Piano regionale per la gestione
dei rifiuti, molte delle quali da sviluppare di concerto con gli
Enti locali e il CELVA, ai quali sono demandate numerose azioni
indispensabili per il raggiungimento dei
target
previsti;
azioni che sono già state messe in campo dagli Enti locali: una
visione regionale di questo servizio di questi giorni, le tante
riunioni che si susseguono sul territorio in vista della nuova
tipologia del servizio raccolta con sempre più, come dicevo, una
visione regionale.
Questo al fine
-
e bisogna dirselo, e riprendo la
suggestione del collega Aggravi
-
di contenere gli aumenti,
perché se queste azioni non fossero messe in campo, ecco che gli
aumenti sarebbero sicuramente più importanti. Quindi contenere gli
aumenti, elevare il livello dei servizi, ma soprattutto elevare
anche il livello dei numeri e delle percentuali che il servizio di
raccolta dei rifiuti solidi urbani dovrà raggiungere.
Per venire al servizio idrico integrato e alle considerazioni
della collega Guichardaz, e poi concludo, ho come l'impressione a
volte che da quella parte si semplifichi un po' tutto, si
banalizza, a volte tutto viene dato per scontato, ma direi che sul
servizio idrico in questi anni ci sono stati dei passaggi storici:
la legge regionale 7/2022 con particolare riguardo alla
disponibilità e alla qualità del settore idropotabile, alla
corretta gestione delle acque reflue, dei sistemi di depurazione e
il nuovo sistema tariffario.
Su questo, un passaggio, al quale forse non abbiamo dato la
necessaria importanza, è stato fatto con ARERA, proprio un'ARERA
che ha, di fatto, concesso un'apertura importante e significativa
alla nostra Regione. Poi la sinergia e il grande lavoro con il BIM
e ovviamente con la SEV che è dimostrato da questo periodo
post-alluvione che stiamo vivendo.
La questione acqua che è centrale e che ha dato origine poi a
quella che è l'attività dell'Osservatorio, con il collega Carrel e
il collega Marzi, che ha facilitato anche quella che è l'affrontare
un'emergenza come quella di quest'anno.
Sul PTA, abbiamo fatto un primo passaggio più rapido in
Commissione, un percorso che ci vedrà nel 2025, un percorso che ha
subìto sicuramente anche qui dei rallentamenti a causa dell'evento
alluvionale, che non vuole essere una scusa ma è, e lo sapete bene,
il carico di lavoro che questo evento ha generato su degli uffici
che hanno, come tutti, dei problemi di organico.
Infine, ringrazio e ricordo gli enti, agenzie e fondazioni che
sono strettamente funzionali e legati all'Assessorato e che operano
in sinergia con le strutture dei Dipartimenti, come ARPA Valle
d'Aosta e Fondazione Montagna Sicura, che hanno un'attività
veramente fondamentale per noi, così come poi Fondation Grand
Paradis in ambito ambientale.
Presidente -
Assessore Grosjacques, ne ha facoltà.
Grosjacques (UV) -
Alcune considerazioni anche sulla base
di quello che è emerso oggi nella discussione generale.
Voglio ringraziare i colleghi che si sono soffermati su quelle
che, a nostro avviso, sono le due grandi novità in questo DEFR per
quel che riguarda l'Assessorato turismo, sport e commercio.
La prima è certamente la partenza del piano di
marketing
che molti colleghi hanno evidenziato, ovviamente con sfumature
diverse. Oggi abbiamo sentito dire che il DEFR è un documento
elettorale che non contiene nessun tipo di valutazione concreta e
che contiene tutta una serie di cose che forse si faranno, forse
non si faranno; altri colleghi, sempre dell'opposizione, hanno
detto che è un documento che ha una visione di lungo periodo.
Quindi direi che la forbice sulla valutazione di questo documento è
piuttosto ampia e ovviamente ognuno fa le considerazioni che
ritiene più opportune.
Partirei proprio dal piano di marketing, perché la
preoccupazione, oltre alla valutazione positiva che ho sentito
sull'attuazione, sull'attivazione del percorso (non
sull'attuazione, perché ovviamente il percorso dovrebbe concludersi
entro il primo semestre del 2025), ma certamente è partito un
documento che aveva bisogno, dopo la sua approvazione e un
refresh
nel 2015, di essere riproposto in una versione che
ovviamente tenga conto di quelle che sono state, in questi anni, le
evoluzioni del turismo e le esigenze di coloro che vogliono
frequentare la nostra Valle per turismo.
Devo dire che il piano di marketing, alla domanda se le
strutture saranno in grado di gestirlo, dal punto di vista
interno... l'avviso esplorativo, che è scaduto il 30 di settembre e
che metteva in appalto il servizio di predisposizione del piano di
marketing strategico, ha avuto grande interesse da parte degli
operatori economici, perché si sono qualificati, per
quest'attività, ben venti operatori; quindi credo che questo sia
davvero importante per quella che sarà poi, ovviamente, la
valutazione che porterà alla scelta dell'operatore che seguirà con
le professionalità interne (perché il bando è molto ben dettagliato
da questo punto di vista) quello che sarà il processo di
costruzione di questo documento che, come è stato scritto nel DEFR,
partirà dal basso e l'operatore che dovrà occuparsene dovrà curare
con particolare attenzione i rapporti, ovviamente sotto la spinta e
sotto il controllo delle strutture dell'Assessorato, quelli che
sono le suggestioni
-
suggestioni non è un termine che i
miei colleghi utilizzano volentieri
-,
i suggerimenti e
ovviamente le proposte che arriveranno dagli
stakeholder
,
quindi dai portatori di interesse, perché davvero bisognerà che
tutti collaborino alla scrittura e alla successiva approvazione di
questo importantissimo documento, che dovrà delineare le linee
strategiche per lo sviluppo della promozione della nostra Regione
per i prossimi anni.
Oltre a questo, la seconda novità importante è quella della
certificazione del marchio turistico Cuore da parte del Ministero
delle imprese del Made in Italy.
Io credo che questo sia un punto di partenza importante per
poter utilizzare, come Assessorato, ma anche come Amministrazione
più in generale e per tutti coloro che lo vorranno utilizzare nella
loro promozione, e ce ne sono davvero tanti, questo marchio Cuore,
senza la spada di Damocle che qualcuno possa in qualche modo
metterlo in discussione.
A metà di giugno è stata certificata la piena titolarità da
parte dell'Amministrazione regionale di quest'importante marchio,
il marchio Cuore, che dovrebbe diventare il simbolo di quello che
sarà il marchio Ombrello, che vedrà la sua partenza nei prossimi
mesi con il conferimento di un incarico per lo studio delle azioni
normative, regolamentari e organizzative necessarie perché si possa
concretizzare quest'attività.
In qualche intervento è stato sottolineato che comunque il
turismo sta crescendo: ovviamente non ci deve mettere in una
posizione di attesa o di non attività, ma deve farci lavorare
ancora di più su quelli che sono ancora i periodi del nostro
turismo che soffrono per la mancanza di turisti o comunque ancora
non riescono a promuovere delle attività che possano portare i
turisti, soprattutto quelli stranieri, che dal punto di vista
numerico sono grossomodo quelli del decennio pre-pandemico, quindi
sono stati recuperati i turisti stranieri che frequentano la nostra
regione. Ovviamente sul periodo invernale la percentuale è più
alta, sul periodo estivo e sulle stagioni primavera e autunno c'è
da lavorare con gli strumenti che però si stanno creando e in
qualche modo sono già operativi, quindi il Cammino Balteo, la Via
Francigena e tutta una serie di attività che sono mirate a
sostenere le produzioni tipiche regionali.
A questo proposito, anche in bassa Valle, attraverso uno studio
con l'Università della Valle d'Aosta, è stato predisposto un
progetto che va a valorizzare le peculiarità della zona della bassa
Valle; quindi direi che, da questo punto di vista, quella è una
zona che si presta particolarmente per la sua conformazione
geografica (quindi per un'altezza più contenuta e per i prodotti e
i percorsi che può offrire), può davvero costituire un
atout
importante per la destagionalizzazione del nostro turismo.
Sul ciclo turismo, ha già ben illustrato il collega Carrel quali
sono le problematiche per l'approvazione del disegno di legge sul
catasto dei sentieri e delle piste che possono essere utilizzate a
questo proposito: c'è un problema di autoresponsabilità che oggi
non è ancora risolto, sono stati presentati degli emendamenti da
parte dei Parlamentari e a questo proposito anche la senatrice
Spelgatti ha presentato i nostri emendamenti. Quindi c'è un lavoro
che va oltre questa maggioranza, perché l'interesse per la
risoluzione di questo problema è un interesse trasversale e in
queste ore è in votazione al Senato il disegno di legge sulla
montagna, che ci auguriamo possa recepire quelli che sono gli
emendamenti in materia di autoresponsabilità che potrebbero
sbloccare la situazione del disegno di legge.
Il commercio è ovviamente in una crisi strutturale che non
riguarda solo la Valle d'Aosta, ma crediamo che le misure messe in
campo dalla maggioranza regionale, che sono essenzialmente
in
primis
quelle relative al sostegno dei piccoli esercizi di
vicinato, stiano dando delle risposte quantomeno per fermare
l'emorragia.
Oggi non c'è nessuna Regione che abbia legiferato concretamente
in materia di commercio perché
-
ce lo siamo detti in
quest'Aula in moltissime occasioni
-
l'e-commerce e la
grande distribuzione organizzata sono attività che passano sopra la
nostra testa e contro le quali non abbiamo al momento nessun tipo
di arma che possa contrastarle.
Abbiamo però iniziato le interlocuzioni con le Associazioni di
categoria, proprio per riformare la legge 12/99, che, come i
colleghi sanno, prevedeva all'articolo 1bis la disponibilità, la
volontà della Regione di normare in modo autonomo la costruzione,
le autorizzazioni questa grande distribuzione. Purtroppo, questo
comma 1bis dell'articolo 1 è stato cassato, come sappiamo, dalla
Corte costituzionale, per cui, ad oggi, le nostre armi, come
dicevo, sono assolutamente spuntate.
Questo non significa che non ci sia la volontà di lavorare per
la modifica della legge 12/99, anche alla luce di quelle che sono
le nuove esigenze da parte della clientela.
Ovviamente, il piccolo esercizio di vicinato, soprattutto quello
che propone generi alimentari, fa sempre più fatica, ed è per
quello che la norma sugli esercizi di vicinato ci dà la
possibilità, soprattutto nelle località di montagna, dove questi
punti vendita sono anche dei punti di "aggregazione sociale"...
perché con l'allargamento della platea dei codici Ateco abbiamo in
moltissimi Comuni dato la possibilità di sostenere anche le
attività di somministrazione che associano alcuni codici Ateco.
Abbiamo un ordine del giorno sui codici Ateco, riferito agli
esercizi di vicinato, ovviamente anticipo la risposta: la modifica
non potrà riguardare solo i codici Ateco che sono stati proposti
dal gruppo di Forza Italia, ma stiamo lavorando a una revisione di
questi codici, è un'attività che stiamo proponendo, per cui le
anticipo, collega Ganis, quale sarà la risposta.
Stiamo valorizzando, attraverso una serie di attività, le
professioni di montagna: l'attivazione degli accompagnatori di
media montagna, i primi che sono partiti e ai quali seguiranno
quelli che parteciperanno ai primi corsi che saranno probabilmente
attivati nella primavera, perché stiamo concludendo con l'Uvgam la
definizione di quelli che sono i moduli per l'attivazione dei
corsi, l'abbiamo già detto in una delle precedenti iniziative
ispettive, ci sarà il corso, per quelli che avranno la formazione
completa da effettuare, di oltre 500 ore, quindi sarà un corso
molto impegnativo perché questa professione di montagna è
trasversale rispetto a molte conoscenze, quindi partendo dai
terreni innevati alla conoscenza della storia, dei beni culturali
della nostra regione e tutta una serie di altre materie che
ovviamente dovranno essere di conoscenza di questi professionisti
della montagna per poter accompagnare un turismo che, soprattutto
per quel che riguarda il tour du Mont Blanc, è in crescita e
registra numeri importantissimi di anno in anno; ma oggi, non
essendo la professione di guide escursionistiche naturalistiche
riconosciuta all'estero, questi tour possono partire solo dalla
Francia o dalla Svizzera.
Dal prossimo anno quindi potrà esserci un turismo anche gestito
dalle nostre guide, che partirà direttamente dal territorio
valdostano.
Si è parlato poi di "Sci per tutte le abilità": ci sono dei
comprensori che con il primo progetto hanno incrementato
l'accessibilità attraverso investimenti che sono stati inseriti nel
progetto finanziato l'anno passato, che ha visto tutta una serie di
strutture dell'Amministrazione regionale, oltre ovviamente
all'Unione Guide Alta Montagna, i maestri di sci, gli Enti locali,
l'Office e il Coordinamento disabilità della Valle d'Aosta, oltre
ovviamente all'Associazione degli albergatori che ha censito le
strutture che già oggi sono in grado di ospitare le persone con
disabilità... perché, è stato detto in qualche intervento, il
turismo delle persone con disabilità e dei turisti con disabilità
che praticano attività sportiva è in grande crescita e quindi
dobbiamo fare in modo che la nostra regione sia pronta a riceverli
e sia sempre più inclusiva.
A questo proposito, è stata assegnata alla Valle d'Aosta una
cifra intorno al milione di euro per implementare queste attività
anche nel periodo estivo; il 30 di settembre sono scadute le
manifestazioni dei vari Comuni per la presentazione di progetti
proprio finalizzati a creare delle infrastrutture o a migliorare
già quelle esistenti per le persone con disabilità, quindi queste
attività verranno proposte al Ministero e verranno poi approvate
per poter finanziare in alcuni Comuni, in quelli che si sono
qualificati in tutto o in parte, queste attività.
Sugli alberghi prosegue l'attività; il collega Aggravi ha posto
l'accento su uno dei due obiettivi dell'Assessorato, che è quello
della redazione di un disegno di legge in materia di incentivi
urbanistici per l'ampliamento e la riqualificazione di esercizi
turistico-ricettivi e di misure per la riconversione di fabbricati
a uso alberghiero.
Nel 2025, così come da scheda, partiranno i lavori per la
redazione di questo disegno di legge, mentre il disegno di legge
relativo ai posti letto per il personale che opera nei nostri
contesti turistici, è attualmente al Dipartimento legislativo e
quindi nelle prossime settimane contiamo di chiuderlo, dopo alcune
verifiche che dovranno essere fatte con la struttura urbanistica e
con il collega Sapinet relativamente ad alcune proposte che sono
state avanzate dall'ADAVA e anche dagli Enti locali per poter,
quanto prima, portare all'attenzione delle Commissioni e poi del
Consiglio questo importante disegno di legge che andrà a risolvere,
almeno parzialmente, quella che oggi è una grande criticità sul
nostro territorio.
Chiudo con la riforma della legge 3, dove certamente troverà
spazio un capitolo, come è stato segnalato dal collega Restano,
sullo sport per i disabili, ma troverà spazio anche una
valorizzazione del CONI, anche per quel che riguarda l'attribuzione
delle risorse, non tanto perché oggi non sia considerato, ma per
dare una dignità anche in legge.
Nonostante questo, devo dire che il CONI viene costantemente
consultato e con il CONI stiamo lavorando in queste settimane per
trovare la migliore soluzione per scaricare un provvedimento che
vada nella creazione della Sport Commission, che sicuramente ci
aiuterà nel prossimo futuro per l'organizzazione e la gestione dei
grandi eventi che hanno un capitolo m sento di dire decisamente
importante sul DEFR 2025-2027.
Presidente -
Qualcun altro? Assessore Jean-Pierre
Guichardaz, ne ha facoltà.
Guichardaz J. (FP-PD) -
Cari colleghi, nelle vostre
esposizioni ho sentito molte critiche, molti consigli e
praticamente nessuna concessione. Probabilmente questo DEFR non vi
piace e qualunque considerazione da parte nostra potrà sembrare una
difesa, ma, se lo abbiamo scritto, colleghi, è perché riteniamo che
rappresenti la nostra idea di politica, quindi lo difendiamo senza
fatica e senza particolari pentimenti e sensi di colpa.
Premetto che, per quanto riguarda l'Assessorato che rappresento,
nell'esposizione che sto per fare cercherò di restare su ciò che
abbiamo scritto nel DEFR, declinando il contenuto per paragrafi e
capitoli, per comodità di lettura e di comprensione, in modo tale
che chi ci ascolta e non ha avuto modo di assistere all'audizione
in Commissione o non ha letto il DEFR possa farsi un'idea di
massima.
Per questioni di tempo, ometterò alcuni capitoli sui quali non
sono state fatte particolari annotazioni e considerazioni di
sorta.
I colleghi della minoranza hanno fatto alcune riflessioni in
merito al DEFR, proponendo ordini del giorno, in alcuni casi
integrativi, in altri aggiuntivi, fermo restando che, come vi è
stato preannunciato, ci asterremo sugli ordini del giorno.
Per comodità e per rendere la discussione più efficace e snella,
risponderò nel mezzo a questa replica agli ordini del giorno di
nostra competenza.
Per quanto riguarda il sistema educativo, si sottolinea il ruolo
cruciale della scuola nel realizzare un sistema ben strutturato,
equo e accessibile, che fornisca non solo conoscenze disciplinari,
ma che insegni i valori fondamentali come la responsabilità,
l'etica e la cittadinanza attiva.
In continuità con la programmazione avvenuta negli anni
precedenti, continuiamo a investire risorse importanti nella
formazione dei docenti, soprattutto nell'ambito dell'educazione
civica, dell'inclusione, del plurilinguismo e del digitale, con
particolare riguardo alle discipline tecnico scientifiche e
tecnologiche, le STEM, valorizzando la qualità professionale di
tutto il personale.
Nostro obiettivo è che la scuola diventi sempre più accogliente,
inclusiva per tal mondo, in una logica di internazionalizzazione,
anche attraverso la promozione di progetti di scambi rivolti agli
alunni e al personale scolastico, nonché la realizzazione di
attività specifiche, volte a far conseguire agli studenti
certificazioni linguistiche spendibili in vari ambiti lavorativi
e/o accademici, per una crescita civile, culturale, sociale ed
economica.
In particolare, intendiamo continuare a lavorare sui temi volti
a sviluppare sinergie con tutti gli attori del territorio che si
occupano della promozione di attività artistico-culturali e
sportive di conoscenza della montagna.
Ricordo i progetti con le Guide di alta montagna, gli
Accompagnatori di media montagna e Maestri di sci, questo
nell'ambito di un'azione di orientamento sempre più efficace che
coinvolga attivamente le imprese e le famiglie, per garantire il
successo formativo di ciascun alunno. Ricordo l'implementazione
anche del salone "VDA Orienta".
Con riferimento all'ordine del giorno n. 12 di Forza Italia, che
richiede di prevedere progetti specifici sulla sicurezza e
prevenzione degli incidenti in montagna, preciso che, in sinergia
con i colleghi Bertschy, Grosjacques e Caveri, stiamo lavorando
nell'intento di promuovere il tema della montagna e favorire
l'avvicinamento dei giovani al territorio di appartenenza, offrendo
loro l'opportunità di pratiche sportive in ambiente naturale, sci,
arrampicata, ma anche semplici escursioni in media montagna,
favorendo lo studio della cultura della montagna e dei suoi
valori.
Si sta cercando in questo modo di proporre a livello regionale
un'offerta formativa sempre più organica attraverso una
progettualità trasversale, in continuità tra i vari gradi e ordini
di scuola, dalla primaria alla secondaria, facendo uscire la scuola
dal territorio con il coinvolgimento di tutti gli alunni, in un
primo tempo sperimentando i progetti in alcune scuole per acquisire
in modo graduale e continuativo conoscenze e abilità specifiche
nelle attività relative all'ambiente della montagna, estivo e
invernale, con particolare attenzione al tema della sicurezza e
prevenzione.
A titolo informativo, segnalo che si è concluso con successo il
progetto transfrontaliero "Risk Act", un ciclo formativo rivolto
agli studenti delle superiori, ai residenti e turisti, mediante
l'utilizzo dello strumento educativo e realtà virtuale 3D, dedicato
al pericolo valanghe e alla sicurezza in montagna in inverno, con
la realizzazione di 30
atelier
e il coinvolgimento di quasi
500 persone e di 18 Guide alpine.
Gli atelier sono stati svolti in una modalità interattiva tra
guide e partecipanti, con simulazioni virtuali e formazione teorico
pratica.
Risorse importanti nel nuovo bilancio, così come indicato nel
DEFR, sono state chieste per promuovere lo "Star bene a scuola":
sperimentazioni e supporto psicologico nelle scuole superiori,
progetti di prevenzione e contrasto al bullismo, valorizzazione di
nuove figure, quali docenti
tutor
e gli orientatori.
In particolare, mi soffermo sul benessere educativo e
psicologico cui si dovrebbe tendere, al fine di garantire,
attraverso specifiche progettualità, l'adeguato sostegno agli
alunni di ogni ordine e grado per fronteggiare situazioni di
insicurezza, stress, ansia dovuta a eccessiva responsabilità, ma
anche a fenomeni di bullismo, cyberbullismo, disturbi alimentari e
dipendenze.
La figura dello psicologo scolastico potrebbe essere un valido
supporto, non solo per il singolo allievo, ma per tutta la comunità
scolastica, permettendo ai giovani di oggi, sempre più fragili, di
vivere un'esperienza formativa in modo sereno, favorendo anche
l'incontro tra la scuola e le famiglie attraverso un dialogo
efficace e costruttivo.
Da segnalare, inoltre, l'importanza dell'istruzione e della
formazione professionale, potenziamento dei laboratori e dello
sviluppo del sistema integrato 0-6, per garantire a tutti i
bambini, dalla nascita ai sei anni, pari opportunità di accrescere
le proprie potenzialità di relazione, autonomia, creatività e
apprendimento, per superare disuguaglianze, barriere territoriali,
economiche e culturali.
Naturalmente
-
e qui mi rivolgo anche al collega Restano,
che sul tema ha una particolare sensibilità
-,
sempre con
l'attenzione dovuta agli operatori coinvolti nel processo, con i
quali ci si interfaccia, ormai da anni, in una continua opera di
formazione e sensibilizzazione.
Si devono cogliere le opportunità per i bambini e per il
sistema, sfrondando però, giustamente, ogni legittimo dubbio
manifestato da chi quotidianamente lavora con dedizione e passione
nei servizi coinvolti.
Continueremo inoltre ad assicurare
-
e anche qui rispondo
ad alcuni dubbi
-
il presidio delle piccole scuole di
montagna e proseguiremo il percorso volto alla messa a norma, dal
punto di vista sismico, impiantistico e funzionale, di tutti gli
edifici scolastici di proprietà regionale e degli Enti locali,
ponendo particolare attenzione al tema dell'efficientamento
energetico, questo in accordo con la struttura dell'edilizia
scolastica del collega Sapinet.
Si sottolinea infine l'importanza degli aiuti concreti da
mantenere nei confronti delle famiglie e degli studenti per la
piena attuazione del diritto allo studio, sia universitario, sia
ordinario e post laurea, in particolare mediante l'assegnazione di
varie tipologie di borse di studio e analoghe provvidenze, in
alcuni casi da aumentare nei rispettivi importi, per meglio
adeguarle alle spese sostenute.
Approfitto per riscontrare l'ordine del giorno n. 24 di Forza
Italia: una mozione con gli stessi contenuti (innalzamento da 44
mila a 49 mila della fascia Isee per l'accesso) era già stata
presentata in un Consiglio passato. Ricordo però, come già dissi
allora, che i limiti massimi nel resto d'Italia sono di 24 mila
euro.
In coerenza con l'alternativa descritta in fondo a quella
risposta, in sede di istruttoria, per la prossima legge di bilancio
sono state individuate maggiori risorse che saranno destinate ad
aumentare gli importi delle attuali borse riservate agli studenti,
indicati nelle premesse dell'ordine del giorno, questo a partire
dal prossimo anno scolastico.
Si valuterà quindi, dopo l'approvazione del bilancio triennale,
una nuova politica delle borse di studio e altri aiuti che non
escludono si possa anche prevedere altri criteri di accesso,
compreso quelli reddituali, come lei ha indicato nel suo ordine del
giorno.
Approfitto per riscontrare l'ordine del giorno 25, sempre di
Forza Italia, relativamente alla filiera tecnologica professionale:
le due strutture implicate, quella che fa riferimento
all'Assessorato che rappresento e quella dell'Assessorato del
collega Bertschy, stanno lavorando su questa tematica in sinergia,
già da tempo. Diverse attività sono già state proposte alle scuole
e agli enti di formazione in questa logica e altre attività sono in
fase di programmazione anche attraverso il coinvolgimento del
Consiglio delle politiche del lavoro.
Finisco con gli ordini del giorno riguardanti il sistema
educativo, rispondendo brevemente al n. 13 di Rassemblement
Valdôtain intitolato: "Piano scuole per la città di Aosta". Non è
possibile, in tempi brevi, fornire riscontro sugli eventuali
spostamenti degli studenti, perché dipende dallo stato di
avanzamento della progettazione dei vari interventi. Posso
rispondere anche a nome del collega Sapinet, dopo esserci
confrontati con gli uffici appunto dell'edilizia scolastica,
facenti capo all'Assessorato ai lavori e alle opere pubbliche,
essendo la progettazione e l'attuazione non di competenza della
struttura programmazione edilizia scolastica facente capo alla
Sovraintendenza.
Rispondo anche all'ordine del giorno n. 26 di Forza Italia,
relativamente alla cucina per ogni plesso scolastico: pur
consapevole dell'importanza di un'alimentazione sana ed equilibrata
per i nostri bambini e ragazzi, come ricordato in altre occasioni e
come già più volte affrontato in questa sede attraverso
l'esplicitazione di diversi progetti che sono già in corso durante
le scuole, preciso che il tema non è di competenza
dell'Amministrazione regionale, in quanto la gestione del servizio
mensa nella scuola dell'infanzia del primo ciclo di istruzione è in
capo agli Enti locali.
Per l'Università sono anni decisivi, legati al completamento del
nuovo polo universitario Testafochi, ex Caserme Zerboglio e
Giordana, ma anche al tema di sviluppo delle attività di didattica
e ricerca per un maggior riconoscimento dell'ateneo a livello
nazionale e internazionale.
La logica di avere ad Aosta una città universitaria resta uno
scopo importante, cui si accompagna una più spiccata vocazione
internazionale ed europea.
In particolare, si sottolinea la volontà di consolidare la
vocazione dell'ateneo nelle attività bilingue e sul territorio, con
una valorizzazione della francofonia, che potrebbe coinvolgere
altri atenei francesi, anche non di prossimità, quale l'Università
di Parigi, Bordeaux e Lione, oltre che veicolare un coinvolgimento
della comunità valdostana nel suo insieme nei confronti
dell'Università, con l'obiettivo di favorire un sentimento di
appartenenza e di partecipazione all'attività dell'ateneo.
Nel rispetto dell'autonomia universitaria, si intende ampliare
l'offerta formativa, progettando nuovi corsi in ambito educativo,
di innovazione sociale e di comunicazione a nuove tecnologie,
nonché nell'ambito geologico, applicativo e geofisico, valutando
prioritariamente la possibilità di convenzionamenti con altri
atenei italiani, consolidando l'alta formazione, con particolare
riferimento alle esigenze documentate del territorio.
Come già ho avuto modo di anticipare in audizione, in risposta
all'ordine del giorno n. 12 di PCP, segnalo che nel Piano triennale
di sviluppo 2024-2026 e Piano performance 2024, al punto E è
scritto che si procederà nel triennio con gli studi di fattibilità
per l'avvio di alcuni percorsi di studio, tra cui la laurea
magistrale in ambito Geological and Climate Change - la laurea
magistrale 74 -, declinando il percorso dello studio di fattibilità
nel tempo.
Non sto a dilungarmi, ma credo che sia più che sufficiente ciò
che viene indicato in quel Piano per avere un quadro del percorso
che dovrebbe giungere all'attivazione della suddetta laurea
magistrale.
Per quanto riguarda i beni culturali, la programmazione prevista
è in continuità con quella già avviata negli anni precedenti, con
attività di conservazione del patrimonio sia materiale (con la
conclusione dei lavori del Castello di Quart, al Teatro romano,
all'Arco d'Augusto e i restauri delle balconate di Fénis, delle
decorazioni murali del Castel Savoia, di Palais Roncas e del
Castello di Issogne, dove si interverrà anche sulla fontana del
melograno), sia immateriale, con la consueta attenzione alla
valorizzazione della francofonia e delle lingue minoritarie, e il
supporto di centri di studio e promozione della cultura locale, le
cosiddette sociétés savantes, oltre ad un'ampia attività di
digitalizzazione degli archivi storici regionali, nell'ambito del
PNRR, che custodiscono tanto della nostra storia e della nostra
cultura.
Colgo l'occasione per fornire un riscontro anche all'ordine del
giorno n. 2 di Rassemblement relativamente al Castello di
Saint-Germain: nel corso del 2021, le strutture della
Soprintendenza, le quali svolgono verifiche periodiche nel sito per
lo svolgimento di piccole manutenzioni ordinarie e per un controllo
sui cancelli di accesso che, peraltro, talora sono oggetto di atti
vandalici, hanno provveduto ad acquisire un servizio per la
redazione del progetto definitivo esecutivo per la manutenzione
straordinaria, con rifacimento di alcune porzioni del percorso di
accesso al Castello.
Il codice è il 2022 043, manutenzione e messa in sicurezza della
via di accesso al Castello di Saint-Germain, per un importo totale
di 335 mila euro, di cui 35 mila per servizi tecnici.
Come già illustrato, gli uffici della Soprintendenza per i beni
e le attività culturali monitorano il sito e, compatibilmente con i
fondi attribuiti, il procedere dei cantieri in corso e le risorse
umane assegnate, cercano di portare avanti interventi funzionali a
un futuro recupero del Castello.
Tenuto conto della complessità del sito, un progetto complessivo
di recupero, preceduto da una valutazione costi-benefici, inserito
in un corretto piano di valorizzazione del bene, non è al momento
possibile.
La promozione della cultura: in senso più ampio, attraverso
l'ideazione e realizzazione di eventi, mostre, esposizioni,
manifestazioni e altre iniziative, che peraltro concorrono in modo
consolidato allo sviluppo socio-economico, capace di produrre
ricchezza e garantire lavoro, partecipazione a fiere, saloni di
livello nazionale e internazionale per far conoscere il nostro
patrimonio fuori dai nostri confini.
Quest'anno vedremo anche la realizzazione del primo premio
letterario intitolato "Alla Regione autonoma Valle d'Aosta" e
l'adesione al Fondo unico dello spettacolo per la realizzazione nel
nostro territorio di una residenza d'artista.
Continua attenzione alle possibilità fornite dalla
partecipazione a progetti cofinanziati e transfrontalieri, che
consentono di confrontarsi con altre realtà su temi inerenti allo
studio, alla ricerca, alla conservazione del patrimonio culturale,
attingendo a fondi europei, che quindi non gravano sul bilancio
regionale.
Attività extraordinaria per il 2025, anche se in continuità con
le previsioni del DEFR degli anni scorsi, è l'organizzazione della
celebrazione per la ricorrenza del 2.050esimo anniversario della
fondazione di Aosta, ad opera di Ottaviano Augusto nel 25 a.C., che
vedrà, a partire dal 21 dicembre 2024, in occasione del solstizio
invernale, l'organizzazione di una serie di eventi programmati in
collaborazione con il Comune di Aosta per festeggiare
quest'importante ricorrenza per la città di Aosta.
Infine, per l'anno 2025 è previsto l'avvio della predisposizione
del piano strategico della cultura.
Approfitto di questo paragrafo per dare un contributo dal fronte
cultura all'ordine del giorno n. 5 di Rassemblement, relativamente
all'approvazione di un'immagine unica in Valle d'Aosta attraverso
azioni congiunte sinergiche di varia attività, che può sembrare
un'attività nuova il Piano sinergico, ma in realtà è mettere a
sistema le attività sino qui svolte dal Dipartimento, indicate nel
DEFR, dando a una programmazione più a lungo termine sia delle
attività di conservazione
-
questo è importante
-
non
solo di valorizzazione, ma anche di fruizione e valorizzazione del
patrimonio, sia gli indirizzi di sviluppo delle attività culturali
che rappresentano un ramo delle attività produttive che potrebbe
essere maggiormente incentivato in Valle.
Riscontro brevemente due ordini del giorno, il n. 11 della Lega
relativamente agli spazi di accoglienza per animali domestici, e
l'ordine del giorno n. 15, sempre della Lega, intitolato "Esercizi
di prossimità all'interno dei siti culturali".
Integro quando di competenza del collega Grosjacques.
Per quanto riguarda l'ordine del giorno 11 della Lega, segnalo
che i cani di piccola taglia possono già entrare all'interno dei
siti culturali, all'interno dello sportino o in braccio al
proprietario. Solo quelli grandi, per questione di conservazione
degli interni, sono esclusi.
Per quanto riguarda l'ordine del giorno n. 15, sempre della Lega
(esercizi in prossimità o all'interno di siti culturali), dal punto
di vista della disciplina regionale in materia di commercio e di
somministrazione di alimenti e bevande, non risulta alcuna
necessità di modificazione delle leggi regionali 12/99 e 1/2006, in
quanto, sussistendo i requisiti previsti dalle due norme, le
iniziative ipotizzate dall'impegnativa possono già essere
realizzate.
Certo, non tutti i siti culturali regionali si prestano ad avere
al proprio interno un locale caffetteria, somministrazione bevande
e alimenti.
Per quanto riguarda gli spazi da adibire ad esercizi di
vicinato, sarebbe necessario un approfondimento, ma decisamente
difficoltoso.
Già il bookshop all'interno dei siti non è così di immediata
realizzazione.
La realizzazione di esercizi di vicinato potrebbe essere
eventualmente ammissibile solo in locali di scarso valore
storico.
Inoltre, vi è la necessità di indire procedure concorrenziali
per individuare il concessionario dello spazio che dovrebbe essere
pagato perché non lo può fare ovviamente a titolo gratuito.
Ogni tipologia di intervento (predisposizione di caffetterie
interne, esercizi di vicinato) deve essere valutato sulla base di
costi benefici.
Un esempio delle complicazioni relative agli esercizi
commerciali nei siti è il Forte di Bard, nel quale gli esercizi
commerciali che esistevano sono stati tutti chiusi nel tempo perché
non erano sostenibili economicamente dagli esercenti.
Presidente -
Con questo intervento, terminiamo i lavori
di oggi, che riprenderanno domani alle ore 09:00, sempre dal punto
n. 4.
---
La seduta termina alle ore 20:06.
