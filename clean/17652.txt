Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 196 del 5 dicembre 1988 - Resoconto
OGGETTO N. 196/IX - DIBATTITO SULLA QUESTIONE PALESTINESE
(Approvazione di risoluzione e ritiro di mozione).
PRESIDENTE: Do lettura della risoluzione in oggetto, che è stata
presentata dai Consiglieri Lavoyer, Beneforti, Stévenin, Mafrica,
Riccarand e Milanesio ed è iscritta al punto n. 13 bis dell'ordine
del giorno.
RISOLUZIONE
In data 15 novembre 1988 il Consiglio Nazionale
dell'Organizzazione per la Liberazione della Palestina, riunitosi
ad Algeri, ha proclamato la nascita dello Stato palestinese
indipendente in terra di Palestina.
E' fuori dubbio che trattasi di una decisione storica destinata
a segnare in positivo la tormentata vicenda mediorientale,
caratterizzata, in questi ultimi 40 anni, da profondi e laceranti
contrasti tra lo Stato d'Israele e gli Arabi palestinesi.
In concomitanza della proclamazione del neo-Stato,
l'Organizzazione per la Liberazione della Palestina ha compiuto un
significativo cambiamento nel riconoscere esplicitamente le
risoluzioni dell'ONU emanate in questi ultimi 40 anni e
precisamente:
- la risoluzione n. 181 del 29 novembre 1947, che istituiva due
Stati: uno ebraico ed uno arabo;
- la risoluzione n. 242 del 22 novembre 1967, che affermava, tra
l'altro, l'inviolabilità e l'indipendenza di ogni Stato della
Regione (Stato ebraico e Stato palestinese);
- la risoluzione n. 338 del 21 ottobre 1973, che invitava "le
parti coinvolte nella guerra del Kippur ad iniziare immediatamente
un negoziato".
Si tratta di decisione storica perché è la prima volta che in
modo chiaro ed inequivocabile l'O.L.P. riconosce implicitamente
l'esistenza dello Stato d'Israele fondato nel 1948.
L'O.L.P. ha compiuto dunque una scelta coraggiosa che può aprire
prospettive concrete di pace e di convivenza in questa Regione del
mondo tormentata da troppi conflitti e dal continuo acuirsi di
tensioni tra Popolo palestinese e Popolo ebraico, che hanno
entrambi il diritto ad avere una propria terra e di conseguenza un
proprio Stato nazionale.
Anche se molti problemi sono ancora da risolvere, l'apertura di
Algeri può costituire un momento di faticoso avvio verso un
negoziato globale che, nella salvaguardia delle istanze delle
diverse etnie, possa aprire uno spiraglio di pace.
IL CONSIGLIO REGIONALE DELLA VALLE D'AOSTA
Nel riaffermare il diritto alla autodeterminazione dei popoli,
esprime il proprio apprezzamento per la decisione assunta dal
Consiglio nazionale palestinese ed invita il Governo italiano in
modo particolare a porre in essere tutte quelle iniziative mirate a
creare condizioni di civile convivenza in questa Regione del mondo
travagliata da un conflitto quarantennale.
PRESIDENTE:
Do ora lettura della mozione in oggetto,
presentata dai Consiglieri Mafrica, Bajocco, Tonino, Dolchi,
Chenuil ed iscritta al punto 16 dell'ordine del giorno.
MOZIONE
VALUTATA positivamente la deliberazione, assunta dal Consiglio
Nazionale Palestinese nella sua riunione di Algeri, di accettare le
risoluzioni 242 e 338 del Consiglio di sicurezza dell'O.N.U. come
base di una conferenza internazionale di pace, che metta fine al
ventennale e doloroso conflitto mediorientale;
SOTTOLINEATO che tale decisione implica l'accettazione
dell'esistenza e della sicurezza di tutti gli stati della Regione,
compreso Israele e che quindi vengono meno antiche ragioni
frapposte all'inizio di una proficua trattativa, capace di portare
ad una pace giusta e durevole in quei territori;
RIBADITA la necessità di riconoscere al popolo palestinese il
diritto ad una terra e all'autodeterminazione di una propria
organizzazione istituzionale, politica e sociale,
Il Consiglio regionale della Valle d'Aosta
AUSPICA
che le recenti determinazioni dell'OLP possano servire ad
avviare in tempi brevi passi risolutivi per una vera pace nella
travagliata area mediorientale,
FORMULA VOTI
affinché il Governo ed il Parlamento della Repubblica
riconoscano al più presto il nuovo Stato Palestinese, proclamato
dal Consiglio Nazionale Palestinese nella sua assise di Algeri,
IMPEGNA
il Presidente del Consiglio ad assumere le iniziative necessarie
per organizzare una visita in Valle d'Aosta del presidente
dell'OLP, visita nell'ambito della quale sia previsto un incontro
di Arafat con il Consiglio regionale valdostano.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (PCI):
Questa mozione ha preso le mosse dalla
storica decisione del Consiglio Nazionale Palestinese che, nella
sua riunione di Algeri, ha deciso di accettare le risoluzioni n.
242 e n. 338 del Consiglio di sicurezza dell'O.N.U.. E' la prima
volta che, sia pure in modo implicito, il Consiglio Nazionale
Palestinese sostanzialmente riconosce l'esistenza dello Stato
d'Israele e, accettando le ultime deliberazioni dell'O.N.U., cioè
della massima assise mondiale che comprende tutti i Paesi, pone le
basi per una pace possibile, durevole e giusta.
Nel corso della stessa riunione, nel corso della quale il
Consiglio Nazionale Palestinese ha proclamato la nascita del nuovo
Stato palestinese, sono state anche prese delle posizioni molto
interessanti che possono anch'esse contribuire ad una conferenza
internazionale di pace, perché c'è stata la condanna esplicita del
terrorismo ed è stata avanzata la richiesta per l'avvio di una
trattativa che possa finalmente giungere a buon fine.
A questa nuova posizione del Consiglio Nazionale Palestinese
hanno già dato il loro riconoscimento ufficiale numerosi Paesi: la
stessa Comunità europea ha riconosciuto come positiva la nuova
situazione che si è venuta a creare; il Governo italiano, in una
sua recente riunione, ha riconosciuto all'unanimità che erano stati
compiuti passi concreti nella giusta direzione e, proprio nei
giorni scorsi, tutti i Paesi dell'O.N.U., tranne gli Stati Uniti ed
Israele, erano dell’opinione che fosse opportuna la
presenza di Arafat nel dibattito sulla situazione mediorientale.
Essendo però mancato il visto degli Stati Uniti, la riunione verrà
tenuta a Ginevra.
Il senso della mozione è molto chiaro. Il Consiglio regionale
della Valle d'Aosta ha più volte auspicato che si facessero passi
in avanti nella drammatica situazione esistente nell'area
mediorientale ed ha sempre sostenuto che occorreva avviare una
trattativa per trovare una soluzione che riconoscesse i diritti di
tutti i popoli e di tutti gli Stati.
La mozione presentata dal nostro gruppo, al di là delle
considerazioni che sono anche comuni con la risoluzione che è stata
sottoscritta da numerosi Capigruppo, contiene due punti precisi: il
primo invita il Governo della Repubblica a riconoscere
ufficialmente il nuovo Stato palestinese; il secondo impegna il
Presidente del Consiglio a promuovere un incontro del Presidente
dell'O.L.P. con questo Consiglio regionale nel corso di una visita
che lo stesso Presidente dovrebbe poter fare in Valle d'Aosta.
La seconda richiesta potrà anche incontrare delle difficoltà, ma
il senso politico dell'invito, a giudizio del nostro gruppo, è
molto chiaro: è il riconoscimento accordato ad un popolo che da
decenni è senza terra e si batte in tutti i modi per la propria
libertà, per la propria autodeterminazione e per avere finalmente
la possibilità di vivere in pace con i Paesi vicini ed esercitare i
propri diritti.
PRESIDENTE:
Ha chiesto la parola il Consigliere Gremmo; ne
ha facoltà.
GREMMO (UAP):
Signor Presidente e signori Colleghi,
l'altro giorno si parlava di consulenze giornalistiche, in qualche
modo lautamente retribuite. Come ultimo dei giornalisti, da otto
anni io sono direttore di un modesto giornale ebraico, perché i
miei amici ebrei sionisti avevano qualche difficoltà a trovare un
giornalista che gratuitamente si accollasse l'onere, che io
considero un onore, di essere direttore responsabile di un foglio
che portasse avanti anche nello Stato italiano qualche voce un
pochino non conformista sulla questione del Medio Oriente,
dell'ebraismo e della democrazia in quell'area. Da otto anni,
quindi, io sono direttore di un giornale che si chiama "Il Centro",
in ebraico "Hà Merkàs", che viene pubblicato a Milano, con una
stella di Davide a 6 punte come emblema per indicare una precisa
posizione rispetto a questa problematica.
Ebbene, i miei amici che stampano questo giornale mi raccontano
spesso una storia che in qualche modo si adatta alla discussione di
oggi: mi riferisco alla storia della rana e dello scorpione.
La rana e lo scorpione devono attraversare un fiume; lo
scorpione balza sulla rana e le dice: "Attraversiamo insieme, siamo
amici". A metà del salto, lo scorpione tira fuori il pungiglione ed
ammazza la rana, che riesce a girarsi e dice: "Ma non c'è
logica".
Lo scorpione risponde: "Sì, nel Medio Oriente non c'è proprio
logica"; e così muoiono tutti e due.
Perché i miei amici ebrei mi raccontano questa storia? Perché
molte volte tante certezze, considerate tali da lontano, calate
nella realtà mediorientale certezze Proprio non sono. Ad esempio e
tanto per capirci, qui s'è fatto riferimento, come se questo fosse
un dato esaustivo di verità, ad alcune risoluzioni dell'O.N.U.; ma
io vorrei ricordare che proprio l'O.N.U., a suo titolo di demerito,
ha approvato più di una risoluzione definendo Israele uno Stato
razzista.
Ora, siccome la parola razzista va bene per ogni stagione e
spesso e volentieri viene adoperata per esorcizzare chi non la
pensa come i padroni del vapore o chi va per la maggiore, quando
vidi che, con una sicurezza degna di miglior causa, i Paesi che
compongono l'O.N.U. avevano adottato questa posizione così drastica
nei confronti di Israele, ho iniziato a preoccuparmi. Maggiore
preoccupazione mi è venuta e mi viene quando andiamo a vedere
com’è composta l'O.N.U., in cui è giustamente
presente S. Marino, che essendo l'unico Stato in cui la lingua
padana, romanza ed oltre-occidentale viene adottata nel Consiglio
Superiore, perché infatti a S. Marino non si parla solo italiano.
All'O.N.U. è giustamente presente il Liechtenstein ed è giustamente
presente anche il Principato di Monaco.
Non è purtroppo presente la Valle d'Aosta, per evidenti ragioni;
ma, all'O.N.U., purtroppo, sono presenti decine e decine di Stati
dal contenuto sociale, oltre che istituzionale, sicuramente
ambiguo: tutta la massa degli Stati africani, dove la
decolonizzazione non ha prodotto dei regimi socialmente ed
istituzionalmente avanzati; tutta la massa degli Stati arabi... che
però votano.
Forse non è del tutto inutile premettere che le varie
Repubbliche che sono oggi colonizzate dall'Unione Sovietica, cioè
gli Stati Baltici (Estonia, Lettonia e Lituania) e l'Ucraina, oltre
che la Bielorussia, vengono considerati Stati a parte, pur essendo
noto, anzi giustamente noto dopo la ribellione avviata negli Stati
Baltici, che in realtà sono delle vere e proprie colonie dello
Stato russo.
In questa situazione, mi permetto di pensare e di premettere che
non sempre quello che arriva dall'O.N.U. è comunque un qualcosa di
"véritable" da accettare a scatola chiusa.
Ancor meno però sono da accettare come fatto "storico" le
dichiarazioni di una serie di persone, reduci da esperienze
personali sicuramente non edificanti, come lotte armate,
coinvolgimenti in avventure non molto chiare anche in Europa, come
avrò poi modo di ricordare, che ad un certo punto decidono ad
Algeri di costituirsi in Stato, non si è capito poi perché,
"palestinese".
Questo fatto, invece, dovrebbe essere preso con le dovute pinze
proprio per la storia dello scorpione e della rana. In questo
momento, infatti, le difficoltà oggettive di questo gruppo di
persone o di questa organizzazione e le volontà di rivincita e di
affermazione che stanno prevalendo le portano a giocare la carta
propagandistica di sposare delle risoluzioni dell'O.N.U. che,
essendo molto generiche e viziate al fondo dai dati che dicevo
prima, lasciano il tempo che trovano.
Considerare "storica" una cosa di questo tipo a me sembra, come
sempre, perlomeno superficiale e non mi sento di entrare nel
merito. Non solo, ma proprio per il discorso dello stare attenti e
dell'essere estremamente cauti rispetto ad una realtà che, come
tale, sfugge all'essenza del problema, voglio ricordare che questa
posizione, che secondo me molto affrettatamente qualcun altro ha
definito "storica", non va a cozzare e non nega i punti
fondamentali dell'O.L.P., che definisco "partito" perché oggi sono
di buonumore, nei quali viene riaffermata e considerata come dato
preminente della sua azione la lotta armata contro lo Stato di
Israele.
Apro una parentesi per ricordare che lo stesso Arafat ha più
volte detto di appoggiare la guerriglia dei ragazzini mandati allo
sbaraglio nelle strade di Gerusalemme.
Tra l'altro, intervenendo al Consiglio provinciale di Torino, io
avevo ricordato che bisognerebbe essere anche cauti su questo
aspetto, perché è vero che sono i ragazzini arabi a scagliarsi
contro le forze dell'ordine di Israele, ma anche Hitler aveva la
"Hitler Jugen", composta da ragazzini quindicenni fanatizzati.
Ritengo, quindi, che bisogna essere estremamente attenti prima di
fare certe generalizzazioni.
Per queste ragioni, io non credo che il Consiglio regionale
della Valle d'Aosta, in questa sorta di estemporanea attribuzione
di competenze di politica estera, debba considerarsi in qualche
modo toccato da un fatto che, invece, va approfondito, studiato e
tenuto certamente presente, ma che in quanto tale non affronta il
vero problema del Medio Oriente che, invece, secondo me deve essere
affrontato tenendo presenti due circostanze.
Prima: nella regione mediorientale esiste un solo Stato
democratico, un solo Stato di tipo occidentale ed è Israele.
Seconda: tutti gli altri sono regimi predemocratici,
oligarchici, che a suo tempo ebbero modo di compromettersi
addirittura con le forze naziste, perché gli arabi, dal "Gran
Mourthì" di Gerusalemme in avanti si compromisero ampiamente nel
loro antisemitismo con il regime nazista. Gli altri regimi, quindi,
non sono democratici.
Allora tutto il discorso, tutto il ragionamento e tutte le
chiacchiere che si possono fare non possono prescindere dal fatto
che oggi chi va ad attentare in qualche modo, in qualunque modo lo
faccia, all'unico Stato democratico che esiste in quella regione,
cioè allo Stato d'Israele, va, lo voglia o non lo voglia, ad
attentare ai principi che sono al fondo della nostra concezione dei
rapporti interpersonali ed umani, cioè al principio della
democrazia.
Noi non possiamo mettere sullo stesso piano un Gheddafi, che
notoriamente finanzia ed è compromesso con i movimenti terroristici
di tutto il mondo. Noi non possiamo neanche mettere sullo stesso
piano un Arafat, perché, colleghi, quando nel novembre del 1979 due
militanti di autonomia organizzata vennero arrestati perché
trasportavano armi, dichiararono apertamente che era stata l'OLP a
fornire loro quelle armi per fare terrorismo all'interno dello
Stato italiano. Mi pare di ricordare che di fronte alla
Magistratura di Venezia pende addirittura un procedimento penale
personalizzato contro il signor Arafat, proprio per accuse di
questo tipo. Francamente, allora, la cautela aumenta ancora di
più.
Io vorrei ricordare come dato allarmante che nel 1978, in quel
di Padova, il signor Franco Freda, che non credo abbia bisogno di
presentazione, riorganizzava ampiamente manifestazioni di
solidarietà con l'Organizzazione per la Liberazione della
Palestina.
Allora la mia preoccupazione, il mio allarme ed il mio chiedere
al Consiglio regionale di essere cauto su questo terreno, trova in
queste ragioni un ulteriore motivo di rafforzamento, proprio perché
il timore che ho io, al di là della propaganda ed al di là delle
scelte tattiche, è che questa Organizzazione è ben lontana
dall'essere rappresentativa di alcunché.
Può piacere o non piacere, anche se per la verità a me piace
abbastanza specie per un certo tipo di legge elettorale che
garantisce le minoranze, ma il Parlamento israeliano è in realtà
espressione democratica di tutti i cittadini dello Stato di
Israele.
Può piacere o non piacere, ma il cosiddetto "Consiglio Nazionale
Palestinese" è espressione di una serie di persone che si sono
attribuite questo titolo.
Non solo, ma vorrei richiamare l'attenzione del Consiglio sulla
circostanza che la pericolosità di fondo della risoluzione n. 181,
adottata dall'O.N.U., sta nel fatto che nel momento in cui essa
afferma la necessità dei due Stati, quello israeliano e quello
palestinese, va a cozzare con una realtà che in qualche modo ci
dovrebbe preoccupare come valdostani. In quelle zone infatti, che
in modo un po' approssimativo vengono chiamate "territori occupati"
esistono oggi i famosi stanziamenti ebraici, cioè esistono degli
ebrei che, facendo come facevano i nostri vecchi sulle nostre
montagne impervie, hanno occupato gli spazi vuoti ed hanno creato
civiltà, lavoro e benessere.
Ora, nel momento in cui si vorrebbe sottrarre a quella gente il
terreno, che tra l'altro essa con tecniche avanzate ha tolto al
deserto, all'inaridimento ed ha reso fertile e vivo, si va a ledere
il primo diritto che noi rivendichiamo. Insomma, in questo progetto
di risoluzione trovo grave il fatto che nell'ultimo paragrafo sia
stata inserita una frase che astrattamente è per me una frase
importante. Si dice testualmente:
"Nel riaffermare il diritto alla autodeterminazione dei
popoli..." ("popo
li" è scritto con l'iniziale minuscola).
Attenzione; questa è una frase trabocchetto, perché, nel momento in
cui riaffermiamo in astratto il diritto all'autodeterminazione dei
popoli - noi aggiungiamo "di tutti i popoli", quello valdostano per
primo, che non rivendica mai il suo sacrosanto diritto a decidere
del proprio avvenire, per carità! - noi andiamo a ledere nei fatti
il diritto all’autodeterminazione del popolo che dal
1948 in avanti, uscito dall'olocausto nazista in Europa, cioè dal
tentativo scientifico di massacro e di distruzione perpetrato ai
suoi danni, costruisce, col sacrificio di vite umane e col
sacrificio dei migliori suoi figli, il suo Stato. Nel momento in
cui noi andiamo a dare fiato a quelli che vogliono distruggere il
diritto di autodeterminazione, di esistenza e di sovranità del
popolo ebraico, neghiamo di fronte alla storia ed a noi stessi il
diritto di rivendicarlo per noi!
Il vero problema di fondo, infatti, non è quello di affermare i
diritti in astratto, ma di parametrarli rispetto al cammino anche
ideale che deve portare al conseguimento di questo diritto.
L'affermazione in astratto del diritto
all’autodeterminazione dei popoli non ci basta più e
non ci può bastare, anche perché ciò può essere estremamente
pericoloso. Noi dobbiamo dire che il diritto all'autodeterminazione
dei popoli si fa garantendo a questi popoli il diritto di muoversi
su una base democratica e federalista, che veda veramente la gente
esprimere le proprie ansietà e scelte. Dietro l'affermazione dei
diritti dei popoli infatti abbiamo visto spesso che si nascondono
dei fatti che la negano.
Tanto per fare un esempio, noi sappiamo che esiste lo Stato
dell'Unione delle Repubbliche Federative Socialiste Sovietiche, che
in realtà è uno degli Stati peggiori, che più di altri va a ledere
i diritti dei popoli e ciò è dimostrato dal fatto che proprio oggi
in quello Stato (mi riferisco all'Unione Sovietica, ma potrei forse
ed ancora meglio riferirmi alla Jugoslavia) che si dice
federalista, dietro ad una costituzione e dietro ad una facciata
cosiddetta "federalista" si nasconde in realtà uno dei peggiori
processi di livellamento e di negazione dei diritti di un popolo.
La cautela, quindi, su queste cose dovrebbe essere massima.
Francamente potrei liquidare con una battuta la proposta di
vedere arrivare in Valle d'Aosta anche il signor Arafat. Nella
logica di "facciamo venire tutti quanti", visto che ci sono i TIR
che passano dalla mattina alla sera e dalla sera alla mattina, ci
sono fior di... Per carità! La Valle d'Aosta, a questo punto, nella
logica di chi ha proposto questa mozione sembra veramente la città
del famoso film "... città aperta", dove tutti possono arrivare e
quindi può arrivare anche il signor Arafat.... Tanto i valdostani
sono generosi!
Ma a rappresentare chi e che cosa? Questo è il problema. Forse a
rappresentare un'organizzazione che si autodefinisce "Stato". Ma
allora io vorrei chiedere come mai, ad esempio, non è mai stato
invitato in Valle d'Aosta il governo nazionale basco, governo
legale, che era stato eletto democraticamente dai cittadini e che
fu costretto all'esilio, perché nel 1936 prevalsero i fascisti, ma
che funzionò legalmente all'estero in rappresentanza del popolo
basco. Quella sarebbe stata una cosa estremamente egregia ed
estremamente valida! Come mai non si è pensato di invitare a suo
tempo quello che era un governo legale e che, permettetemi, in
qualche modo rispecchiava una situazione alla quale in qualche
maniera, se non altro dal punto di vista dei meridiani, potevamo
essere più vicini? Di punto in bianco, invece, per esigenze che
francamente mi sfuggono, si pensa di invitare il signor Arafat.
Ho espresso questi concetti con chiarezza, come mi sembrava
giusto fare, perché io credo e penso che il popolo valdostano (e
sottolineo la parola "popolo" perché non voglio essere frainteso da
parte di qualche organo di stampa, come mi è capitato di recente)
abbia un ruolo da giocare per quanto riguarda la pace, per quanto
riguarda il discorso dell'autodeterminazione dei popoli e - perché
no? - per quanto riguarda il discorso dell'affermazione dei diritti
dei popoli...
So che esiste in Valle d'Aosta un'associazione di amicizia
"Italia-Israele" e, per quanto riguarda proprio il Medio Oriente,
il primo passo potrebbe essere, ad esempio, quello di allacciare un
rapporto di amicizia, di collaborazione e di conoscenza con il
popolo ebraico e con lo Stato d'Israele, anche perché ci sono delle
affinità non da poco tra gli ebrei che hanno conquistato la loro
terra, comprandola a fior di dollari, di milioni di dollari, dagli
emiri arabi che la lasciavano improduttiva, tra gli ebrei che si
sono sacrificati nella lotta di liberazione contro il colonialismo
britannico per riconquistare la loro patria, tra gli ebrei che
sparsi per il mondo non avevano nessun punto di riferimento perché
nessuno li voleva e che hanno trovato nel loro foyer nazionale un
punto di salvezza... rispetto all'opera che il popolo valdostano
sta facendo per riacquistare la sua dignità nel consesso dei popoli
europei.
Un grande punto di raccordo tra gli ebrei ed il popolo
valdostano potrebbe essere costituito dalla fatica, dal sacrificio,
passando anche attraverso una lotta di Resistenza. Le stesse cose
che sono state fatte dal popolo ebraico sono state affrontate dal
popolo valdostano per riaffermare il suo sacrosanto diritto ad
esistere e ad essere riconosciuto.
Ma, come oggi in certa misura il popolo valdostano è minacciato
dal fatto che esistono forze oscure... Prima si parlava della droga
e si diceva: "Ma il problema è quello della prevenzione dalla
droga". Andiamo invece a vedere i mafiosi che spadroneggiano e che
imperversano in Valle: forze oscure, forze strane, incontrollabili
ed incontrollate!
Ebbene, la stessa cosa è il problema del popolo ebraico, un
popolo libero ed un popolo fiero, che si è costruito una sua
struttura democratica e che oggi è minacciato da forze oscure, che
poi, dal punto di vista propagandistico, hanno la capacità, perché
non sono stupide, di elaborare delle proposte a cui fare abboccare
i soliti che abboccano facilmente alle trappole.
A costo di rimanere da solo, anche se non ho nessun timore ad
essere da solo quando credo in una causa e quando credo che valga
la pena di essere chiari, io non mi sento di essere coinvolto in
nessun escamotage di questo tipo. Io credo che non sia "storico"
quello che è avvenuto da parte dell'O.L.P., perché essa non può
fare storia se non al negativo, come hanno dimostrato anni ed anni
di lutti da essa causati al popolo ebraico. Non me la sento di
sacrificare, nel nome di un astratto principio, quella che invece è
l'essenza di questo stesso principio, cioè che un'aggregazione sul
tema dell'autodeterminazione e della libertà dei popoli, secondo
me, avviene solo su una coscienza democratica. L'affermazione del
principio dell'autodeterminazione dei popoli può essere fatta solo
se si ha la sacrosanta garanzia che questi popoli andranno a parare
in un regime democratico, in un regime in cui non ci sia il rischio
che arrivi qualche oligarca ad imporre qualche cosa.
Colleghi, io credo che sia stato piuttosto estemporaneo questo
tentativo di portare in discussione un qualche cosa che francamente
sfugge, così come sfugge alla dinamica dei lavori che dobbiamo
portare avanti.
La Regione Autonoma della Valle d'Aosta non ha competenze di
politica estera, anche perché non mi sembra che gliele abbiano
ancora attribuite; ma se le dovesse avere, io credo che dovrebbe
andare a cercare i suoi interlocutori innanzitutto dall'altra parte
delle montagne, in quella Svizzera che sta dimostrando giorno dopo
giorno di essere sempre più cosciente della necessità che certe
volte è meglio essere isolati piuttosto che intruppati in qualche
compagine pericolosa.
Se la Valle d'Aosta dovesse avere degli interlocutori
privilegiati, prima se li dovrebbe andare a cercare nel Sud Tirolo,
magari a Bolzano, a "Bozen", dove gli ultimi risultati elettorali
hanno ampiamente dimostrato che esistono dei popoli che rivendicano
il proprio diritto all'autodeterminazione, ma stando saldamente
ancorati ad una visione di tipo democratico ed europeo.
Se la Valle d'Aosta deve cercare degli interlocutori, vada a
cercarli sulle montagne, ma non se li vada certamente a cercare ad
Algeri o tra i beduini del deserto.
PRESIDENTE:
Mi auguro che non scoppi una seconda guerra
del Kippur.
Ha chiesto la parola il Vicepresidente Beneforti; ne ha
facoltà.
BENEFORTI (DC):
Sarò molto breve. Intervengo solo per
riaffermare che abbiamo sottoscritto questa proposta di
risoluzione, promossa da diversi Capigruppo di questo Consiglio
regionale, perché riteniamo che quello che è avvenuto ad Algeri sia
un fatto positivo che deve essere messo in risalto: dopo 40 anni,
anche l'O.L.P. di Arafat si è adeguata alla linea dell'O.N.U..
Questo ovviamente non significa condividere tutto quello che ha
fatto o che potrà fare Arafat. E' importante, invece, che le
indicazioni date da un organo sovranazionale come l'O.N.U. vengano
oggi accettate da Arafat, che così riconosce lo Stato d'Israele,
come vuole che sia riconosciuto il suo Stato palestinese. Di fronte
a questo aspetto, credo che ogni individuo ed ogni cittadino non
possa che ritenersi soddisfatto dell'avvenimento: dopo 40 anni di
morti, di stragi e di persecuzioni, si deve dire basta ad una
situazione che non può più reggere.
Io credo che il principio dell'autodeterminazione dei popoli
valga per i popoli occidentali, come per quelli orientali. Per me
autodeterminazione dei popoli vuol dire che sono i popoli a dover
decidere del proprio destino: se ci sono dei popoli che vogliono
stare sotto l'occidente, stiano sotto l'occidente; se ce ne sono
altri che vogliono stare sotto l'oriente, stiano sotto l'oriente.
Devono essere essi stessi, senza alcuna costrizione, a scegliere se
stare da una parte o dall'altra.
Se oggi noi vogliamo effettivamente dare un contributo a questo
avvenimento, dobbiamo approvare la risoluzione proposta al
Consiglio regionale.
Diciamo subito che, almeno per quanto ci riguarda, non
concordiamo con la richiesta dell'immediato riconoscimento
dell'O.L.P., avanzata nella mozione presentata dal Partito
Comunista Italiano. Questo problema è oggi all'esame dei Paesi
europei e siccome noi facciamo parte dell'Europa credo che dobbiamo
lasciare ai 12 Paesi che compongono l'Europa la decisione finale in
merito. Ognuno di noi può essere più o meno favorevole a questo
riconoscimento, però ritengo che la decisione ultima debba essere
assunta dall'Europa, anche perché essa ha maggior peso e forza,
specie se si presenta con una posizione unitaria di fronte agli
altri Paesi che compongono l'O.N.U.
Mi auguro che abbiano a cessare anche le attuali prese di
posizione del governo di Israele e che si elimini da una parte e
dall'altra quel terrorismo portato avanti sino ad oggi.
Certamente non si può condividere la presa di posizione
d'Israele nei confronti del popolo palestinese, specie nel momento
in cui quest'ultimo ha proclamato l'accettazione delle risoluzioni
dell'O.N.U.; non si può condividere il comportamento di Israele che
non ha permesso ai palestinesi delle zone occupate di festeggiare
la proclamazione di Algeri, che per loro rappresentava una
liberazione. I popoli della Cisgiordania e della striscia di Gaza,
infatti, sono stati assediati, messi al buio e non hanno avuto
neppure la possibilità di esprimere la più piccola forma di
soddisfazione.
Il popolo israeliano ha certamente patito l'olocausto nazista,
ricordato qui da qualcuno, ma oggi sta ripetendo su altre genti
quello che ha subito, senza rendersi conto che certe sofferenze,
specie quando sono state patite direttamente, non dovrebbero mai
essere rigettate o ripetute sugli altri. Mi auguro che cambi
l'odierno atteggiamento di Israele e si accetti il principio che i
due popoli, israeliano e palestinese, vivano e convivano.
Speriamo che l'accettazione da parte dell'Organizzazione per la
Liberazione della Palestina delle decisioni dell'O.N.U. sia il
primo passo per il reciproco riconoscimento tra i due Stati, in
modo che possano avere la possibilità di decidere autonomamente del
proprio destino.
Riteniamo, pertanto, di dover approvare la proposta di
risoluzione, così com'è stata presentata in Consiglio, e la
voteremo.
Grazie.
PRESIDENTE:
Ha chiesto la parola il Consigliere Rusci; ne
ha facoltà.
RUSCI (PRI):
Signor Presidente e colleghi Consiglieri, io
ho preferito preparare un interventino scritto su questo argomento.
Il sentimento mi avrebbe potuto portare lontano, facendomi forse
dire delle cose censurabili dal punto di vista politico, peraltro
accettabili dal punto di vista umano.
E' molto difficile districarsi nella storia quasi labirintica di
questo Paese, peraltro poco conosciuta, ed al riguardo cito la mia
esperienza: al termine del liceo non si arriva agli ultimi trenta o
quarant'anni della nostra storia, la cui conoscenza diventa un
fatto di cultura personale.
Alcune cose sono state dette, così come alcuni riferimenti
storici molto precisi. Il Consigliere Gremmo ricordava la
dichiarazione del 1940 del Gran Mourthì che schierò il Paese con
l'Asse. La storia di questo Paese è fatta di dichiarazioni
unilaterali ed in questo caso siamo di fronte all'ennesima
dichiarazione unilaterale. Voglio ricordare la dichiarazione
unilaterale del 1948, quella di Ben Gurion, che fu successiva al
deliberato dell'O.N.U.. Ebbene, nello stesso giorno i cinque Paesi
arabi dichiararono guerra ad Israele, che dovette combattere la sua
prima guerra d'indipendenza.
Fra tutte queste difficoltà, quindi, per cercare di raggiungere
la pace e far sedere questi popoli allo stesso tavolo, ho preferito
prepararmi un intervento scritto.
Mai come oggi presso l'opinione pubblica occidentale le fortune
dello Stato ebraico d'Israele hanno toccato un punto così basso.
Non solo Israele è poco o punto di moda, ma è percepito come un ché
di imbarazzo, si direbbe sgradevole, ed è divenuto segno di buon
gusto esprimere al suo riguardo, come minimo, un completo distacco
emotivo ed un largo dissenso politico che sovente si colora di
aperta ostilità.
Il passaggio può essere fatto risalire storicamente alla
risoluzione dell'O.N.U. del novembre del 1975, citata prima anche
dal Consigliere Gremmo, con la quale si definì il sionismo una
forma di razzismo e di discriminazione razziale.
Grazie anche ad alcune scelte adottate dai governi
nazionalistici, succedutisi a Gerusalemme dal 1977 ad oggi,
l'opinione pubblica e particolarmente quella di sinistra, in
passato favorevole, si è orientata verso una permanente e
complessiva avversione all'intera vicenda israeliana e questo a
dispetto di un certo suo filosemitismo sentimentaleggiante e
paternalistico, derivato da quella tragica singolarità che è stata
l'olocausto.
Ha preso così forma un insieme di stereotipi e di idee ricevute,
che ha finito per esimere tutti dalla ricerca della verità.
Mi rendo conto che è difficile cercare la verità in questo
stillicidio quotidiano di morti. Mi rendo conto che può apparire
stonato, anzi è sicuramente stonato chiederlo in questo momento, ma
la domanda cruciale alla fine è questa: è lecito per l'opinione
pubblica occidentale parteggiare o supportare l'una delle due parti
in causa, in questo momento la più dolente, senza intravedere anche
le ragioni dell'altra? E questo atteggiamento morale e non dico
politico, perché spesso la ragione politica prescinde dai contenuti
etici e morali, in che misura aiuterà tutti, indistintamente, a
ristabilire quella pace nella giustizia che è, alla fine, anche
nelle nostre aspettative?
Devo confessare che la mia risposta è assai dubbiosa. C'è
difficoltà da parte dell'illuminismo trionfante nella mentalità
comune dell'occidente a comprendere e ad accettare alcuni caratteri
della storia dell'ebraismo, che contraddicono drasticamente i suoi
assunti. In un senso profondo la cultura di un secolo si scontra
con una cultura che è di millenni. La mentalità occidentale non
riesce a capire un'identità etnico nazionale laica, così intrisa
però di valori religiosi, pur vissuti laicamente, com'è quella
ebrea; non riesce a trovare il bandolo del nodo "unità-diversità",
che lega la diaspora allo Stato ebraico; non può accettare che i
suoi ebrei reclamino il privilegio di una doppia fedeltà, al Paese
di nascita ed a quello dei padri. Ognuna di queste incapacità
rinvia alla singolarità ebraica, in cui si riflette e da cui
discende la singolarità di Israele.
Potranno mai gli sforzi per accertare le premesse politiche, per
rimettere la verità al suo posto, riuscire a sbaragliare lo
sgomento che deriva da quelle immagini di violenza e di morte che
arrivano da Israele? Dobbiamo trovare le ragioni della pace.
Ecco, è con l'esposizione di queste premesse e con questo
spirito, senza dimenticarci della nostra memoria storica, che diamo
la nostra adesione alla risoluzione presentata e ci asteniamo sulla
mozione comunista.
Grazie.
PRESIDENTE:
Ha chiesto la parola il Consigliere Milanesio;
ne ha facoltà.
MILANESIO (PSI):
Fino ad ora abbiamo ascoltato interventi
di tipo diverso. Tutte le opinioni su questa materia sono
accettabili, purché non costituiscano dei falsi clamorosi con la
storia.
Io ho l'impressione che nell'intervento del Consigliere Gremmo,
che non è presente e mi dispiace, siano state fatte delle
affermazioni che, a mio avviso, non sono esatte.
Intanto, la risoluzione presentata a firma dei Consiglieri
Lavoyer, Beneforti, Stévenin, Mafrica, Riccarand e Milanesio, è
molto moderata e si compiace di un avvenimento definito (ma secondo
me lo è veramente) estremamente importante, cioè la proclamazione
dello Stato palestinese in esilio, contemporaneamente all'esplicito
riconoscimento delle risoluzioni dell'O.N.U. menzionate nelle
premesse della nostra risoluzione. Vi si afferma inoltre che si
tratta del primo ma inequivocabile anche se implicito
riconoscimento da parte dell'O.L.P. dell'esistenza dello Stato di
Israele fondato nel 1948.
La risoluzione aggiunge:
"Il Consiglio regionale della Valle
d'Aosta, nel riaffermare il diritto all'autodeterminazione dei
popoli, esprime il proprio apprezzamento... ed invita il Governo
italiano in modo particolare a porre in essere tutte quelle
iniziative mirate a creare condizioni di civile convivenza in
questa Regione del mondo..."
e non si spinge, ad esempio,
nemmeno a riconoscere, come io mi sarei sentito di fare, il Governo
palestinese in esilio.
L'invito o meno ad Arafat può sembrare un'iniziativa un po'
velata di protagonismo, è sensazionalistica: non vedo perché la
nostra Regione debba mettersi ad invitare capi, sia pure di partiti
o di Stati in esilio, per il gusto di farli venire in Valle d'Aosta
per fare del turismo improprio.
Dico, però, che la nostra proposta di risoluzione si sarebbe
potuta spingere anche un pochino più in là; tuttavia, per garantire
una certa convergenza delle forze politiche presenti in questo
Consiglio e per fare in modo che la risoluzione avesse la più ampia
approvazione possibile, ci siamo fermati lì e mi compiaccio che il
Consigliere Rusci, sia pure con molte riserve, abbia approvato la
risoluzione da noi proposta che, torno a ripetere, è estremamente
moderata.
Non posso peraltro accettare alcune delle affermazioni che sono
state fatte.
Nessuno in questo Consiglio può essere tacciato di
antisemitismo; certamente non può esserne tacciata la mia parte
politica e tantomemo il sottoscritto. Qualche volta ho però
l'impressione che lo Stato di Israele sia in definitiva il
risultato della cattiva coscienza dell'occidente nei confronti del
popolo israeliano; che sia una forzatura, da tutti consentita in
qualche modo, e del la quale oggi stiamo portando le conseguenze,
conseguenze portate e patite in primo luogo proprio dagli abitanti
di quei territori.
Credo che il riconoscimento dello Stato di Israele da parte dei
palestinesi sia stata la cosa più opportuna e più importante
ottenuta per portare avanti un discorso non limitato, in avvenire,
solo al ricorso alle armi. Mi pare che sia questo il fatto nuovo da
salutare con un certo interesse.
E' vero che lo Stato d'Israele è diventato l'unico Stato
democratico in quella zona del Medio Oriente, almeno nei termini in
cui la democrazia è concepita in occidente. Vorrei però ricordare
al Consigliere Gremmo quello che diceva anche il De Tocqueville,
cioè che noi non possiamo togliere la libertà ad un popolo con la
giustificazione che non ne sa fare un buon uso.
Non possiamo infatti dimenticare che in quella zona ci sono
residenti di "serie A", gli israeliani, e residenti di "serie B", i
palestinesi, "quei poveri straccioni"; gli uni, cioè gli
israeliani, perché sono un distillato della cultura, della
tradizione, della civiltà ed anche della cattiva coscienza
dell'occidente, e gli altri, cioè i palestinesi, perché sono dei
"fedayn", dei senza terra.
Dovrebbe forse l'occidente alzarsi in piedi, mettersi
sull'attenti ed accettare qualunque posizione dello Stato
d'Israele? Noi non siamo più disposti ad accettare e tollerare
"qualunque posizione".
In passato, in occasione della famosa guerra dei cinque giorni,
sono stato presentatore di un ordine del giorno in favore di
Israele nel Consiglio comunale di Aosta e forse qualcuno si ricorda
ancora che rischiammo di andare in minoranza. Penso anche però che
da allora sia passato molto tempo e che non sempre le posizioni
degli israeliani siano condivise e condivisibili, e che non sempre
la coscienza occidentale le debba accettare, se non in nome della
sua cattiva coscienza nei confronti del popolo d'Israele.
Ritengo che questo documento sia estremamente equilibrato e
possa avere la nostra approvazione. Non si tratta certamente di
fare dell'antisemitismo, si tratta di dire che la via della pace e
della trattativa è la sola percorribile.
Certo alcune connotazioni dell'O.L.P. sono discutibili, anzi
discutibilissime, ma come può reagire chi si trova senza patria e
senza terra?
Si è parlato di altri popoli che, bene o male, hanno una terra;
non hanno un governo, non hanno un riconoscimento, ma hanno una
terra. Questi palestinesi, invece, sono stati veramente beffati
dalla storia.
Nel 1948 i figli ed i sopravvissuti all'olocausto sono andati lì
ed hanno detto: "Questa era la terra dei nostri padri. La
vogliamo". Bene o male, il mondo occidentale ha detto: "Sì. Sì",
anche perché ciò non gli costava niente. I palestinesi si sono così
dovuti fare un po' più in là, forse però un po' troppo in là, anche
perché pressati da altri Stati e da altri regimi che hanno giocato
sulla loro pelle.
Ora, se il mondo occidentale non si pone questo problema come un
suo problema, credo che verrebbe meno al proprio dovere.
Salvaguardia, quindi, del diritto all'esistenza di Israele, ma
anche ricerca della possibilità di dare finalmente ai palestinesi
uno Stato, una terra. Tutto ciò, ovviamente, deve essere perseguito
con l'arma della democrazia o meglio con la "non arma" della
democrazia.
E' in questo senso che noi ci esprimiamo dando il nostro voto
favorevole alla proposta di risoluzione ed è in questo senso che
noi l'abbiamo presentata al Consiglio regionale.
PRESIDENTE:
Ha chiesto la parola il Consigliere Aloisi; ne
ha facoltà.
ALOISI (MSI):
Questo argomento drammatico è oggetto di
ampio dibattito a livello nazionale ed internazionale, per cui
ritengo positivo che se ne discuta anche in Consiglio
regionale.
Qual è la nostra posizione su di esso? Noi siamo favorevoli al
diritto del popolo palestinese di avere una sua patria e con questo
spirito voteremo a favore della risoluzione che è stata
presentata.
Occorre però fare anche alcune considerazioni, che io ritengo
importanti per sottolineare la validità di un principio che noi
condividiamo ed affermiamo, per distinguerlo da alcune situazioni e
realtà verificatesi nel corso di questa drammatica vicenda.
Dobbiamo considerare innanzitutto che nella situazione attuale
non sussiste il principio di "effettività", secondo il quale uno
Stato ha diritto al proprio riconoscimento da parte degli altri
Stati solo se dimostra di esercitare effettivamente il proprio
diritto in quel territorio.
Nel caso specifico noi abbiamo un governo in esilio, che non è
grado di governare ed amministrare il territorio del quale dichiara
l'indipendenza.
La violazione di questo primo principio si lega strettamente
alla violazione di un secondo principio: si dà un riconoscimento
politico e morale ad un gruppo terroristico? E' una domanda che
pongo ed alla quale darò successivamente la mia risposta.
E' vero che la rappresaglia israeliana contro i gruppi armati
del Libano o l'uso dell'esercito per mantenere l'ordine nei
territori occupati non sono da considerare atti di terrorismo. E'
vero, invece, che uccidere uomini, donne e bambini negli autobus,
com'è avvenuto, oppure commettere atti terroristici come quello di
Fiumicino, oppure dirottare l'Achille Lauro sulla quale è stato
ucciso un cittadino americano... sono atti terroristici.
Dobbiamo osservare, innanzitutto che da una parte abbiamo lo
Stato d'Israele, che combatte, anche se in un modo che io non
ritengo corretto; dall'altra, pur avendo premesso che dobbiamo
arrivare a chiedere il riconoscimento dello Stato palestinese,
vediamo però che il movimento dell'O.L.P. fino ad oggi ha usato
metodi esclusivamente terroristici per raggiungere l'obiettivo
dell'indipendenza. Noi condanniamo questi metodi, che ci
impediscono oggi di avallare o di giustificare con la votazione
questa proposta di risoluzione.
Concordiamo sul principio che deve essere data una patria al
popolo palestinese, però ci teniamo a precisare che non vogliamo
avallare l'operato dell'O.L.P. nel corso di tutti questi ultimi
anni e di queste ultime vicende.
Arafat viene oggi considerato un uomo di pace. Certamente di
condanne contro il terrorismo ne ha pronunciate parecchie, però un
uomo politico deve essere anche giudicato non solo dalle parole che
dice, ma dalle cose che concretamente riesce a fare.
Faccio ancora un'ultima considerazione: non va dimenticato che
ad Algeri, nel direttivo dell'O.L.P., sedeva indisturbato al fianco
di Arafat un certo Abu Abbas, condannato da un tribunale dello
Stato italiano per avere dirottato la Achille Lauro e per aver
assassinato un cittadino americano.
Purtroppo, quindi, nell'O.L.P. esiste ancora questa ambiguità di
comportamento: anche se ha confermato esplicitamente il
riconoscimento dello Stato d'Israele, è ricorso d'altra parte ad
atteggiamenti e metodi prettamente terroristici che noi non
condividiamo.
Fatte queste considerazioni, dichiaro di fronte all'intero
Consiglio che noi condividiamo la richiesta del riconoscimento del
diritto del popolo palestinese ad avere uno Stato e con questo
spirito votiamo la proposta di risoluzione, mentre non condividiamo
la richiesta di invitare Arafat in Valle d'Aosta, proprio per le
premesse che ho enunciato.
PRESIDENTE:
Ha chiesto la parola il Consigliere Stévenin;
ne ha facoltà.
STEVENIN (UV):
Quand on nous a présenté la résolution qui
est aujourd’hui objet de la discussion dans ce
Conseil je l'ai jugée une résolution équilibrée, pleine de bon
sens, je n'y ai pas vu de la démagogie; donc je l'ai signée,
évidemment sans engager le mouvement auquel j'appartiens, mais j'ai
cru pouvoir bien interpréter, surtout pour le fait qu'on avait
accepté aussi d'introduire ces quelques mots pour réaffirmer le
droit à l'autodétermination des peuples, l'avis aussi des
Conseillers qui font partie de l'Union Valdôtaine.
Quand j'ai signé, je pensais que vraiment tout le monde aurait
pu donner l'adhésion à cette résolution. Je crois que personne ne
met en discussion le fait que le peuple palestinien doit avoir un
état à lui, un territoire reconnu par tout le monde. D'ailleurs,
si, au moment où Arafat et le OLP ont décidé de prendre cette
décision (que nous avons appellée "historique") de se créer en tant
que gouvernement en exile, en même temps, ils n'avaient pas décidé
d'accepter les résolutions de l'ONU, évidemment pour nous il aurait
été difficile (je dis franchement mon point de vue), impensable de
reconnaître un gouvernement qui ne reconnaissait pas l'état
d'Israël. Vraiment, on est parti de cette considération et on a dit
que celle de reconnaître l'état d'Israël est une déclaration
historique. Là on a mis ce mot "implicitamente", mais peut-être on
a raison de dire que avoir reconnu l'état d'Israël avec la
reconnaissance des résolutions de l’ONU a été fait
"esplicitamente" car, évidemment, les résolutions de
l’ONU disent d'une façon claire que l'état d'Israël
doit exister.
Je crois que ce n'est pas question d'aller revoir l'histoire et
de considérer à nouveau ce qui s'est passé. Ce qui est, tout de
même inacceptable est d'imaginer que, à cause du fait que quelques
Israëliens qui maintenant habitent cette région et qui ont crée
avec les armes des installations dans les régions occupées, de ce
moment là il faut leur permettre de rester là. Ce serait affreux,
ce serait mettre en discussion ce que nous affirmons être vraiment
important (c'est-à-dire le droit à l'autodétermination des peuples)
parce que est à ces peuples, aux gens qui habitent ces régions que
revient le droit de décider de leur futur.
Je crois qu'on a discuté même trop de ce problème; je répète: il
y a du bon sens dans cette résolution. Par contre, il faut le dire,
on n'est pas d'accord sur la requête faite per le Parti Communiste
d'inviter Arafat. J'aurais préféré que dans la résolution, là où on
dit que nous exprimons notre appréciation pour les décisions prises
par le conseil palestinien et on invite le gouvernement italien à
mettre en oeuvre toutes ces initiatives pour créer des conditions
de paix, l'invitation fût adressée pas seulement au gouvernement
italien, mais aussi aux autres pays de la CEE, pour qu'ils
soutiennent une proposition qui puisse engager l'ensemble de la
Communauté Européenne. Ainsi on aurait démontré d'être présent au
niveau international et on aurait fait entendre aussi la voix de
l'Europe.
Je crois que ce n'est pas le cas d'anticiper des décisions qui
peuvent être prises à ce niveau et d'ailleurs on assistera bientôt
aussi à cette importante réunion qui va se tenir à Genève, réunion
dans laquelle on va analyser ce problème. Je crois que,
d’après ce qu’on a déjà pu comprendre
et deviner par les décisions prises jusqu'à présent, on peut
certainement comprendre qu'il y a cette volonté de donner aux
populations qui habitent la Palestine la possibilité d'avoir un
état à eux.
Merci.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (PCI):
Ho trovato molto interessante il dibattito
sulla risoluzione presentata da una serie di Capigruppo e sulla
nostra mozione. Devo dire, però, che ho udito anche delle
considerazioni piuttosto strane.
Io credo che si possa partire da questo punto di vista: i popoli
esistono e sono differenti, in quanto sono in grado di riconoscere
le diversità degli altri popoli. Se un popolo chiede di avere
diritto al riconoscimento, perché ha una propria lingua, perché ha
un proprio territorio o perché ha una propria tradizione, può far
valere questo diritto solo se riconosce che anche altri popoli
hanno la stessa dignità e la stessa possibilità di avere delle
diversità.
Mi pare strano invece sostenere che solo i popoli occidentali o
che solo i popoli che hanno un certo ordinamento statuale, sono
degni di questo nome, mentre gli altri popoli sono "masse",
africane o asiatiche, che turbano anche il funzionamento del
massimo consesso di questo pianeta, cioè dell'O.N.U.. Non riesco a
capire questa considerazione.
Mi pare anche forzata l'interpretazione per cui le azioni di
alcuni popoli per conquistarsi una terra ed organizzarsi uno Stato
sono ritenute guerre di liberazione, mentre quelle fatte da altri
popoli diventano sempre e comunque fatti di terrorismo. Io credo
che in sede di ricostruzione storica ci sia molto da riflettere
prima di definire cosa effettivamente è stato un movimento e quali
caratteristiche abbia avuto una certa azione.
Voglio ricordare che, durante la guerra di liberazione, i capi
della resistenza italiana venivano definiti "banditi", mentre poi
sono stati proprio quei "banditi" a far nascere la nostra
Costituzione repubblicana.
Si può disquisire molto, ma credo che ormai sia sotto gli occhi
di tutti il fatto che oggi il popolo palestinese esiste ed è in
territori diversi, che una parte di questo popolo si trova nei
territori occupati e manifesta chiaramente la sua adesione
all'Organizzazione per la Liberazione della Palestina, la quale
proprio in questo stesso senso viene così a trovarsi legittimata
della propria esistenza.
Io credo che il Consiglio regionale della Valle d'Aosta non
debba schierarsi contro nessuno, ma debba schierarsi per la pace,
per il diritto di ogni popolo, a qualunque latitudine insediato, ad
avere una terra e ad avere la possibilità di organizzarsi in
Stato.
Quando noi abbiamo presentato la mozione abbiamo pensato di
inserire l'invito ad Arafat, non certo per fargli fare del turismo,
anche perché credo che abbia già abbastanza impegni, ma per far
esprimere un segnale di solidarietà ad un popolo senza terra e
senza Stato, da parte di una comunità che gradatamente continua a
conquistare i propri diritti.
Noi, tuttavia, teniamo molto ad una visione per quanto possibile
unitaria del Consiglio regionale e poiché la maggior parte dei
Capigruppo ha sottoscritto una risoluzione che credo sarà approvata
da questo Consiglio, noi, sempre in questo spirito unitario,
ritiriamo la nostra mozione, perché ci riconosciamo a sufficienza
in quella risoluzione che abbiamo sottoscritto insieme ad altre
forze politiche di questo Consiglio.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Credo che nel corso di questo dibattito
siano emersi con molta chiarezza quegli elementi che ci hanno fatto
scrivere e ci fanno dire che le decisioni di Algeri rappresentano
un'autentica svolta, rispetto alla situazione del Medio Oriente. Si
tratta di decisioni che sicuramente avvicinano la pace in quella
zona tormentata. Chiaramente il percorso sarà ancora lungo, però
questa volta è stata imboccata la strada giusta.
Io credo che anche l'ampia convergenza che si realizza in questo
Consiglio su questo tipo di valutazione sia indicativa del fatto
che effettivamente qualcosa di nuovo si è messo in moto e potrà
produrre i suoi frutti in tempi anche abbastanza rapidi.
Non ritengo, quindi, che ci siano ulteriori elementi da
aggiungere: la risoluzione individua molto chiaramente un
orientamento ed indica una strada da percorrere. Credo anche che
sia estremamente positiva quest'ampia convergenza che si è
realizzata e, quindi, ribadisco il voto positivo di Nuova Sinistra
sulla proposta di risoluzione.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
J'avoue que j'ai toujours une certaine
difficulté à aborder des thèmes comme celui dont on a parlé, à
propos des rapports avec les états, avec les autres peuples, étant
donné une méconnaissance que, je crois, on doit avouer. Je pense,
en effet, que au-delà des nouvelles de la presse, de la télévision,
des média on n'a aucune possibilité de connaître
jusqu’au bout les difficultés de certains peuples et
surtout les raisons qui sont à la base de certains choix.
A ce propos je voudrais faire une petite remarque: aujourd'hui
des Conseillers avec beaucoup de compétence, ont pris la parole à
propos du problème des Palestiniens et d'Israël, mais en même
temps, je dois dire que, en tant que Région Autonome, on avait déjà
abordé d'autres thèmes (sans doute moins importants) comme, par
exemple, le choix d'un petit peuple comme le notre de faire amitié
avec une autre région, de signer un traité d'amitié avec la
Franche-Comté, et il y a eu une sentence de la Cour
Constitutionnelle pour dire qu'on n'avait pas raison de le faire.
On a cru que c'était une bonne chose l'insigne de notre amitié
envers les peuples de l'Afrique qui sont en train d'essayer de
trouver une place dans un monde civil; il fallait les aider et,
donc, on a voté des délibérations qu'on été repoussées. Alors il
faut souligner le fait que, en même temps, quelqu'un est en train
de dire que les régions à Statut spécial n'ont même plus raison
d'être du moment que les raisons des choix pour lesquelles nos
peuples ont travaillé n'existent plus (voir les rapports sur les
régions à Statut spécial).
Sans doute cette discussion est intéressante, mais je voudrais
savoir si, par hasard, il y a encore la possibilité, de notre part,
de nous défendre. Nous faisons une invitation au Gouvernement pour
reconnaître des faits qu'on ne connaîtrait que peu, en même temps
que on est en train de dire que les luttes des petits peuples n'ont
plus raison d'être et, vous le savez bien, on est en train de
plaider afin que l'Europe puisse faire un pas dans cette direction,
de reconnaître les différences, de reconnaître que dans un contexte
différent on puisse trouver la façon de s'exprimer.
Alors, je dis franchement que, à part la motion qui a été
présentée, je crois qu'un ordre du jour, une résolution telle que
celle qui a été présentée aura, malheureusement, peu d'impact, face
à une réalité qui a la tendance à méconnaître des réalités
qu’on connaît très bien. Je le dis avec amertume,
car j'aimerais pouvoir faire cette discussion en sachant qu'on
pourrait présenter et poser au Gouvernement cette question: si les
conseils régionaux peuvent discuter dans ce sens, s'ils ont la
possibilité de le faire, car après une discussion académique, on ne
fait rien du tout. On n'a même pas la possibilité de discuter sur
des problèmes qui sont à un niveau très réduit par rapport à la
question des Palestiniens: on pourrait, alors, parler, des Curdes,
des Arméniens, on pourrait faire toute une discussion qui ne
terminerait plus, mais à quoi bon?
Par conséquent, je répète, à titre personnel je m'abstiens sur
cette votation pour protester contre un système qui n'a même plus
le bon sens de reconnaître les résultats de la Résistance, les
résultats de la lutte d'un peuple qui a voulu avec force mettre en
évidence les exigences des petites réalités comme la notre. Et s'il
y aura la possibilité de faire des choix différents, je serai le
premier à être là, mais je crois que à présent le système est à un
niveau tel de centralisation, est tellement contre les petites
réalités que cette discussion est vraiment et uniquement
académique.
PRESIDENTE:
Ha chiesto la parola per dichiarazione di voto
il Consigliere Gremmo; ne ha facoltà.
GREMMO (UAP):
M. le Président, collègues, je veux
remercier vraiment le Président du gouvernement valdôtain, M.
Rollandin, parce que les affirmations qu'il a fait sont les mêmes
que chaque valdôtain considère important faire face à cette
question qui s'est posée.
En réalité, il est bien clair que aujourd'hui nous allons parler
de beaucoup de choses, mais tout cela est fait en niant la
possibilité de parler de notre problème dans un contexte de
réaffirmation de ceux qui sont les droits de notre peuple. Il est
bien vrai qu'aujourd'hui on parle du droit à l'autodétermination
des palestiniens, mais il est aussi vrai qu'ils ont la possibilité
d'être reconnus devant l'état d'Israël, parce qu'il y a aussi des
mers qui sont administrées par les Arabes, il y a des
reconnaissances des droits de la minorité arabe dans l'état
d'Israël, il y a aussi, à l'intérieur du Parlement israélien, des
représentants des minorités ethniques arabes. Alors, si cela est
valable pour un état démocratique tel que celui israélien, encore
plus valable cela devrait être pour un état qui se nomme
démocratique comme l'Italie.
J'ai écouté, de la part de l'ami et collègue Mafrica, la
révendication du droit de reconnaître les langues , les identités
ethniques, les identités des peuples; et bien, il est grave (et à
mon avis il faut le remarquer) que aujourd'hui c'est l'état italien
qui n'affirme et ne comprend pas, par exemple, la révendication de
l'identité du peuple sud-tirolien.
Alors cela contribue à réaffirmer l'importance de ce que M. le
Président a dit: nous avons un ensemble de lois régionales qui
devrait reconnaître le droit des peuples, mais cela reste seulement
sur des papiers et n'a pas la possibilité de s'affirmer, d'aller en
avant.
A mon avis, il est important le fait que le Conseil régional de
la Vallée d'Aoste aujourd'hui ait commencé à poser la question de
l'autodétermination, mais il ne faut pas placer le problème dans un
coin: celle-ci est la question centrale que nous devons poser comme
celle idéale, qui doit nous conduire au cours des années
prochaines. Je crois qu'il est très important pour nous de
réaffirmer que notre peuple vient d'une conception de type
démocratique - M. Mafrica, ce n'est pas pour nier aux autres la
possibilité d'aller chercher des régimes différents - et, pour
nous, est seulement cette conception démocratique qui va garantir
au notre, et à tous les peuples, l'opportunité d'avoir vraiment une
expression de sa propre identité. Dans un régime de dictature il
n'est pas possible d’exprimer son identité, de
parler sa langue et de revendiquer l'exigence d'être reconnu; et,
en réalité, dans le Moyen-Orient, mais aussi dans l'Europe de
l'Est, nous voyons que où n'existe pas la liberté, n'existe pas,
pour le peuple, le droit de l'ethnie, de la langue, la possibilité
d'être maître chez-soi.
Alors, à mon avis, celle-ci est la question centrale qui va se
poser; j'ai écouté les problèmes des territoires occupés, mais
n'oublions pas que ceux qui sont appelés "territoires occupés"
sont, en réalité, des territoires dans lesquels un peuple a cherché
à construire son avenir. Aujourd'hui la question de ceux qui
arrivent du dehors et cherchent à détruire la construction réalisée
par un peuple ne se pose pas seulement dans le Moyen-Orient, mais
aussi dans les autres pays. Dans notre région, par exemple, il faut
rappeler que le droit du peuple valdôtain à être le seul qui puisse
décider l'avenir de sa propre terre représente la question
fondamentale. Il n'est pas possible que quelqu'un vienne à imposer
les solutions au problème valdôtain.
PRESIDENTE:
Ha chiesto la parola per dichiarazione di voto
il Consigliere Aloisi; ne ha facoltà.
ALOISI (MSI):
Di fronte a questi due interventi, uno
provocatorio, quello del collega che mi ha preceduto, e l'altro
piuttosto inaspettato, quello del Presidente della Giunta, ritengo
doveroso fare alcune considerazioni.
Innanzitutto non pensavo che un dibattito intorno ad un problema
drammatico come quello che coinvolge il popolo palestinese potesse
essere utilizzato in forma strumentale per altri scopi.
Occorre precisare che è molto diversa la situazione in cui versa
questo popolo, da quella in cui versano le situazioni locali della
nostra Nazione. Non possiamo ascoltare supinamente quello che ha
detto poco fa il collega che mi ha preceduto, cioè che si vuole
l'autodeterminazione dei popoli, quasi che qui in Valle d'Aosta,
nel Friuli Venezia Giulia o nel Trentino Alto Adige ci sia
un'oppressione da parte dello Stato e quindi si ponga l'esigenza di
cercare a tutti i costi l'indipendenza e la libertà contro un
regime autoritario.
Sono tutte cose assurde! Io non so se in quest'aula questa
mattina qualcuno stia farneticando. Oltre che assurde queste cose
sono anche idiote! Non si possono fare in quest'aula certe
dichiarazioni e non si possono assumere certe posizioni! Per
carità! Possiamo anche condividere che ci siano delle situazioni da
approfondire e da chiarire, ma per questo abbiamo uno Statuto
speciale e mi pare che la Valle d'Aosta sia tutelata proprio per le
sue particolarità e caratteristiche etniche, culturali e
storiche.
Ci sono delle richieste di revisione? Benissimo! Nessuno le
mette in dubbio; del resto anche noi condividiamo che ognuno sia
libero di avere le proprie posizioni. Da qui, però, a fare delle
dichiarazioni tanto pesanti, ce ne passa di acqua sotto il
ponte!
Se poi andiamo ad analizzare la situazione del Trentino Alto
Adige, dobbiamo ricordare che i giornali hanno riportato che
persino grandi esponenti, scrittori ed operatori politici della
Germania Occidentale hanno dichiarato che la minoranza etnica
altoatesina è la minoranza etnica più tutelata al mondo, con la
precisazione che la vera minoranza oppressa in Alto Adige è quel la
di lingua italiana. E poi vogliamo venire qui a ribaltare una
realtà di fatto? Ma questo è vergognoso ed inaccettabile, specie da
parte di alcuni Consiglieri!
Per carità! Noi non vogliamo assolutamente accettare questa
strumentalizzazione portata avanti in aula.
Mi meraviglia poi anche la presa di posizione del Presidente
della Giunta, perché egli non può confondere la volontà di libertà
o il desiderio di creare uno Stato palestinese, richiesta peraltro
condivisa da tutti quanti, con la nostra realtà locale o, come fa
qualcun altro, con il Trentino o con il Friuli; perché c'è un
abisso! Non si può fare una confusione di questo genere! Voi stessi
mi avete insegnato che viviamo in una democrazia ed ora cosa dite?
Venite a dire esattamente il contrario?
Ho ritenuto doveroso intervenire su questo aspetto, perché qui
non si deve parlare di autodeterminazione! Qui non è assolutamente
necessario richiedere nessuna autodeterminazione! Se non sono
applicati certi riconoscimenti che ci erano stati dati a suo tempo,
bisogna chiedere che siano applicati e che ci vengano date quelle
competenze che qualcuno giustamente ritiene che ci siano date; ma
basta! Non si può andare oltre! Del resto mi pare che in Italia le
minoranze siano più che tutelate, soprattutto le minoranze del
Trentino Alto Adige, dove invece la vera minoranza oppressa è
quella di lingua italiana!
Con questa affermazione concludo il mio breve intervento,
dichiarando che voterò a favore della proposta di risoluzione.
PRESIDENTE:
Consigliere Gremmo, la ringrazio di essere
animatore delle sedute, ma lasci parlare tranquillamente anche gli
altri Consiglieri.
Ha chiesto la parola per dichiarazione di voto il Consigliere
Tonino; ne ha facoltà.
TONINO (PCI):
Nel pieno rispetto delle opinioni di
chiunque, anch'io voglio esprimere con estrema pacatezza un certo
stupore e credo di poter ritenere abbastanza singolare, e per certi
aspetti anche abbastanza incomprensibile, la posizione del
Presidente della Giunta.
Cercando di essere chiaro e semplice, mi chiedo perché la
protesta del Presidente della Giunta si esprima in questo modo
proprio su questa risoluzione. Non sono riuscito a capirne le
motivazioni, nel senso che noi dovremmo discutere (questo compito
spetta anche a noi) di quella situazione, se possibile cercando di
dare il nostro contributo, esprimendoci su di essa e gridando anche
le nostre ragioni, perché nella lotta per l'autodeterminazione di
un popolo noi individuiamo uno dei principi fondamentali per la
pacifica convivenza dei popoli in tutto il mondo.
Se poi, come dice il Presidente della Giunta, esistono problemi
gravi e seri nel rapporto tra la nostra Regione e lo Stato, allora
- perché no? - apriamo questa discussione e concludiamola con
alcune decisioni operative, con alcune prese di posizione
significative e con iniziative adeguate alla gravità.
Devo dire onestamente che anche a me dà fastidio mettere sullo
stesso piano le due cose, perché in quella situazione sento urlare
la mia coscienza, perché si tratta di una situazione inammissibile.
Nella nostra situazione, al contrario, dobbiamo far progredire la
nostra autonomia, la nostra capacità e possibilità di
autogovernarci e - perché no? - di autodeterminarci.
E' chiaro che, rispetto a questa nostra situazione, esistono dei
limiti; è assurdo, Consigliere Aloisi, dire che non esistono
limiti! E' assurdo non riconoscere quanto miope e stupida sia la
presa di posizione della Corte Costituzionale relativa al rapporto
con la Franche-Compté e quanto assurdo sia impedire alla nostra
Regione di aiutare i popoli del Terzo Mondo.
Ho definito queste decisioni "assurde" e "miopi" perché il mondo
è sempre di più uno. Il mondo è ormai sempre più vissuto da tutti
noi come una realtà che appartiene a tutti, non solo per quanto
riguarda la possibilità che tutti i popoli possano autogovernarsi,
ma perché ormai i processi mondiali sono tali per cui tutte le
decisioni riguardano anche noi.
Ritengo, quindi, che quelle bocciature siano il frutto di uno
Stato che ha ancora rimasugli di una cultura che è in fase di
trasformazione e di cambiamento, rispetto alla quale noi abbiamo il
dovere di continuare a combattere alla luce del sole una battaglia
piena di contenuti.
Da questo a non riconoscere la validità della risoluzione che
noi oggi discutiamo, credo però che ci sia qualcosa che non quadra,
che non funziona o perlomeno, per quanto ci riguarda, qualcosa che
non è comprensibile.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Je regrette le fait de prendre encore du
temps aux Conseillers, mais dans ce même sens je voudrais préciser
que mon abstention avait deux raisons substantielles. J'ai avoué ma
méconnaissance du problème jusqu'au point de prendre des décisions
si tranchantes. Cela ne signifie pas - j'y suis bien lointain! -
n'apprécier pas le discours de l'autodétermination: je suis là pour
dire que ce discours est d'autant plus reconnu par un peuple comme
celui valdôtain. Mais à propos de cet ordre du jour, je crois que
demander au Gouvernement - c'était là l'autre problème - de faire
des pas face à cette situation, tout en connaissant très bien ce
qui se passe chez nous, était d'une certaine incohérence.
Je dois dire à M. Aloisi que j'avais fait cette affirmation sans
prévoir des "instrumentalisations" de ce thème: j'avais seulement
donné une explication pour une abstention sur un problème de ce
genre. Je crois avoir posé le problème pour ce qui se passe
aujourd'hui chez nous. Alors, au moment où j'aurai la possibilité
d'avoir la garantie que tous les problèmes (les petite problèmes et
les plus grands) ont l'opportunité d'être reconnus
jusqu’au bout, je serai disponible à signer, afin
qu'il y ait l'intervention du Gouvernement. Voilà le sens de ce que
je viens de dire et je crois qu'il faut faire attention aussi à
l'attitude qu'on peut avoir face aux problèmes de ce genre, car je
dois souligner que le système le plus simple pour dire "bon, on a
fait tout ce qui était possible" est de dire "on est d'accord". Et
je crois que là il n'y a pas de problèmes; je pense que tout le
monde peut reconnaître le système de l'autodétermination comme
celui qui est à la base des choix des peuples libres. Mais il n'y a
pas de difficultés sur cela: il ne faut pas seulement le
reconnaître, mais aussi travailler pour le faire reconnaître là où
il est encore impossible de le trouver.
Mais alors le discours est bien plus ample que ce que nous
sommes en train de faire; il ne faut pas s'arrêter aux
palestiniens, il faut aller plus loin, il faut commencer à parler
des problèmes de l'Arménie etc. Mais alors il faudrait faire une
discussion plus générale, qui se déroulerait pour des journées et,
ensuite, on arriverait à une détermination.
Voilà ce que je voulais dire; car alors pour les problèmes de
l'Estonia etc. qu'est ce qu'on dit? On veut faire une déclaration?
Alors ajoutons les déclarations, allons prendre en charge toutes
les déclarations des différents peuples et mettons-les dans cette
résolution. Après quoi je voudrais poser cette question: quelle est
la réponse du Gouvernement? Et après on décidera.
C'est ça, je crois, qu'il est important de dire aujourd'hui:
malheureusement, un conseil régional a des compétences très, très
réduites. Je suis d'accord avec le Conseiller Tonino: il faut
travailler pour modifier cet état des choses, sans doute, mais si
nous allons parler de cette commission spéciale ce sera bien pour
une raison; si, on va souligner les aspects des difficultés de
rapport de la part de la Région, ce sera bien pour une raison.
Alors à ce moment on peut discuter de n'importe quoi, mais je crois
qu'une abstention dans ce sens avait des motivations très simples
et très valables et je n'accepte pas qu’elle soit
vue comme instrumentale. Je refuse cette déclaration.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Vorrei fare una brevissima dichiarazione,
perché anch'io, come ha già detto il Consigliere Tonino, ritengo
sorprendente ed incomprensibile l'atteggiamento del Presidente
della Giunta.
Qui ci troviamo di fronte ad una risoluzione molto precisa e
molto equilibrata nella sua formulazione, che è stata presentata e
sottoscritta da sei Capigruppo, nella quale si esprime una
determinata valutazione ed un determinato orientamento rispetto ad
un problema di attualità che riguarda tutti; ed è su questo...
(.... Interruzione del Presidente Rollandin ...)
... Se qualcuno avesse presentato un'iniziativa o una
risoluzione sull'Estonia, si sarebbe potuto discutere anche su di
essa. Non è un caso tuttavia che ora siamo chiamati a discutere sul
problema della Palestina e non sul problema dell'Estonia. Ne
discutiamo, ovviamente, perché ci sono dei motivi ben precisi,
perché il Consiglio regionale è anche espressione della società
valdostana nel suo insieme e degli elementi di discussione e di
valutazione che sono presenti nella società valdostana.
Non dimentichiamo che un mese fa c'è stata una manifestazione
per la pace, la cosiddetta "
la manifestazione per la pace in
Valle d'Aosta",
promossa da un arco molto ampio di forze
politiche, tra le quali l'Union Valdôtaine, ed alla quale è stato
invitato ed ha preso la parola anche un rappresentante dell'O.L.P..
Ma perché? Perché, evidentemente, tutti sappiamo che il discorso
della pace, per quanto ci riguarda, passa anche attraverso la
soluzione di questo conflitto nel Medio Oriente, che è una
questione estremamente delicata.
Non è importante che noi diciamo al Governo italiano: "Vai in
quella direzione!", perché ben sappiamo tutti che, sotto
quell'aspetto, ciò è scarsamente rilevante. E' importante, però,
che il Consiglio regionale della Valle d'Aosta, che rappresenta la
comunità valdostana, dica: "Anche noi riconosciamo che ad Algeri si
è fatto un passo avanti", ed incoraggiamo questo tipo di scelta. E'
questo...
( . . . Interruzione del Presidente Rollandin. . . )
.....No, no. Io credo che sia piuttosto equilibrato e credo che,
in questo senso, sia estremamente positivo esprimere questo
orientamento, per cui chiedo al Presidente della Giunta di rivedere
la sua posizione, perché non sarebbe comprensibile, anche rispetto
all'esterno di questo Consiglio, una sua dissociazione su un testo
che credo chiunque possa condividere, a meno che non si abbia una
posizione di radicale dissenso di fondo, come quella del
Consigliere Gremmo; ma io credo che il discorso di quest'ultimo ci
porti su una strada completamente diversa.
Ritengo che si debba tener conto anche della funzione e del
ruolo del Consiglio regionale di essere, in un certo qual modo,
interprete di una comunità nel suo insieme, al di là ovviamente di
quello che possiamo concretamente incidere, perché su questo noi
siamo tutti d'accordo: non è che possiamo incidere in modo
decisivo, però esprimiamo su questo terreno una volontà che, a mio
avviso, è matura ed è presente nella comunità valdostana.
PRESIDENTE:
Ha chiesto la parola per dichiarazione di voto
il Consigliere Maquignaz; ne ha facoltà.
MAQUIGNAZ (Ind.):
Non intendo certamente mettere in
discussione quanto è stato illustrato in modo egregio nella
proposta di risoluzione presentata da molti Capigruppo del
Consiglio regionale, della quale condivido l'impostazione; però non
posso non prendere atto delle motivazioni che hanno spinto il
Presidente della Giunta a porre il problema in termini diversi e
molto più generali.
Di conseguenza, per questi motivi anch'io mi asterrò dal votare
la risoluzione.
PRESIDENTE:
Se nessuno chiede la parola, pongo in
votazione la proposta di risoluzione in oggetto, iscritta al punto
13 bis dell'ordine del giorno.
ESITO DELLA VOTAZIONE
Presenti: 33
Votanti: 27
Favorevoli: 26
Contrari: 1
Astenuti: 6 (Maquignaz, Marcoz, Perrin, Rollandin, Viérin e
Voyat).
Il Consiglio approva.
PRESIDENTE:
Siamo arrivati alla fine dell'ordine del
giorno, fatti salvi, ovviamente, i punti 10 e 11 che sono relativi
al bilancio di previsione del 1989 ed al bilancio di previsione
pluriennale 1989-91, per i quali vi è già state distribuita la
relazione dell'Assessore alle Finanze, Voyat.
La seduta è aggiornata alle ore 16,30, quando sarà illustrato il
bilancio di previsione per il 1989 ed il bilancio di previsione
pluriennale 1989-91.
La seduta è tolta
