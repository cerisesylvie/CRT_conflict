Classificazione
ASSISTENZA SANITARIA E OSPEDALIERA
Servizio di emergenza sanitaria (118)



Oggetto del Consiglio n. 3396 del 20 marzo 2008 - Resoconto
OGGETTO N. 3396/XII - Disegno di legge: "Organizzazione della
centrale unica per la gestione delle chiamate di soccorso".
Articolo 1
(Definizione)
1. La Regione autonoma Valle d'Aosta/Vallée d'Aoste, in virtù
di quanto disposto dai capi I, II, III e IV della legge regionale
18 gennaio 2001, n. 5 (Organizzazione delle attività regionali di
protezione civile), istituisce la centrale unica per la gestione
delle chiamate di soccorso, di seguito denominata centrale unica,
al fine di:
a) garantire una pronta risposta alle richieste di soccorso
nel territorio regionale;
b) assicurare tempestivamente gli interventi atti a
fronteggiare ogni situazione che si presenti in modo improvviso e
con caratteristiche tali da poter provocare conseguenze
critiche;
c) ottimizzare l'integrazione fra i soggetti che operano sul
territorio regionale nelle attività di soccorso a qualsiasi titolo
secondo i principi di efficacia, di efficienza e di economicità, in
relazione ai compiti istituzionali a ciascuno attribuiti;
d) assicurare la corretta gestione di tutte le informazioni
relative a qualsiasi tipo di emergenza.
Articolo 2
(Soggetti)
1. In sede di prima applicazione, partecipano alla centrale
unica:
a) la Regione, tramite:
1) la struttura regionale competente in materia di protezione
civile;
2) il Corpo valdostano dei vigili del fuoco;
3) il Corpo forestale della Valle d'Aosta;
b) l'Azienda regionale Unità sanitaria locale della Valle
d'Aosta (Azienda USL), tramite le strutture cui è affidata la
funzione di soccorso sanitario;
c) il Soccorso alpino valdostano.
2. La partecipazione alla centrale unica può essere estesa,
con deliberazione della Giunta regionale, ad ulteriori enti e
strutture, anche non regionali, nonché alle forze dell'ordine o ad
altri corpi, previo accordo con l'amministrazione
interessata.
Articolo 3
(Personale)
1. Nel rispetto dei principi di cui alla presente legge e
degli indirizzi indicati dal Comitato di pilotaggio di cui
all'articolo 6, gli enti partecipanti alla centrale unica:
a) provvedono alla gestione del proprio personale impegnato
nella centrale unica;
b) definiscono la dotazione organica e le figure
professionali del personale necessario a garantire il regolare
funzionamento della centrale unica.
Articolo 4
(Requisiti formativi)
1. Al personale che svolge la propria attività nella centrale
unica sono garantiti, nel rispetto delle attribuzioni degli enti
che vi partecipano, adeguati standard formativi, con le modalità
stabilite con deliberazione della Giunta regionale, su proposta del
Comitato di pilotaggio di cui all'articolo 6.
Articolo 5
(Responsabilità)
1. La responsabilità gestionale e amministrativa della
centrale unica è affidata, ai sensi dell'articolo 8 della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), alla struttura regionale
competente in materia di protezione civile.
Articolo 6
(Comitato di pilotaggio)
1. Con deliberazione della Giunta regionale è istituito un
Comitato di pilotaggio formato dai dirigenti, o loro delegati,
delle strutture partecipanti alla centrale unica e coordinato dal
dirigente della struttura regionale competente in materia di
protezione civile, con i seguenti compiti:
a) elaborazione di proposte alla Giunta regionale finalizzate
all'adozione e all'aggiornamento dei modelli organizzativi della
centrale unica;
b) approvazione e aggiornamento delle procedure operative
della centrale unica;
c) soluzione delle problematiche che dovessero sorgere
all'interno della centrale unica;
d) promozione e valutazione di soluzioni organizzative,
procedurali e tecnologiche innovative per il funzionamento della
centrale unica;
e) promozione delle attività necessarie al miglioramento
continuo della qualità;
f) messa in atto di ogni altra attività necessaria alla piena
attuazione della presente legge.
2. Alle sedute del Comitato di pilotaggio possono essere
invitati a partecipare, di volta in volta e per la trattazione di
tematiche specifiche, esperti tecnici, interni o esterni agli enti
di cui all'articolo 2, comma 1, individuati dal Comitato
stesso.
3. Il Comitato di pilotaggio può essere, inoltre, coadiuvato
da esperti esterni incaricati dalla Giunta regionale.
4. Per quanto non previsto dalla presente legge, il Comitato
di pilotaggio adotta al proprio interno, a maggioranza dei
componenti, le proprie regole di funzionamento e di
organizzazione.
Articolo 7
(Rapporti finanziari)
1. Sono a carico della Regione i costi di gestione, di
manutenzione e di ampliamento della centrale unica.
2. I rapporti finanziari tra la Regione e l'Azienda USL,
derivanti dall'applicazione degli articoli 3 e 4, sono regolati
annualmente nell'ambito dell'accordo di programma adottato ai sensi
dell'articolo 7 della legge regionale 25 gennaio 2000, n. 5 (Norme
per la razionalizzazione dell'organizzazione del Servizio
socio-sanitario regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella regione).
3. I rapporti finanziari tra la Regione e il Soccorso alpino
valdostano, derivanti dall'applicazione degli articoli 3 e 4, sono
disciplinati ai sensi della legge regionale 17 aprile 2007, n. 5
(Disposizioni in materia di organizzazione del Soccorso alpino
valdostano), nell'ambito delle convenzioni regolanti gli obblighi
di servizio pubblico per le attività di soccorso in montagna e
protezione civile stipulate ai sensi dell'articolo 16 della
medesima legge.
Articolo 8
(Disposizioni finanziarie)
1. L'onere complessivo derivante dall'applicazione degli
articoli 3, 4, 6 e 7 è determinato in euro 1.568.000 per l'anno
2008, in annui euro 2.550.000 per gli anni 2009 e 2010 e in annui
euro 2.700.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2008 e di quello pluriennale per il triennio 2008/2010
negli obiettivi programmatici 1.3.2. (Comitati e commissioni),
2.2.1.11. (Protezione civile) e 2.2.3.01. (Sanità-spese di
funzionamento).
3. Al finanziamento degli oneri di cui al comma 1 si provvede
mediante l'utilizzo delle risorse iscritte negli stessi
bilanci:
a) nell'obiettivo programmatico 3.1. (Fondi globali), al
capitolo 69000 (Fondo globale per il finanziamento di spese
correnti), per euro 400.000 per l'anno 2008 e euro 500.000 per gli
anni 2009 e 2010 a valere sull'apposito accantonamento previsto al
punto A.1. dell'allegato n. 1 ai bilanci stessi;
b) nell'obiettivo programmatico 2.2.3.01. (Sanità-spese di
funzionamento) al capitolo 59900 (Trasferimenti all'Unità sanitaria
locale per il finanziamento delle spese correnti) per euro
1.080.000 per l'anno 2008 e per annui euro 2.000.000 per gli anni
2009 e 2010;
c) nell'obiettivo programmatico 2.2.1.11. (Protezione civile)
al capitolo 40730 (Spese per la realizzazione della centrale unica
di soccorso per la struttura di protezione civile) per euro 88.000
per l'anno 2008 e annui euro 50.000 per gli anni 2009 e
2010.
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.
Articolo 9
(Disposizioni transitorie)
1. Al termine del primo anno di attività della centrale
unica, la Giunta regionale provvede alla verifica delle modalità
organizzative e gestionali sulla base di una dettagliata relazione
predisposta dal Comitato di pilotaggio di cui all'articolo 6,
ridefinendo, se del caso, i requisiti del personale necessario a
garantire il regolare funzionamento della centrale
medesima.
Président
- La parole au rapporteur, le Vice-président
Lanièce.
Lanièce (SA)
- Il disegno di legge sulla centrale unica
intende fornire un inquadramento giuridico all'organizzazione e
alla gestione di un'esperienza che è al momento unica in Italia, e
che è resa possibile in Valle d'Aosta dall'attribuzione delle
funzioni prefettizie al Presidente della Regione, ai sensi
dell'articolo 4 del decreto legge 7 settembre 1945 n. 545 e dalle
prerogative statuarie della Regione Autonoma Valle d'Aosta, che
hanno permesso la regionalizzazione del Corpo Forestale e dei
Vigili del fuoco. In virtù di questo "unicum" giuridico è stato
possibile progettare e, tra pochi mesi, mettere in funzione una
centrale unica per la gestione delle chiamate di soccorso
finalizzate ad un miglior coordinamento degli interventi ed a una
razionalizzazione dei mezzi e degli strumenti impiegati.
La richiesta di realizzazione di una centrale unica per la
gestione delle chiamate di soccorso, risale al 1998, su richiesta
presentata congiuntamente dalla Protezione civile, dai Vigili del
fuoco e dal Soccorso sanitario "118". In seguito, con deliberazione
della Giunta regionale, è stato costituito un gruppo di lavoro per
la realizzazione di una centrale unica per la gestione degli
interventi di soccorso comprendente la Protezione civile,
l'Emergenza sanitaria e i Vigili del fuoco.
Ad oggi, si prevede che la centrale unica possa funzionare a
regime dal mese di settembre 2008, dopo una prima fase sperimentale
che partirà già dal mese di giugno. Le sedi della centrale sono
due: una principale e una di "backup", da utilizzare in caso di
indisponibilità della principale o di eventi calamitosi di grande
entità. La sede principale si trova presso la Direzione protezione
civile, al 1° piano della palazzina aeroportuale, in
Saint-Christophe. Tale scelta si è resa al momento necessaria in
seguito ai lavori che stanno interessando la Caserma dei Vigili del
fuoco in Corso Ivrea. In futuro, sulla collocazione della centrale
unica bisognerà quindi tener conto della nuova Caserma dei Vigili
del fuoco e delle sue potenzialità. Nella sede principale si trova
un locale per gli operatori di centrale, che ospita le 8 postazioni
operative: 3 destinate al "118", 2 ai Vigili del fuoco, una alla
Forestale, una al Soccorso alpino e una alla Protezione civile.
Sono inoltre previsti: un locale atto ad ospitare il medico di
centrale, un locale con 5 postazioni di riserva per operatori e un
locale adibito a sala apparati. La sede di "backup" si trova presso
la Caserma dei Vigili del fuoco, al 1° piano dell'edificio di Corso
Ivrea. In tale sede si trova un locale per gli operatori di
centrale, che ospita le 5 postazioni operative: 2 destinate al
"118", una ai Vigili del fuoco, una alla Forestale, una in comune
tra Soccorso alpino e Protezione civile, oltre ad un locale adibito
a sala apparati.
Gli operatori dei vari servizi sono dotati di un modulo
operativo gestionale che permette un rapido accesso alle banche
dati necessarie alla gestione degli interventi di soccorso, nonché
all'accesso alla base cartografica del territorio regionale in
scale di dettaglio appropriate. Con questi strumenti l'operatore
provvede a ricercare la chiamata, analizzare la richiesta, attivare
le risorse e coordinare l'intervento, secondo i propri protocolli
operativi. L'utente potrà accedere ai servizi della centrale
tramite gli usuali recapiti telefonici dei vari servizi ai quali
risponderà l'operatore competente. In caso di sovraffollamento
risponderanno gli operatori degli altri servizi componenti la
centrale per una prima raccolta di informazioni relative alla
richiesta di intervento, per poi trasferire all'operatore
competente la gestione dell'intervento stesso.
Gli obiettivi del disegno di legge all'esame del Consiglio
regionale sono quelli di definire gli scopi e l'organizzazione
della centrale unica, le strutture coinvolte, le modalità di
formazione e aggiornamento del personale e di gestione della
centrale i cui operatori, in prima applicazione della legge,
appartengono alla Protezione civile, al Corpo valdostano dei Vigili
del fuoco, al Corpo forestale della Valle d'Aosta, al "118"
dell'Azienda USL della Valle d'Aosta ed al Soccorso alpino
valdostano. Proprio in virtù del suo carattere sperimentale, la
partecipazione alla centrale unica potrà essere estesa, nel tempo,
ad ulteriori enti e strutture, anche non regionali, nonché alle
Forze dell'ordine, previo accordo con le amministrazioni
interessate.
Il disegno di legge si compone di 9 articoli:
- l'articolo 1 istituisce la centrale unica e ne indica le
finalità e cioè garantire una pronta risposta alle richieste di
soccorso nel territorio regionale, assicurare la tempestività degli
interventi, ottimizzare l'integrazione tra i soggetti che si
occupano dell'attività di soccorso, assicurare la corretta gestione
di tutte le informazioni relative a qualsiasi tipo di
emergenza;
- con l'articolo 2 si individuano i soggetti che in sede di
prima applicazione partecipano alla centrale unica: la struttura
regionale competente in materia di Protezione civile, il Corpo
valdostano dei Vigili del fuoco, il Corpo forestale della Valle
d'Aosta, l'Azienda USL e il Soccorso alpino valdostano;
- l'articolo 3 stabilisce che la gestione del personale
impegnato nella centrale è di competenza ai singoli enti e
strutture individuati al precedente articolo;
- l'articolo 4 stabilisce che al personale in servizio presso la
centrale siano assicurati adeguati standard formativi;
- l'articolo 5 stabilisce che la responsabilità gestionale e
amministrativa è affidata alla struttura regionale competente in
materia di Protezione civile;
- l'articolo 6 prevede l'istituzione di un Comitato di
pilotaggio formato dai dirigenti delle strutture partecipanti alla
centrale unica, che avrà tra i vari compiti quello di proporre alla
Giunta regionale l'aggiornamento dei modelli organizzativi e delle
procedure operative della centrale unica, di promuovere e valutare
soluzioni organizzative, procedurali e tecnologiche innovative per
il funzionamento della stessa centrale e presentare attività
finalizzate al miglioramento continuo della qualità. Proprio
l'articolo 6 è stato oggetto di alcuni emendamenti, presentati dal
Presidente su proposta delle organizzazioni sindacali, tendenti ad
inquadrare l'attività del Comitato di pilotaggio, in relazione alle
sue competenze, all'interno di un corretto sistema di relazioni
sindacali ed a rafforzare la partecipazione allo stesso di esperti
tecnici per la trattazione di tematiche specifiche, utilizzando in
via prioritaria il personale che svolge la propria attività nella
centrale unica;
- l'articolo 7 reca disposizioni in materia di rapporti
finanziari, stabilendo che i costi di gestione, di manutenzione e
di ampliamento della centrale sono a carico della Regione;
- l'articolo 8 indica le disposizioni finanziarie.
Va infine sottolineato come, proprio in relazione al carattere
innovativo della centrale unica, l'articolo 9 del disegno di legge
disponga, in via transitoria, che la Giunta regionale, al termine
del 1° anno di attività della centrale, provveda alla verifica
delle modalità organizzative e gestionali, sulla base di una
dettagliata relazione del Comitato di pilotaggio.
Presidente
- Dichiaro aperta la discussione generale.
La parola al Consigliere Segretario Venturella.
Venturella (Arc-VA)
- Noi reputiamo questo intervento
importante, è vero, la predisposizione unica di una centrale di
soccorso è un provvedimento positivo, però permettetemi alcune
osservazioni.
La centrale unica di soccorso, come correttamente ha detto il
Vicepresidente Lanièce, era prevista e progettata nella Caserma dei
Vigili del fuoco ed era in questo luogo che, secondo noi, doveva
essere dislocata, lo sappiamo; vi è stata la traslazione dalla
Caserma dei Vigili alla sede operativa della Protezione civile
nell'Aeroporto, perché nel luogo della Caserma dei Vigili del fuoco
si stanno facendo dei lavori. Questa, credo, sia una contingenza,
però crediamo che la dislocazione della centrale unica nella
Caserma dei Vigili del fuoco non sia un capriccio di una componente
della Protezione civile, ma risponda ad una particolare esigenza:
un'esigenza che deriva dalla natura diversa e più diversificata
degli interventi che svolgono i Vigili del fuoco rispetto alle
altre componenti.
Senza nulla togliere alle altre componenti del sistema di
soccorso, i Vigili del fuoco sono chiamati a risolvere casi più
diversificati e faccio un esempio. Quando vi è una chiamata di
soccorso sanitario, la risposta del "118" è una risposta univoca: o
parte l'ambulanza o partono l'ambulanza e l'auto medica, insomma
esiste una procedura ed un equipaggio di autoambulanze
standardizzato, cioè partono con l'autista, con l'infermiere
professionale, con il medico, ma l'attrezzatura e l'intervento
potrebbero essere standardizzati. I Vigili del fuoco invece hanno
una diversa tipologia di automezzo, tipologia di attrezzatura e
squadra diverse. Ad esempio, se devono fronteggiare un incendio in
un nucleo abitato, partono le autobotti, mentre se devono
fronteggiare un incendio in una industria siderurgica come la
"CAS", l'attrezzatura e il personale sono diversi. Devono avere,
come si dice, un contatto quasi diretto - mi hanno spiegato - fra
la centrale e il cortile dove vi sono gli automezzi, la catena di
comando, cioè l'organizzazione del soccorso deve essere una catena
di comando che non deve avere soluzioni di continuità, deve esserci
una comunicazione di tipo diretto perché, a seconda della tipologia
dell'incidente, il capo squadra deve passare il comando al
capoturno, da questo capoturno al caporeparto, dal caporeparto
all'esperto, ad esempio sull'intervento per la presenza di
materiale chimico, o materiale biologico o radioattivo, cioè esiste
una naturale e conclamata diversità nella tipologia degli
interventi, nella tipologia del personale e dell'attrezzatura che
dipende dalla diversità degli interventi.
La standardizzazione rispetto ai tipi di intervento è quindi
molto più complicata per gli interventi dei Vigili del fuoco che
non per altri interventi. Ad esempio, il soccorso alpino, se
interviene in parete, avrà nell'equipaggio la guida, l'aspirante
guida, il medico, ma non esistono altre tipologie di intervento se
non quelle in funzione della stagione. Naturalmente in caso di
intervento in valanga dovrà avere il conduttore dei cani da valanga
e la squadra dei ricercatori. I Vigili del fuoco invece hanno
queste diverse tipologie. Abbiamo sentito in Commissione, con
piacere, che la possibilità di avere la doppia centrale, cioè una
centrale operativa a Saint-Christophe e una centrale di "backup"
nella Caserma dei Vigili del fuoco potrebbe essere - noi lo
speriamo - prodromica, quando finirà la ristrutturazione e la
costruzione dei nuovi edifici nella sede dei Vigili del fuoco, allo
spostamento della centrale operativa, lì, nella sede.
La nostra preoccupazione è quindi questa; abbiamo presentato
degli emendamenti, che vanno a integrare in maniera non importante,
ma puntuale, anche se sembrano minimali, alcuni articoli del
disegno di legge n. 205. Riteniamo comunque che il percorso
individuato dalla Regione per accorpare in una centrale unica tutti
gli operatori sia positivo.
Mi riservo di intervenire su ogni specifico emendamento.
Presidente
- La parola al Consigliere Sandri.
Sandri (PD)
- L'analisi che facciamo di questo progetto
di legge è un'analisi a 2 facce: da una parte questo è un risultato
positivo che oggi andiamo a cogliere, quindi credo che al di là
della possibilità o meno che alcuni degli emendamenti che abbiamo
proposto siano accettati, voteremo a favore di questo provvedimento
di legge, perché ha delle caratteristiche importanti; in
particolare, è da rimarcare il fatto che c'è un coordinamento molto
forte dal punto di vista di tutti i vari pilastri
dell'organizzazione delle emergenze in Valle, per mettere in piedi
una centrale che sia la più efficiente e funzionale possibile.
Questo dovrebbe risultare un "atout" per la nostra Regione, in
quanto avremo una centrale operativa che consenta di evitare che i
cittadini perdano tempo nell'avvertire chi di competenza per quanto
riguarda il soccorso; però ci sono alcuni aspetti che non vediamo
in maniera particolarmente positiva ed è quello che questo
provvedimento di legge rischia di essere, come al solito, un
provvedimento un po' settoriale.
Abbiamo approvato pochi giorni fa la riforma del sistema
dell'emergenza, che abbiamo affrontato nello scorso Consiglio: non
si capisce come mai la Giunta regionale abbia proposto al
legislatore un ulteriore provvedimento di legge, perché rischia di
provocare una sovrapposizione di competenze pericolosa. Questo è un
classico atteggiamento che ha questa maggioranza e questa Giunta,
cioè una frammentazione impressionante delle strutture della
Regione, che arriva a portare su territori molto vicini come questo
rispetto all'emergenza sanitaria, strutture diverse. Qui c'è un
coordinamento che si chiama "pilotaggio", nell'emergenza c'è un
altro tipo di coordinamento, qui ci sono la Regione, l'USL, il
soccorso alpino, il Corpo valdostano dei Vigili del fuoco, ma non
ci sono i volontari, mentre in altre ci sono: allora avremo... che
cosa? Avremo che i dirigenti che fanno parte di quello che viene
chiamato impropriamente il "Comitato di pilotaggio", si ritrovano
la mattina a fare il Comitato di pilotaggio, al pomeriggio di
parlare dell'emergenza del "118", la sera di trovarsi ad una
riunione sull'altro argomento che interessa sempre tale questione;
pertanto abbiamo un prolificare di comitati, di strutture, di sigle
che sminuiscono il potere e la capacità di questa legge, in quanto
questa legge dovrebbe essere un po' un caposaldo. A me dispiace
sentire le parole del relatore, focalizzate come al solito solo a
vedere la parte pratica della questione: ci metteremo questo, sarà
ubicata là, cioè guardando con lo spirito dell'addetto alle
macchine delle navi, al posto di essere in cabina di comando al
timone per sapere dove andare, a me sembra che gli Amministratori
regionali di questa Giunta siano sempre in sala macchine per
regolare il motore! Cosa degnissima, nessuno dice il contrario, in
questo caso in particolare che il motore funzioni bene è una cosa
positiva, ma si rischia che la nave vada ad incagliarsi perché
nessuno la dirige!
Qui mi sembra che ci sia di nuovo un grosso segnale in materia e
lo si riconosce proprio dal comma 1 dell'articolo 1, che dice: gli
obiettivi di questo disegno di legge sono
"di garantire una
pronta risposta alle richieste di soccorso nel territorio
regionale"
e fin qui va bene. Un po' meno bene va dopo, mi
dovete spiegare che senso ha aggiungere:
"assicurare
tempestivamente gli interventi atti a fronteggiare ogni situazione
che si presenti in modo improvviso e con caratteristiche tali da
poter provocare conseguenze critiche"
. Questo è il M. de
Lapalisse che ha cominciato a girare nelle nostre aule, cioè quando
si dice che questa è la centrale del soccorso e che deve dare una
pronta risposta alle richieste di soccorso, abbiamo detto tutto. Di
nuovo, dato che non bastava Lapalisse della lett. b) del 1° comma,
arriviamo alla lett. c):
"ottimizzare l'integrazione fra i
soggetti che operano sul territorio regionale nell'attività di
soccorso a qualsiasi titolo, secondo i principi di efficacia, di
efficienza e di economicità e in relazione ai compiti istituzionali
a ciascuno attribuiti".
Questo comma viene poi smentito dal
resto della legge, perché non è vero che tutti i soggetti che
operano sul territorio regionale nelle attività di soccorso a
qualunque titolo vengono coinvolti nella centrale unica del
soccorso, perché - lo accenno, lo riprenderò in seguito - abbiamo
che le associazioni di volontariato non sono state coinvolte in
questa attività, di questo ci dispiace e abbiamo presentato un
emendamento, ma di nuovo si arriva a fare confusione, perché è
possibile che la centrale unica abbia il compito di integrare il
Corpo forestale della Val d'Aosta, il Corpo valdostano dei Vigili
del fuoco, la struttura regionale della Protezione civile? Non è
questo un compito che è e dovrebbe rimanere alla Presidenza della
Giunta in quanto responsabile della Protezione civile? Credo che
non sia fra i compiti previsti per la centrale unica di soccorso,
che è - come diceva giustamente il relatore - una struttura
operativa che deve attuare il provvedimento in oggetto. Uno degli
emendamenti che proponiamo è quello dell'abrogazione delle lettere
b) e c) che ci paiono ridondanti, ma anche sull'ultima:
"assicurare la corretta gestione di tutte le informazioni
relative a qualsiasi tipo di emergenza"
, anche qua siamo sul
livello di "de Lapalisse", perché vorrei vedere che non assicurino
la corretta gestione!
Qualcuno ha immaginato che non ci sia una corretta gestione?
Questo veramente significa o scrivere solo per fare vedere che c'è
qualcosa, oppure di non avere coscienza di come vanno le cose.
Questo lo dico perché se noi ritornassimo al concetto iniziale,
cioè quello che bisogna fare delle leggi che cerchino di dare un
quadro unitario a tutto un grande settore, questo provvedimento di
legge era sufficiente ridurlo a uno o 2 articoli e immetterlo nella
legge dell'emergenza; questo avrebbe consentito un migliore
coordinamento e io sono certo che nei prossimi anni verranno fuori
dei problemi per quanto riguarda l'integrazione fra la centrale
unica del soccorso e il "118", perché i confini fra queste 2
strutture non sono stati ben definiti.
Il secondo dato importante - che ha a che vedere anche con la
storia della nostra Regione - è all'articolo 2, dove abbiamo
presentato un emendamento che interviene sulla questione di chi
deve partecipare alla centrale unica... non essendoci più il
Presidente, faccio riferimento al Vicepresidente... tanto per
capire, visto che è il Presidente che risponde, adesso se n'è
andato, diamo atto, è simpatica questa cosa... siete
intercambiabili, devo dire che la capigliatura è leggermente
diversa, ma con un po' di immaginazione posso vederla come Luciano
Caveri... adesso è rientrato, perfetto!
Dicevo... fra i soggetti che devono partecipare alla centrale
unica manca l'associazione di volontariato; secondo me questa è una
dimenticanza grave, perché è qui che abbiamo uno sfasamento
rispetto alla legge dell'emergenza, perché per il resto i settori
sono gli stessi, salvo la Protezione civile che è specifica per
quanto riguarda il soccorso, però mancano i volontari che svolgono
un ruolo assolutamente essenziale. Non vorrei riprendere i discorsi
che abbiamo fatto nella giornata di ieri: ci sono dei tratti
fondamentali della nostra comunità, quello che viene chiamato
"l'esprit valdôtain", che dobbiamo non solo rispettare, ma tenere
in profonda considerazione in ogni momento della nostra attività
legislativa. Credo che prevedere la partecipazione alla centrale
unica del volontariato possa essere un momento importante per
l'integrazione di questo enorme patrimonio. Questo è importante
anche per dare delle motivazioni, cioè se i volontari vanno bene
solo come piloti per il trasporto in ambulanza di persone che hanno
dei problemi di trasporto, ma non sono in emergenza, cioè per la
bassa manovalanza, avremo sempre più difficoltà a trovare dei
volontari disponibili a mettere della propria attività a servizio
dell'emergenza... c'è la III Commissione che è in piena funzione,
ci fa piacere che lavorino, almeno qualcuno lavora...
Allora, abbiamo una situazione per cui il volontariato a livello
del soccorso si sta affievolendo, è chiaro che se non si coinvolge
in momenti essenziali come quello della centrale unica del
soccorso, diventa difficile andare sul territorio a chiedere ai
nostri giovani di impegnarsi nel volontariato, perché se tutto
questo non si traduce in qualche momento di soddisfazione o di
coinvolgimento, che sia il modo per poter fare qualche salto di
qualità dal punto di vista della propria realizzazione, diventa
difficile potersi aspettare una partecipazione ampia. Credo che
cominciare a pensare seriamente a un coinvolgimento diretto,
accettando il nostro emendamento, possa essere un passo che va in
una direzione come noi auspichiamo.
L'altro punto particolare è un punto di vista formale: non ci
piace la parola "Comitato di pilotaggio" e lo diciamo sulla base di
un'esperienza concreta. C'è stato già un Comitato di pilotaggio a
livello di Amministrazione regionale che è stato un fallimento di
quelli più clamorosi, e mi ricordo che era coinvolto in quel
Comitato di pilotaggio oltre al sottoscritto, l'attuale Assessore
all'agricoltura Isabellon, comitato istituito per il recepimento
delle indicazioni del PTP all'interno dei piani regolatori della
Valle d'Aosta. È stato un comitato interessantissimo, che è andato
avanti per un numero significativo di riunioni in cui non si è
combinato assolutamente niente, si è fatto un "bla-bla" incredibile
ed è venuto fuori il risultato che abbiamo davanti a tutti: che, a
parte forse uno o due, ma ormai i piani regolatori si sono adeguati
al PTP... è stato un fallimento totale! All'inizio della
legislatura c'era l'opposizione di estrema Sinistra che chiedeva i
tempi per avere queste cose qua e l'Assessore Cerise ci dava
l'elenco di tutti i Comuni, quelli che avevano presentato delle
carte, chi ne aveva presentate di più... tutto questo fu coordinato
da un Comitato di pilotaggio che non raggiunse i suoi
obiettivi.
Allora, direi... ma perché chiamare quello della centrale unica
di soccorso "Comitato di pilotaggio"? Un po' perché porta sfortuna,
ma anche perché questo nome evoca un atteggiamento mentale, non
tanto dei politici, quanto dei dirigenti che lavorano alla stesura
di questi progetti di legge, per cui sembra che trovando un nome
accattivante come "pilotaggio", allora la legge già funziona
meglio: credo che questo sia il segnale della debolezza progettuale
che c'è dietro a questo pensiero. Usare parole più semplici come
quella di "comitato di coordinamento della centrale unica" è un
modo per dare il segnale che non vogliamo fare gli Americani che,
con una trovata pubblicitaria, pensano di risolvere il problema
della democrazia in Iraq e quindi mandano giù un po' di soldati per
occupare quel territorio e portarlo alla democrazia. Non bisogna
scimmiottare l'efficientismo che c'è nelle aziende con tutte le
attività di marketing e di organizzazione industriale che
comportano una serie di scelte, per cui si utilizzano queste
definizioni accattivanti per dare forza a un progetto di legge.
Invece è proprio questo il segnale che tale progetto di legge, come
altri, è affetto da un "burocratese" impressionante ed è dimostrato
- lo leggo di nuovo - da quelli che sono i compiti del Comitato di
pilotaggio:
- elaborazione di proposte alla Giunta regionale finalizzate
all'adozione e all'aggiornamento dei modelli organizzativi della
centrale unica;
- approvazione e aggiornamento delle procedure operative della
centrale unica (che è la stessa cosa che abbiamo detto alla lettera
a);
- soluzione delle problematiche che dovessero sorgere
all'interno della centrale unica (ma ci rendiamo conto che questa è
aria fritta?... cioè che il comitato di coordinamento debba
risolvere le problematiche che emergono, credo che questo sia il
fatto di ripetere cose assolutamente... quindi sembra che facciano
tante cose perché hanno 6 punti, in effetti è sempre la solita
questione!);
- promozione e valutazione di soluzioni organizzative,
procedurali e tecnologiche innovative per il funzionamento della
centrale unica (è sempre la stessa frase che viene cambiata, ma che
porta alla stessa cosa);
- promozione delle attività necessarie al miglioramento continuo
della qualità - questo è uno scopiazzamento abbastanza mal fatto
del cosiddetto "toyota pensiero", questo della qualità in
evoluzione, per far vedere che questa legge è innovativa, che ha
una serie di obiettivi moderni, non è che si va a cercare di
coordinare meglio questa attività con quella del "118"... no, si fa
una legge a parte, si fanno 2 comitati... ma si mette questa
definizione: "toyota pensiero", così ci si è lavati la coscienza!
Sono ripetizioni della stessa questione anche dimostrazioni della
scarsa capacità di dare un senso a questa legge che aveva più senso
ridurla ad un articolo nella legge dell'emergenza -; ma il top è
l'ultima frase:
"messa in atto di ogni altra attività necessaria
alla piena attuazione della presente legge"
. Vorrei vedere se
non deve essere attuata sempre e costantemente qualunque piena
attuazione della legge che facciamo in Consiglio regionale! Questa
è una vergogna dal punto di vista della struttura di questa legge!
Allora prendiamo atto di questa situazione e speriamo che questi
errori dal punto di vista procedurale, cioè questa enfatizzazione
della forma a discapito del contenuto, alla fine non condizioni
l'attività di questo importante strumento.
Le questioni che abbiamo affrontato sono ancora due: la prima
riguarda i finanziamenti. La nostra impressione è che non ci siano
delle giustificazioni particolari nella previsione dell'onere
derivante dall'applicazione di questi articoli, cioè la centrale
unica non è esattamente un Consiglio regionale, noi abbiamo che
questa centrale unica costa un po' più della metà del costo del
personale del Consiglio regionale della Regione. Vorrei capire come
si spendono questi soldi, perché la mia impressione è che queste
cifre, in particolare i 2,55 milioni per il 2009-2010, sui 1,568
milioni del 2008 è una cifra che in fase di avviamento potrebbe
avere un suo significato, ma 2,55 milioni di euro come
funzionamento di tipo ordinario per una centrale unica - che
potrebbe avere certamente del personale, ma non so se debba avere
tanto personale da costare quasi metà di quello del Consiglio
regionale - credo siano cifre eccessive.
Non essendoci stata nella relazione del collega Lanièce alcuna
rassicurazione su come questi soldi vengano investiti, ci siamo
premurati di fare una serie di emendamenti per ridurre l'impegno
finanziario della legge a 2 milioni di euro all'anno, che ci sembra
una cifra di tutto rispetto. Questo risponde anche a un concetto
che in Valle d'Aosta non è che si veda frequentemente: il concetto
di utilizzare al meglio le risorse; qualunque esse siano, sono
limitate, perché il bilancio della Regione ha una consistenza che è
finita a circa 2 miliardi di euro, di fronte a un atteggiamento del
genere bisogna in ogni settore avere il piede più prudente, cercare
di ridurre i costi e gli investimenti e soprattutto le spese
correnti. Non è che abbiamo dei dati specifici su quanto possa
costare la centrale unica, ma abbiamo dei riferimenti che non ci
piacciono; faccio un esempio, anche se in un settore diverso: il
Forte di Bard. È vero che il Forte di Bard non lo abbiamo pagato
noi, o solo in parte, nel senso che la stragrande maggioranza dei
soldi per il Forte dei Bard sono arrivati dalla Comunità europea,
ma abbiamo investito un sacco di soldi per avere un sacco di debiti
ogni anno, perché non solo non abbiamo raggiunto il pareggio con
quell'attività, ma ogni anno dobbiamo rifinanziare questa attività.
Dobbiamo avere un diverso atteggiamento, un atteggiamento che
cerchi di ridurre al minimo gli sprechi e dare un po' meno di
quanto non ci si aspetti, per stimolare nei dirigenti, nel
personale, nei Corpi forestale e dei Vigili del fuoco la mentalità
dell'economia, dell'utilizzare l'intelligenza per trovare sistemi
per essere efficienti, ma riducendo i costi di funzionamento.
Il secondo punto riguarda le disposizioni transitorie, legate al
termine che viene inserito per la verifica delle modalità
organizzative e gestionali sulla base di una dettagliata relazione
predisposta dal Comitato di pilotaggio. Il termine di un anno è
troppo ristretto... perché? È chiaro che questo è un processo
innovativo rispetto a tutto il percorso che viene fatto nel resto
d'Italia e rispetto ad altri settori della nostra Regione, quindi
ci sarà un momento di confronto importante che però dovrà avere dei
dati ampi. Tenuto conto che la sede della centrale unica non sarà
quella definitiva, che ci saranno dei problemi di avviamento e che
questo non potrà essere considerato un parametro definitivo visto
che la sede definitiva non è, tenuto conto che bisognerà far
passare un significativo periodo di tempo per vedere l'attività di
coordinamento come si evolve... ma credo che esista un limite
rispetto ai cicli della vita, cioè bisogna capire la centrale del
soccorso come risponde all'emergenza di fronte alle varie stagioni,
perché c'è un discorso di emergenza legato all'attività sportiva
estiva che è diversa da quella invernale. Dobbiamo fare almeno
concludere un ciclo intero dell'attività per poter vedere come
risponde questa centrale unica nelle diverse situazioni dell'anno;
come minimo bisogna far passare un anno e un mese per avere un
ciclo continuo da poter affrontare. Crediamo che possa essere
valutato con più di calma, quindi anche se si aspettano 2 anni, non
credo che questo modifichi l'efficienza e l'efficacia di questo
provvedimento di legge, che comunque avrà un monitoraggio da parte
dei Consiglieri regionali, i quali, per loro attività
istituzionale, devono, attraverso iniziative ispettive, mantenere
un alto profilo e un'alta attenzione sul tema. Dobbiamo a questo
punto vedere se esiste la possibilità su tali emendamenti di un
confronto con la maggioranza e la possibilità di concordare le
modifiche del testo.
Una ultima piccola questione riguarda la sede: credo che la sede
che è stata scelta sia una scelta in parte dettata dalla
contingenza, ma assolutamente non fuori luogo dal punto di vista
operativo. Credo che in una visione moderna e aggiornata della
Regione non si possa non prevedere che l'area dell'Aeroporto, della
Protezione civile che è fra l'altro collegata con i 3 snodi
fondamentali della Regione: l'aeroporto, la ferrovia, il principale
nodo autostradale della Val d'Aosta che è quello più centrale, cioè
è un po' il baricentro della Valle d'Aosta, è importante che sia in
quella sede, perché quella è una sede che dal punto di vista della
"maîtrise du territoire" consente di avere la massima efficienza.
Questo si associa con il fatto che noi auspichiamo che in quella
sede e nei territori circostanti possa essere costruito il nuovo
Ospedale della Regione, con tutta l'attività del Pronto Soccorso e
dell'emergenza, e questo chiuderebbe il cerchio. È per questo che è
importante prevedere una visione politica di medio-lungo termine e
di non arrivare in Consiglio con questi provvedimenti così
spezzettati, perché c'è il rischio che si perda la visione di lungo
periodo e strategica, che è quella che consente di avere la massima
efficienza con i minori costi. Nel momento in cui riesco a
prevedere più in là nel tempo, posso fare in modo che tutti i
percorsi che oggi sono differenziati e paralleli, possano arrivare
a un punto di sintesi e camminare tutti insieme, per poter
sfruttare le economie di scala e il gioco di squadra che tutti
auspichiamo. Le scelte legate alla Protezione civile, alla centrale
unica del soccorso, all'emergenza sanitaria, sono quindi scelte che
devono andare insieme,; pertanto, pur mantenendo un approccio
positivo a questa legge, invito tutti a fare delle riflessioni in
modo che su questi temi si possa raggiungere il discorso
dell'Ospedale, che è essenziale.
Chiudo l'intervento facendo una riflessione dal punto di vista
formale: abbiamo fatto alcune osservazioni formali su altri temi,
ma ce n'era una che era particolarmente carina, che era il discorso
del "pronta". Alla lettera dell'articolo 1 si dice:
"garantire
una pronta risposta del soccorso"
; ora "pronta" è un aggettivo
che di per sé potrebbe essere convincente, ma non è legata
all'efficacia dell'intervento... uno è pronto, risponde, ma poi
questo "pronto" corrisponde alle aspettative di tempestività
richieste dalla popolazione? Ovviamente no, perché non fa parte del
significato di questo aggettivo, per cui abbiamo presentato un
emendamento, l'importante è che i soccorsi siano tempestivi, quello
è l'aggettivo essenziale per dimostrare l'efficienza e l'efficacia
della centrale di soccorso. Abbiamo voluto significare questo per
evidenziare come questa legge sia stata un'ottima idea, che però è
stata presentata formalmente e strutturalmente in modo
raffazzonato, con dei rischi che la sua attuazione non sia facile e
non porti i risultati che tutti auspichiamo.
Si dà atto che, dalle ore 10,40, presiede il Vicepresidente
Tibaldi.
Presidente
- Se nessuno vuole intervenire, chiudo la
discussione generale.
La parola al Presidente della Regione, Caveri.
Caveri (UV)
- Mi limiterò a qualche breve osservazione là
dove mi sono state poste delle questioni, non dove si sono espressi
dei pareri personali.
Vorrei ricordare al Consigliere Venturella che circa 2 anni fa i
Vigili del fuoco hanno detto di no alla centrale unica, questo ha
costretto ad effettuare i lavori alla Protezione civile. All'epoca
l'unica soluzione prospettata dai Vigili del fuoco era la
costruzione di un capannone, cosa che venne rifiutata
dall'Amministrazione, e si è spostato alla Protezione civile;
dopodiché più andava avanti il progetto, più i pompieri se ne
pentivano di avere detto di no alla proposta della centrale unica,
tant'è che poi si è arrivati alla soluzione interessante di avere
la centrale unica alla Protezione civile, dove si sono effettuati i
lavori per avere una sala degna di questo nome, anche perché, nel
frattempo, cominciano i lavori di ristrutturazione dell'attuale
centralino, dove dovrebbe sorgere la seconda centrale unica, quindi
diventava veramente impossibile.
Rispetto allo scenario di allora c'è un elemento di novità:
costruiremo la nuova Caserma all'ex "Multibox", qualora ritenessimo
nella progettazione di tener conto di tutte le necessità, è
possibile che la centrale unica principale vada di nuovo dai Vigili
del fuoco perché in questo caso avranno le strutture
necessarie...
(interruzione del Consigliere Segretario Venturella, fuori
microfono)
... in virtù del ragionamento, queste sono questioni
organizzative, cioè io non sono appassionato della spiegazione che
pure mi hanno dato i Vigili del fuoco; per cui, avendo loro delle
procedure particolari, deve essere per forza da loro, perché loro
hanno tutta questa storia dei capisquadra. Credo che questo lo
verificheremo con l'inizio dell'attività della centrale unica. Può
anche darsi che tutti i soggetti, compreso il "118", quindi non
capisco la questione del Consigliere Sandri, che non ha
consapevolezza che il "118" finirà lì... è divertente perché il
Presidente... eccolo qua... perché è veramente una cosa curiosa:
pone delle domande e poi se ne va! La vorrei rassicurare su questo,
così come le confermo, naturalmente ringraziando il relatore per
l'ottima relazione, assolutamente esaustiva, perché mi aveva
chiesto anche ieri la questione del terzo centralino... che se
riusciamo con i risparmi dei costi della centrale unica a
realizzare il terzo centralino, devo dire che siamo convinti della
bontà della Scuola militare alpina. È vero che nel caso in cui si
rompesse il Place Moulin... ma credo che se fossimo in Consiglio
regionale il problema sarebbe per le prossime generazioni... a
parte gli scherzi, lei mi aveva prospettato La Thuile, io ne ho
parlato con i miei della Protezione civile, che mi ricordano che La
Thuile è il paese valdostano forse il più distrutto nel tempo dalle
famose sacche d'acqua che si sono create nella zona Rutor...
comunque quella è una decisione che non abbiamo ancora assunto, ci
fa piacere avendo presente la palazzina del Castello Cantore, e ci
sembra che sia una sede adatta.
Per quel che riguarda le obiezioni del collega Sandri, come
sempre, lei è offensivo con i dirigenti che hanno predisposto la
legge, che sino a prova contraria sono più competenti di lei nei
contenuti e nella tecnica giuridica, ma lei gode di ottenere dalle
strutture regionali una generale disistima, e ciò comprende anche
le coperture finanziarie che sono state calcolate con rigore e con
serietà, sottoposte al vaglio dell'Assessorato delle finanze,
quindi non sono delle fantasie dei dirigenti.
Sugli emendamenti: l'emendamento n. 1 proposto dal gruppo
"Arcobaleno" riprende l'emendamento proposto da me e dal collega
Lanièce, n. 1, e siamo naturalmente d'accordo anche sul n. 2 da noi
presentato. Per ciò che riguarda l'emendamento n. 2 del gruppo
"Arcobaleno", si evidenzia l'inutilità dell'approvazione di un
regolamento regionale per determinare la composizione del Comitato
di pilotaggio, in quanto sia la composizione che le funzioni del
medesimo sono già indicate nel disegno di legge. Il richiamo al
rispetto delle relazioni sindacali è ridondante perché già inserito
nell'emendamento proposto dal relatore Lanièce. Relativamente
all'inserimento dei rappresentanti del personale operativo
all'interno del Comitato di pilotaggio, si evidenzia la valenza più
propriamente tecnica del comitato medesimo. Gli emendamenti n. 1 e
sub 1 proposti dal "Partito Democratico", se accolti,
stravolgerebbero l'impianto della legge. Gli emendamenti n. 1bis e
n. 1ter proposti dal "Partito Democratico" sono inutili, in quanto
semplici sinonimi del termini utilizzati. L'emendamento n. 2
proposto dal "Partito Democratico" propone l'inserimento
dell'associazione di volontariato come eventuali partecipanti alla
centrale unica: si ritiene inutile tale inserimento, perché le
associazioni sono ricomprese nella locuzione al comma successivo,
ulteriori enti e strutture anche non regionali. Gli emendamenti dal
n. 4 al n. 14 proposti dal "Partito Democratico" incidono sulle
disposizioni finanziarie e sono palesemente ostruzionistici. Gli
emendamenti dal n. 15 al n. 26 proposti dal "Partito Democratico"
sono evidentemente inutili.
Presidente
- La parola al Consigliere Sandri, per
dichiarazione di voto.
Sandri (PD)
- Volevo ringraziare il Presidente per
l'attenzione che aveva posto alle osservazioni che avevamo fatto...
credo che meritino alcune risposte.
Malgrado le parole non particolarmente cordiali, continueremo a
votare favorevolmente a questo provvedimento di legge, ma credo che
alcune spiegazioni l'intervento del Presidente le meriti. Capisco
che lei debba difendere il suo operato, ma in termini di tecnica
legislativa non possiamo essere, né io, né lei, dei maestri; sul
giudizio politico su questa legge, abbia pazienza, ne sappiamo più
noi dei dirigenti dell'Amministrazione regionale, che sono dei
funzionari che preparano i testi, ma l'indirizzo politico è una
competenza che è in mano al popolo, che la delega a noi e non ai
dirigenti! Ed è lì che c'è stato l'errore, mi dispiace che lei non
abbia avuto neanche la capacità di dire una parola per contestare
le cose che avevamo detto, quindi sono confermate... cioè è
confermato che questa è una legge che poteva benissimo essere
riportata all'interno delle emergenze sanitarie, per cui tutto il
settore dell'emergenza e della Protezione civile fosse in un
"unicum" importante.
È sicuramente una legge ridondante, dove per far vedere che c'è
dentro qualcosa si sono esplose delle frasi girandole e rigirandole
in tutti i metodi possibili e immaginabili... che si venga a dire
che togliere le lettere b) e c) stravolge la legge, credo che sia
l'arrampicarsi sui muri! È vero che l'arrampicata libera è uno
degli sport più diffusi in Valle, ma ancora in Consiglio regionale
la si era vista poco! Invece prendo atto con soddisfazione del
fatto che almeno informalmente il Presidente si rende conto
dell'importanza dei volontari del soccorso; non è scritto, nel
senso che dice:
"la partecipazione alla centrale unica può
essere estesa ad ulteriori enti e strutture"
... le associazioni
di volontariato non so come possano rientrare in questa
definizione, soprattutto quanto subito dopo c'è scritto:
"anche
non regionali"
, che è il contrario delle associazioni di
volontariato, che sono regionali. Se lei dice che all'interno di
questa definizione c'è anche l'associazione del volontariato,
prendo atto. Non so bene, visto che lei non sarà garante di questa
legge nei prossimi anni, perché ci sarà, non ci sarà - speriamo! -
se tutti la interpreteranno in questa maniera...
Caveri
(fuori microfono) ... rimangono gli atti del
Consiglio...
Sandri (PD)
- ... che però non si vanno sempre a leggere,
per cui continuo a ribadire che l'emendamento n. 2 sarebbe
necessario che fosse accolto.
Per quanto riguarda la definizione dal punto di vista del
Comitato di pilotaggio, non ho avuto risposte, ma quella è
un'interpretazione personale... ha ragione il Presidente quando
dice che risponde alle domande e non alle opinioni... quella era
sicuramente un'opinione! Dal punto di vista finanziario, il fatto
di chiedere una maggiore attenzione sui progetti finanziari non
vuole dire che abbiamo un atteggiamento negativo nei confronti dei
dirigenti, né che riteniamo di dover disistimare il lavoro che
hanno fatto. È un invito a tutta l'Amministrazione regionale di
avere un poco di attenzione all'economia, è un periodo non
facilissimo... si dice che c'è la crisi della quarta settimana che
comincia a diventare la crisi della terza settimana... allora
vedere questo bellissimo libro di cui lei ci ha omaggiato stamani,
con tutti gli stemmi, è una cosa spettacolare, ma... era veramente
indispensabile fare questo? Non si poteva, per esempio, con questi
soldi aumentare i fondi a disposizione dell'Assessore Fosson per la
legge n. 19, a cui teniamo tanto? Queste sono le domande che ci
facciamo.
Credo che forse ci dovremmo mettere nelle condizioni,
nell'affrontare i prossimi provvedimenti di legge, che abbiamo
ancora in Commissione, che magari qualche relazione finanziaria più
dettagliata ci venga fornita, per poter esprimere un dato più
preciso; così come mi dispiace che il Presidente della Regione non
abbia risposto alle osservazioni sulla valutazione che noi avevamo
fatto, in merito al periodo di osservazione della partenza
dell'attività della centrale unica del soccorso, nel senso che al
termine del 1° anno dicevo che non era sufficiente, per avere un
quadro complessivo dell'annata intera, perché è diversa
l'efficienza nei periodi intervallari delle mezze stagioni
piuttosto che delle stagioni estive, quelle invernali che hanno
delle caratteristiche particolari, e liquidare che siano inutili
questi emendamenti è un'opinione sua personale. Ritengo opportuno
significare questa cosa, perché svela un'altra questione tipica:
per far vedere che "tutto va bene, Madama la Marchesa", si riempie
la Regione e l'Amministrazione regionale di relazioni, di
osservazioni, di schede, di altre cose del genere, per dare
l'impressione che ci sia un monitoraggio costante della cosa,
mentre non è vero. È soltanto grande carta che consente di attutire
le coscienze degli uni e degli altri, mentre ci sono delle garanzie
molto maggiori che si possono ottenere invece facendo un lavoro
sereno, una legislazione chiara e dando spazio ai controlli nei
modi e nei termini che ci devono essere. A fronte di questo enorme
lavoro di relazioni e di valutazioni che finiscono nei cassetti,
c'è costantemente lo svolgimento del compito dei Consiglieri
regionali, e lo dico qua, dato che siamo sull'argomento
dell'episodio che è successo stamani: ho chiesto delle
delucidazioni al Capogabinetto in merito a una legge regionale
fatta da questo Consiglio, la n. 32/2007, articolo 30, quando si
parla di Valle d'Aosta sicura; fra l'altro entriamo nel tema della
sicurezza... la risposta è stata: "non ti do niente, ciccia, non
avrai niente perché questa è competenza prefettizia"! Dato che
nella legge è scritto che la Giunta regionale è delegata in
materia...
Caveri
(fuori microfono) - ... al "116"...
Sandri (PD)
- ... già fatto, già mandato con il "116"...
però è a dimostrazione dell'atteggiamento, cioè: intanto ti dico di
no, poi se ci credi mi è andata bene, se non ci credi, dovremo
rispondere al "116"! Se facessimo meno relazioni e rispondessimo
più ai Consiglieri regionali, forse questa Regione andrebbe
meglio!
Spero che su questi punti nella discussione degli emendamenti
potremo avere delle risposte da parte del Presidente Caveri. Mi
associo invece a quanto da lui detto in merito al discorso dei
pompieri, cioè se ci sono state delle valutazioni differenziate,
come non ho motivo di dubitare, come ha detto il Presidente della
Regione, che in un primo tempo i Vigili del fuoco avevano espresso
delle perplessità sulla centrale unica, quasi un no... credo che se
oggi siano ritornati sulla loro decisione e abbiano deciso di avere
un atteggiamento positivo, penso che questo sia un dato molto
importante per la nostra realtà, e credo che questo sia il viatico
più importante che questa legge può avere, perché questa centrale
unica su cui tutti noi siamo d'accordo, possa realizzarsi. Con
questo auspicio confermo - sperando che sia almeno recepito
l'emendamento n. 2 - il voto positivo del nostro gruppo.
Si dà atto che, dalle ore 11,07, riassume la presidenza il
Presidente Perron.
Presidente
- La parola al Vicepresidente Lanièce, per
dichiarazione di voto.
Lanièce (SA)
- Solo per confermare il voto della "Stella
Alpina", riteniamo che questo disegno di legge sia molto
importante, anche perché la centrale unica per la gestione delle
chiamate di soccorso nasce dall'esigenza di meglio coordinare gli
interventi di soccorso, razionalizzando mezzi e strumenti
impiegati, e i vantaggi derivanti dall'istituzione della centrale
sono essenzialmente il coordinamento delle fasi operative dei
servizi partecipanti, con la razionalizzazione degli interventi che
portano a una maggiore tempestività, efficacia e riduzione dei
costi, dovuta soprattutto alla messa in comune delle risorse quali
gli apparati di comunicazione e i sistemi informativi e poi il
coordinamento nelle fasi di pianificazione e di formazione delle
procedure e dei ruoli.
Riteniamo importante questo disegno e, come ho già detto nella
relazione e come ha ribadito il Presidente, oggi la sede principale
si trova presso la Protezione civile; è in corso la
ristrutturazione della Caserma dei Vigili del fuoco e la sua
realizzazione anche nell'ex area della "Multibox", quindi una volta
ultimata la realizzazione si potrà vedere se spostare la centrale
unica presso la nuova sede della Caserma dei Vigili del fuoco,
vista la complessività degli interventi dei Vigili del fuoco e del
fondamentale loro apporto in qualsiasi operazione di soccorso.
Basti pensare in Valle ad alcuni esempi tragici quali l'alluvione,
il rogo del Tunnel del Monte Bianco, dove l'operatività dei Vigili
del fuoco ha dimostrato tutto il suo valore e encomiabile spirito
di servizio. Questo si vedrà una volta ultimata la Caserma, visto
che - come ho detto anche nella relazione - questo sarà in funzione
anche di come verrà realizzata e delle possibilità di trasferire la
centrale unica presso la nuova Caserma. Questo è quanto...
ribadiamo la convinzione che questo disegno di legge sia molto
importante e speriamo che ci sia da parte di tutta l'aula una
condivisione sul disegno di legge.
Presidente
- La parola al Consigliere Segretario
Venturella.
Venturella (Arc-VA)
- Questa dichiarazione di voto sul
primo articolo è anche dichiarazione di voto su tutto il disegno di
legge. Non starò a ripetere tutto ciò che abbiamo detto nella
discussione generale, noi voteremo a favore di questa legge, è
importante, la centrale unica di soccorso è un provvedimento che va
nella direzione giusta.
Si tratta però di fare alcune raccomandazioni: noi votiamo a
favore della legge, ma con degli auspici. Gli auspici sono il
ripensamento della dislocazione della centrale operativa, non
quella di "backup", che crediamo sia meglio, per la tipologia di
intervento dei Vigili del fuoco valdostani, che sia dislocata nella
Caserma, per una questione che riguarda proprio la presenza durante
le operazioni non solo di spegnimento degli incendi, ma abbiamo
apprezzato l'intervento dei Vigili del fuoco in altre occasioni,
quindi la presenza di una catena di comando e anche della sua
dislocazione planimetrica, topografica nella Caserma, che risponda
a delle esigenze precise di intervento, che devono avere un
collegamento diretto con la centrale operativa. Io questo posso
dire di averlo visto praticamente, perché in una visita fatta alla
Caserma mi sono reso conto di come funzionava la catena di comando
in emergenza, così loro la chiamano. Si tratta di una procedura
standardizzata, che mi si dice in Valle si voglia come
esperimento... non dico cominciare a mettere in discussione, ma
cominciare a vedere di adattare. Rispetto a questa posizione credo
che, mutuando per la Protezione civile dall'assunto "squadra
vincente non si cambia", "procedura vincente non si cambia", cioè
queste procedure standardizzate sono state create negli anni e
costruite dal personale operativo perché si è visto che in alcuni
casi è meglio fare in questa maniera; a tal riguardo ricordo che
quando si fa A.I.B. (Anti Incendio Boschivo), i mezzi che arrivano
non sono mezzi che possono venire utilizzati "tout court", ma ci
sono una serie di lavori anche pesanti sui mezzi, che derivano
dall'esperienza degli operatori che cambiano le modalità di attacco
delle bocchette, le modalità di srotolo delle manichette. Sono cose
che sembrano delle stupidaggini, ma non sempre anche la più
fantasmagorica tecnologia è applicabile alla realtà e alle esigenze
del personale operativo.
Abbiamo presentato questi emendamenti, ringrazio il Presidente
Caveri per avere non dico condiviso in sede di emendamenti, perché
non è vero, gli emendamenti sono andati in maniera parallela, però
l'emendamento n. 1 lo ritiriamo perché confluisce nell'emendamento
n. 1 del Presidente Caveri e del relatore, quindi la strada da
percorrere era quella; invece gli emendamenti n. 2, n. 2.1 e n. 2.2
li manteniamo, in quanto in sede di discussione dei singoli
articoli vedrò di spiegare il perché.
Per riassumere voteremo questa legge, ribadiamo queste
osservazioni: speriamo che queste osservazioni poi diventino
materiale su cui lavorare, e credo che una volta che è stata
costituita la centrale unica, cominciato a provare le strutture,
forse si potrà tornare a discutere nei Consigli successivi
dell'adattamento di queste procedure che sono messe oggi in
piedi.
L'emendamento n. 1 confluisce quindi nell'emendamento n. 1 del
Presidente Caveri e del relatore, mentre manteniamo gli emendamenti
n. 2, n. 2.1 e n. 2.2.
Presidente
- Passiamo all'esame dell'articolato.
All'articolo 1 vi è l'emendamento n. 1 del "PD".
La parola al Consigliere Sandri.
Sandri (PD)
- Lo avevamo già accennato in discussione
generale e il Presidente Caveri aveva definito questi emendamenti
come qualcosa che avrebbe stravolto la legge.
Proviamo a rileggere l'articolo 1 come sarebbe sulla base del
nostro testo:
"La Regione autonoma Valle d'Aosta/Vallée d'Aoste,
in virtù di quanto disposto dai capi
...
istituisce la
centrale unica per la gestione delle chiamate di soccorso, di
seguito denominata centrale unica, al fine di garantire una
tempestiva risposta alle richieste di soccorso provenienti da
qualunque parte del territorio regionale".
Questa è la proposta
che vogliamo fare, semplice, chiara, non ridondante, non piena di
parole che non vogliono dire assolutamente niente, che focalizzano
bene il nucleo di questo provvedimento di legge.
Ho già espresso in altre occasioni in questo Consiglio regionale
un problema che esiste, cioè abbiamo delle leggi che sono dei
regolamenti, ma questo è arrivato a influenzare quelle che leggi
davvero sono, tipo questa, che viene affrontata con tutta una
mentalità di tipo regolamentare. È chiaro che tutto questo è legato
al fatto che regolamenti e leggi hanno lo stesso tipo di procedura,
però non ha alcun senso per le generazioni future, per chi deve
applicare questo provvedimento di legge, per chi deve andare a
valutare quello che abbiamo fatto, ritrovarsi con tutta questa
serie di osservazioni. La cosa più semplice è che facciamo la
centrale unica al fine di garantire una tempestiva risposta alle
richieste di soccorso provenienti da tutto il territorio regionale.
Questo a dimostrazione che quando si è chiari, vuol dire che si
hanno anche le idee chiare dietro; l'impressione è che dietro
formulazioni di questo genere ci sia poca chiarezza.
Una delle cose che il Presidente Caveri sa, per averla praticata
diffusamente quando era in Parlamento sia italiano che europeo, è
quello di essere capace di illustrare provvedimenti anche complessi
con poche parole: questo voleva dire che aveva delle idee molto
chiare nella sua testa... è quando uno non ha le idee chiare in
testa che poi viene con dei testi del genere! Pertanto ribadisco la
necessità di mandare un segnale chiaro da questo punto di vista e
di accettare questo emendamento. Questo emendamento ha una volontà
di chiarezza più totale; nel caso non fosse approvato poi, c'è un
emendamento meno devastante del progetto di legge così come è stato
presentato, su cui parleremo successivamente.
Presidente
- La parola al Consigliere Segretario
Venturella, per dichiarazione di voto.
Venturella (Arc-VA)
- Mi dispiace dover esprimere un
parere contrario su questo emendamento, perché credo che
l'esperienza della centrale unica di soccorso serva non solo a
rispondere prontamente, ma esistono una serie di procedure che
devono essere integrate e ottimizzate, perché finora si è pensato
al "118" emergenza sanitaria, Soccorso alpino chiamate per
l'intervento in parete o su valanga, Vigili del fuoco l'incendio,
Corpo forestale incendio boschivo; invece, secondo noi, il fatto
che ci siano 4 finalità serve a poter integrare personale
operativo, procedure, mezzi per far sì che invece vi sia, come
speriamo in tutta Europa, un cervello solo che coordina, comanda e
fa eseguire.
Con dispiacere dichiaro il voto di astensione del nostro gruppo
sugli emendamenti n. 1 e sub 1 del "PD".
Presidente
- La parola al Consigliere Sandri.
Sandri (PD)
- Ovviamente come "Partito Democratico"
ribadiamo il voto positivo a questo nostro emendamento; mi
permetterete una piccola risposta al collega Venturella, che ha
fatto un discorso condivisibile, ma che non c'entra nulla con
questo emendamento. Tutto quello che lui ha detto è condivisibile,
ma mi deve spiegare come - quando si parla di integrazione - questo
si possa non ritrovare nella definizione che ho detto prima, cioè
quando si garantisce la risposta, quello è l'obiettivo che dobbiamo
porre, poi il come si garantisce lo si vedrà nel resto della legge,
ma l'obiettivo di questa legge è garantire una risposta.
Per raggiungere quel tipo di obiettivo dobbiamo mettere tutti
dentro, fare una squadra unica, avere l'integrazione, bisogna avere
il coordinamento... ma qua siamo sulle finalità della legge. La
finalità della legge è quella di dire: diamo una risposta che
funzioni, e poi dopo andiamo a vedere giù. Invece è questo il
ragionamento su cui ci siamo arenati, cioè quello di mettere di
mezzo di tutto e di più ed è di nuovo l'aspetto cosiddetto
"regolamentare"; ovviamente non abbiamo degli strumenti per poter
fare dei regolamenti in modo più veloce che non attraverso la
solita trafila, commissioni e aula, perché se nel nostro Consiglio
regionale si potessero approvare i regolamenti direttamente in
Commissione con funzione deliberante, potremmo avere degli
strumenti più agili che sono i regolamenti che si fanno in
Commissione e le leggi che vengono in aula. Questo non è possibile,
per cui troviamo questo che è una sintesi di una legge e di un
regolamento, è tipico della nostra Regione.
Non siamo d'accordo, per cui ribadiamo il voto positivo al
nostro emendamento.
Presidente
- Pongo in votazione l'emendamento n. 1 del
"PD" che recita:
Emendamento
All'articolo 1 comma 1 le lettere b), c) e d) sono
abrogate.
Consiglieri presenti: 27
Votanti: 21
Favorevoli: 2
Contrari: 19
Astenuti: 6 (Bortot, Ferraris, Fiou, Ottoz, Squarzino Secondina,
Venturella)
Il Consiglio non approva.
Presidente
- La parola al Consigliere Sandri,
sull'emendamento sub 1 del "PD".
Sandri (PD)
- Evidentemente l'importanza di avere delle
leggi chiare non è così sentita dal Consiglio regionale, ma credo
che lo stesso si possa fare un piccolo passo avanti. Di questi 4
punti, a parte il primo che condividiamo, ce n'è un altro a cui
potremmo riconoscere una qualche valenza. La gestione delle
informazioni è effettivamente un elemento importante, che merita di
essere segnalato, nel senso che abbiamo una valenza delle
informazioni a livello di soccorso molto importante, cioè la
gestione delle informazioni non deve essere soltanto corretta dal
punto di vista della privacy e del normale tipo di gestione delle
informazioni, ma deve essere talmente coordinata, le procedure
devono essere così ben organizzate da evitare che il passaggio
delle informazioni porti a dei ritardi nell'organizzazione dei
soccorsi sul territorio regionale. È per questa motivazione che
credo che si possa... non vedo più il Presidente...
Presidente
- ... lei illustri...
(interruzione del Consigliere Fey, fuori microfono)
Sandri (PD)
- ... se c'è il Vicepresidente, mi fa piacere
che il Vicepresidente...
(interruzione dell'Assessore Marguerettaz, fuori
microfono)
... trovo agitazione sui banchi della Giunta, ma non vedo quale
giustificazioni abbia... c'è un'aria di muscoli che dovrebbe
portare a maggiore riflessione, perché potrebbe comportare
conseguenze più complicate di quelle che già ci sono, la
concretezza è quella di affrontare i problemi serenamente e non di
arrivare, collega Vicquéry, a presentare...
(voci che si sovrappongono da parte dei Consiglieri di
maggioranza e di opposizione)
Presidente
- ... colleghi, per cortesia, stiamo
sull'argomento! Vale per tutti...
Sandri (PD)
- ... volevo dire che la gestione delle
informazioni non è una cosa da ridere; se si vuole definire con
maggiore precisione questo aspetto e farlo evidenziare, siamo
d'accordo, per cui abbiamo presentato un sub emendamento che limita
solo alle lettere b) e c) quello che deve essere abrogato per poter
consentire una definizione, nel senso che: uno, dobbiamo rispondere
alle domande di soccorso; due, avere una corretta gestione delle
informazioni. Credo che questi siano i due elementi essenziali di
questo provvedimento di legge che possano anche andare bene. Non è
per noi l'ottimale, ma potrebbe essere una mediazione su cui spero
che altri gruppi possano convergere e portare il loro contributo
positivo.
Presidente
- Pongo in votazione l'emendamento sub 1 del
"PD" che recita:
Emendamento
All'articolo 1 comma 1 le lettere b) e c) sono
abrogate.
Consiglieri presenti: 25
Votanti: 20
Favorevoli: 2
Contrari: 18
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- La parola al Consigliere Sandri,
sull'emendamento n. 1bis del "PD".
Sandri (PD)
- Questo emendamento l'ho già illustrato,
quindi lo riprendo solo brevemente. Credo che la parola "pronta"
non sia sufficiente a garantire alla comunità valdostana di
centrare l'obiettivo che vogliamo centrare, cioè che la risposta
non sia solo pronta, ma tempestiva, che corrisponda nella
tempistica a quello che si aspetta la gente. Ripeto, qualora si
andasse a rivedere le cronache dell'alluvione della Regione del 14
ottobre 2000... si diceva: "i soccorsi sono stati tempestivi".
Quello è l'aggettivo che identifica l'efficacia e l'efficienza di
un servizio; il pronto vuol dire che c'è una reazione, ma quali
risultati questa prontezza ha dato non sono garantiti. Per cui
credo che non sia solo una questione formale, ma sia una questione
sostanziale quella di andare ad approvare questo emendamento, che
consente di meglio precisare il punto a) di questo articolo, in
modo che sia più chiaro qual è l'obiettivo che il Consiglio
regionale affida alla struttura che sarà creata con questa
legge.
Presidente
- Pongo in votazione l'emendamento n. 1bis del
"PD" che recita:
Emendamento
All'articolo 1 comma 1 lettera a) la parola "pronta" è
sostituita dalla parola "tempestiva".
Consiglieri presenti: 29
Votanti: 24
Favorevoli: 2
Contrari: 22
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- La parola al Consigliere Sandri
sull'emendamento n. 1ter del "PD".
Sandri (PD)
- Qui è una questione non del tutto formale,
come potrebbe sembrare. Chiediamo la sostituzione della parola
"nel", cioè garantire una pronta risposta alla richiesta di
soccorso nel territorio regionale, con un'espressione più prolissa,
ma secondo noi più confacente, cioè provenienti da qualunque parte
del territorio regionale. Questo perché nel territorio regionale
non è un'espressione che garantisca che su tutto il territorio
regionale abbiano gli stessi diritti e le stesse possibilità di
accesso alla centrale unica del soccorso, quindi è un po' generica
come definizione.
Visto che in questo provvedimento si vuole essere precisi, con
una precisione di tipo regolamentare, a nostro parere converrebbe
avere una capacità di definire meglio e senza possibilità di
equivoci l'obiettivo, e l'obiettivo è che la centrale unica del
soccorso si occupi di tutto il territorio regionale. È un invito
anche mettere tutto il territorio nelle condizioni di poter
accedere alla centrale del soccorso, cosa non del tutto facile,
perché sappiamo che le comunicazioni telefoniche o certe
comunicazioni radio non sono facilmente controllabili su tutto il
territorio regionale; quindi significa dare un input alla centrale
unica del soccorso di dedicarsi con particolare attenzione a che
tutto il territorio sia perfettamente monitorato e che un
Valdostano, un turista, una persona che si trovi in qualunque luogo
del territorio regionale possa accedere nel miglior modo alla
centrale unica.
Credo che questa nuova definizione della lett. a) comma 1,
articolo 1, possa migliorare il testo e dare un contributo alla
parte normativa, in modo che sia più efficace possibile.
Presidente
- Pongo in votazione l'emendamento n. 1ter del
"PD" che recita:
Emendamento
All'articolo 1 comma 1 lettera a) la parola "nel" è
sostituita dalle parole "provenienti da qualunque parte
del".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Ferraris, Fiou, Ottoz, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 1:
Consiglieri presenti, votanti e favorevoli: 28
Il Consiglio approva all'unanimità.
Presidente
- All'articolo 2 vi è l'emendamento n. 2 del
"PD".
La parola al Consigliere Sandri.
Sandri (PD)
- Questo emendamento è stato in parte
commentato in discussione generale e nelle dichiarazioni di voto,
ma merita essere ripresentato perché anzitutto il Presidente Caveri
ha ammesso l'importanza che i volontari del soccorso, a cui ci
riferiamo in questo emendamento, siano coinvolti nella centrale
unica, quindi questo è un aspetto positivo. Non si capisce perché
dovranno essere coinvolti con una procedura differenziata rispetto
a quella prevista attualmente per i Corpi forestale e dei Vigili
del fuoco valdostani, nonché per la Protezione civile.
Noi abbiamo, per essere chiari, la legge sull'emergenza
sanitaria in cui si fa l'elenco delle strutture che sono coinvolte,
che sono tutte queste, più le associazioni di volontariato e alcuni
altri enti come la Croce Rossa, e dall'altra parte non c'è nulla di
questo. Allora diventa difficile capire come funziona questa cosa,
ma mentre per la Croce Rossa ci si può ritrovare nella definizione
"anche non regionale"
, nonché alle Forze dell'Ordine che per
qualche verso è un corpo che ha sempre avuto delle particolari
convenzioni con l'esercito, e da quel punto di vista siamo
tranquilli perché pensare che la Croce Rossa non sia coinvolta
dalla centrale unica mi sembra demenziale, ma non credo che sia
nella testa di nessuno, le associazioni di volontariato non sono
chiaramente comprese in questo articolo. Credo che sarebbe stato
bene elencarle nel comma 1 al punto d); abbiamo capito che si
voleva mantenere un certo tipo di struttura, però neanche al comma
2, dove si identificano gli altri enti con cui si può
convenzionare, c'è una citazione esplicita. Allora il nostro
emendamento vuole evidenziare con una citazione esplicita, con le
parole:
"associazioni di volontariato"
poste dopo le parole
"enti e strutture anche non regionali"
, in modo che siano
evidenziate; quindi il testo finale che proponiamo recita:
"la
partecipazione alla centrale unica può essere estesa con
deliberazione della Giunta regionale a ulteriori enti e strutture,
le associazioni di volontariato anche non regionale, nonché alle
Forze dell'Ordine e di altri Corpi previo accordo con le
amministrazioni interessate".
Visto che il Presidente Caveri aveva detto che il principio era
giusto, auspichiamo che su questo emendamento ci possa essere un
accoglimento da parte dell'aula.
Presidente
- Pongo in votazione l'emendamento n. 2 del
"PD" che recita:
Emendamento
All'articolo 2 comma 2 dopo le parole "anche non regionali"
sono aggiunte le parole "associazioni di volontariato".
Consiglieri presenti: 26
Votanti: 21
Favorevoli: 2
Contrari: 19
Astenuti: 5 (Ferraris, Fiou, Ottoz, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 2:
Consiglieri presenti, votanti e favorevoli: 29
Il Consiglio approva all'unanimità.
Presidente
- All'articolo 3 vi è l'emendamento n. 1 del
gruppo "Arcobaleno" che viene ritirato, ne do lettura per il
verbale:
Emendamento
Alla lettera a) del comma 1 dell'articolo 3 dopo le parole
"centrale unica" aggiungere le parole "nel rispetto dei turni di
lavoro stabiliti dalle relative contrattazioni di settore".
Vi è l'emendamento n. 1 del Presidente Caveri e del relatore
Lanièce, che recita:
Emendamento
La lettera a) del comma 1 dell'articolo 3 è sostituita dalla
seguente:
"a) provvedono alla gestione del proprio personale impegnato
nella centrale unica, nel rispetto delle relazioni
sindacali.".
Lo pongo in votazione:
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 3 nel testo
così emendato:
Articolo 3
(Personale)
1. Nel rispetto dei principi di cui alla presente legge e
degli indirizzi indicati dal Comitato di pilotaggio di cui
all'articolo 6, gli enti partecipanti alla centrale unica:
a) provvedono alla gestione del proprio personale impegnato
nella centrale unica, nel rispetto delle relazioni
sindacali;
b) definiscono la dotazione organica e le figure
professionali del personale necessario a garantire il regolare
funzionamento della centrale unica.
Consiglieri presenti, votanti e favorevoli: 29
Il Consiglio approva all'unanimità.
Presidente
- La parola al Consigliere Sandri,
sull'articolo 4.
Sandri (PD)
- Su questo punto ci asterremo sulla
questione dei requisiti formativi, perché troppo generico, nel
senso che o si esplicita in modo preciso con quali modalità questi
standard formativi vengono realizzati, ma... questa delega in
bianco alla Giunta, senza capire quali siano gli obiettivi... ci
sembra fuorviante. La stessa cosa è riferita al fatto che viene
citato il Comitato di pilotaggio, che sul problema specifico non è
che ci siano delle chiarezze. Questo è uno degli elementi che
volevamo evidenziare: viene fatto il requisito formativo, ma nei
compiti del Comitato di pilotaggio la parte formativa non è
particolarmente chiarita, quindi il gruppo del "PD" si asterrà
sull'articolo 4.
Presidente
- Pongo in votazione l'articolo 4:
Consiglieri presenti: 27
Votanti e favorevoli: 25
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione l'articolo 5:
Consiglieri presenti, votanti e favorevoli: 27
Il Consiglio approva all'unanimità.
Presidente
- All'articolo 6 vi sono gli emendamenti n. 2,
n. 2.1, n. 2.2 del gruppo "Arcobaleno", emendamento n. 3 del "PD",
emendamento n. 1 e n. 2 della III Commissione, l'emendamento n. 2
del Presidente Caveri e del relatore Lanièce.
La parola al Consigliere Segretario Venturella, sull'emendamento
n. 2 del gruppo "Arcobaleno".
Venturella (Arc-VA)
- I nostri 3 emendamenti n. 2, n. 2.1
e n. 2.2, intervengono sul comma 1 dell'articolo, nel senso che, se
avete visto la strutturazione degli emendamenti, sono via via meno
forti.
Crediamo che il Comitato di pilotaggio non debba essere
istituito con deliberazione di Giunta, perché è una materia più
generalista rispetto alle altre funzioni che la stessa legge
assegna alla deliberazione di Giunta. Il regolamento, quello
eventualmente stilato dalla Giunta regionale... non voglio dire che
non sia una garanzia... ma crediamo che un passaggio in Commissione
e in Consiglio, fra l'altro con una condivisione più ampia, sia lo
strumento adatto, anche perché mi pare che in analoghe situazioni,
non in Italia, perché ha ragione il collega Lanièce, questa
potrebbe essere una delle prime esperienze di centrale unica, mi
pare che anche la Provincia di Bolzano qualche anno fa l'abbia
deliberata, ma con caratteristiche diverse, non sia compito della
Giunta regionale istituire con deliberazione il Comitato di
pilotaggio o Comitato di coordinamento come propone il "PD".
Crediamo poi che debbano essere presenti non solo i dirigenti o
i delegati delle strutture stesse, ma sia data importanza nel
Comitato di pilotaggio ai rappresentanti del personale operativo,
che è una cosa diversa perché in alcune strutture il dirigente
della struttura è nominato direttamente dalla Giunta o dal
Presidente, quindi è più una nomina di tipo fiduciario, politico,
non sicuramente operativo.
Gli emendamenti n. 2.1 e n. 2.2 in subordine vanno ad
intervenire in maniera più leggera, quasi che l'uno escluda l'altro
o viceversa. L'emendamento n. 2.1 interviene sia sul soggetto che
deve istituire il Comitato di pilotaggio, che su una delle
componenti del comitato stesso, il personale operativo.
L'emendamento n. 2.1 interviene solo sul soggetto che deve
istituire il Comitato di pilotaggio e che è responsabile delle sue
funzioni, mentre l'emendamento n. 2.2 interviene solo sulla
composizione del personale, rappresentato nella centrale unica.
Presidente
- Pongo in votazione l'emendamento n. 2 del
gruppo "Arcobaleno", che recita:
Emendamento
Il comma 1 dell'articolo 6 è così sostituito:
"1. Con regolamento regionale è istituito un Comitato di
pilotaggio formato dai dirigenti, o loro delegati, dalle strutture
partecipanti alla centrale unica e dai rappresentanti del personale
operativo delle stesse e coordinato dal dirigente della struttura
regionale competente in materia di protezione civile che, nel
rispetto delle relazioni sindacali, è incaricato dei seguenti
compiti:
a) elaborazione di proposte alla Giunta regionale finalizzate
all'adozione e all'aggiornamento dei modelli organizzativi della
centrale unica;
b) approvazione e aggiornamento delle procedure operative
della centrale unica;
c) soluzione delle problematiche che dovessero sorgere
all'interno della centrale unica;
d) promozione e valutazione di soluzioni organizzative,
procedurali e tecnologiche innovative per il funzionamento della
centrale unica;
e) promozione delle attività necessarie al miglioramento
continuo della qualità;
f) messa in atto di ogni altra attività necessaria alla piena
attuazione della presente legge."
Consiglieri presenti: 29
Votanti: 20
Favorevoli: 3
Contrari: 17
Astenuti: 9 (Comé, Ferraris, Fiou, Fontana Carmela, Lanièce,
Ottoz, Salzone, Sandri, Viérin M.)
Il Consiglio non approva.
Presidente
- Pongo in votazione l'emendamento n. 2.1 del
gruppo "Arcobaleno", che recita:
Emendamento
Al comma 1 dell'articolo 6 le parole "Con deliberazione della
Giunta regionale" sono sostituite con le parole "Con regolamento
regionale".
Consiglieri presenti: 29
Votanti: 20
Favorevoli: 3
Contrari: 17
Astenuti: 9 (Comé, Ferraris, Fiou, Fontana Carmela, Lanièce,
Ottoz, Salzone, Sandri, Viérin M.)
Il Consiglio non approva.
Presidente
- Pongo in votazione l'emendamento n. 2.2 del
gruppo "Arcobaleno", che recita:
Emendamento
Al comma 1 dell'articolo 6 dopo le parole "centrale unica"
aggiungere le parole "e dai rappresentanti del personale operativo
delle stesse".
Consiglieri presenti: 29
Votanti: 21
Favorevoli: 5
Contrari: 16
Astenuti: 8 (Borre, Comé, Ferraris, Fiou, Lanièce, Ottoz,
Salzone, Viérin M.)
Il Consiglio non approva.
Presidente
- La parola al Consigliere Sandri,
sull'emendamento n. 3 del "PD".
Sandri (PD)
- Lo avevamo già in parte spiegato
nell'illustrazione del provvedimento di legge in discussione
generale... è quella che potrebbe sembrare una correzione formale,
mentre per noi è una questione sostanziale. Sembra, quello del
soccorso di emergenza, un intervento in quei settori in cui con più
facilità emerge la mania delle parole ad effetto, cioè diamo l'idea
del pilotaggio, sembra che ci sia qualcuno che dietro il timone
della nave o dell'aereo sa dove andare. La mia impressione è che
questo sia un enfatizzare una cosa che non si riesce abitualmente a
fare, credo che di problemi di coordinamento, oggi, fra le varie
strutture di emergenza del soccorso ve ne siano tantissime, abbiamo
visto nella discussione sull'emergenza come da parte di più gruppi
consiliari emergessero spinte fra chi voleva sponsorizzare la Croce
Rossa e chi voleva sponsorizzare le associazioni di volontariato,
chi come noi il Corpo forestale valdostano, evidentemente perché il
coordinamento non va poi così liscio. Allora perché non dire con
chiarezza che "noi, il pilotaggio, speriamo che ce la caveremo", ma
che questo comitato sia un comitato banalmente che si occupa di
coordinare, che sarebbe già un bell'obiettivo, la centrale unica e
tutti gli operatori e gli enti ed associazioni che vi
partecipano... questo sarebbe un significato importante. Per queste
motivazioni abbiamo presentato questo emendamento, perché riteniamo
che di fronte a certi obiettivi che noi ci vogliamo porre - e lo
hanno sottolineato tutti: il relatore, il Presidente della Regione,
il collega Venturella - la necessità del coordinamento è uno dei
cardini fondamentali. Allora chiamiamolo come si deve chiamare:
"Comitato di coordinamento della centrale unica"!
Si dà atto che dalle ore 12,01 presiede il Vicepresidente
Tibaldi e che, dalle ore 12,24, riassume la presidenza il
Presidente Perron.
Presidente
- La parola al Consigliere Segretario
Venturella.
Venturella (Arc-VA)
- Per dichiarazione di voto, voteremo
favorevolmente a questo emendamento, perché ci sembra che questo
Comitato di pilotaggio potrebbe essere un gallicismo, cioè un
"pilotage"...
Caveri
(fuori microfono) - ... Comitato di pilotaggio è
un'espressione tipicamente europea...
Venturella (Arc-VA)
- ... però credo che le affermazioni
del "PD" vadano condivise, Comitato di coordinamento potrebbe
andare meglio...
Caveri
(fuori microfono) - ... se uno presenta gli
emendamenti linguistici per perdere tempo... spendere del tempo
per... ma dai!
(interruzione dell'Assessore Fosson, fuori microfono)
Venturella (Arc-VA)
- ... è vero, però più che senso di
democrazia dell'Assessore Fosson, direi il senso dell'intervento,
se è un intervento che ha un suo significato si passa più tempo a
votare in maniera contraria che non ad accettare l'emendamento e
poi proseguire in maniera più veloce.
Presidente
- Pongo in votazione l'emendamento n. 3 del
"PD" che recita:
Emendamento
All'articolo 6 comma 1 le parole "di pilotaggio" sono
sostituite dalle parole "di coordinamento della centrale unica" e
tale modifica è estesa a tutti i richiami all'articolo 6 presenti
nel testo di legge.
Consiglieri presenti: 27
Votanti: 24
Favorevoli: 5
Contrari: 19
Astenuti: 3 (Ferraris, Fiou, Tibaldi)
Il Consiglio non approva.
Presidente
- La parola al Consigliere Sandri,
sull'emendamento n. 1 della III Commissione.
Sandri (PD)
- Nella ricostruzione che sto cercando di
fare rapidamente, mi sembra che questa sia un'integrazione della
premessa del comma 1 dell'articolo 6. Credo che l'aver messo...
praticamente il dato è nel rispetto delle relazioni sindacali...
credo che questo sia stato il concetto, lo riteniamo positivo,
quindi voteremo l'emendamento.
Ci permettiamo però di evidenziare come dietro questa
espressione in altri provvedimenti di legge c'è l'inghippo. Per
esempio, per quanto riguarda il disciplinare fra Regione Valle
d'Aosta e Casinò il conteggio per tavolo, oltre che per gioco
dell'attività della casa da gioco, deve essere fatto nel rispetto
delle relazioni sindacali... un'espressione un po' simile: è stata
utilizzata questa espressione per non attuare il conteggio per
tavolo. Spero quindi che questo non abbia di sotto una
"retro-pensée" che non sarebbe gradevole, ma con fiducia speriamo
che non sia così. Il nostro gruppo voterà questo emendamento.
Presidente
- Pongo in votazione l'emendamento n. 1 della
III Commissione, che recita:
Emendamento
All'alinea del comma 1 dell'articolo 6 le parole "con i
seguenti compiti" sono sostituite dalle parole "che, nel rispetto
delle relazioni sindacali, è incaricato dei seguenti
compiti".
Consiglieri presenti, votanti e favorevoli: 26
Il Consiglio approva all'unanimità.
Presidente
- La parola al Consigliere Sandri
sull'emendamento n. 2 della III Commissione.
Sandri (PD)
- Come "Partito Democratico" voteremo contro
questo emendamento, nel senso che è una ritorsione rispetto
all'atteggiamento che ha avuto il Presidente Caveri nei nostri
confronti, non tanto per il contenuto, ma questo è simbolicamente
per il fatto che, se si vuole lavorare in questo Consiglio, sarebbe
opportuno cercare di trovare una giusta mediazione. Erano partiti
dei segnali intelligenti e positivi, mi sembra che si siano persi
per strada, mi auguro che ci sia la volontà di capire che far
vedere i muscoli non serve a niente; però, per dimostrare che non
siamo così disponibili ad essere trattati come carne da macello, su
questo emendamento voteremo contro.
Presidente
- Pongo in votazione l'emendamento n. 2 della
III Commissione, che recita:
Emendamento
Il comma 2 dell'articolo 6 è sostituito dal seguente:
"2. Il Comitato di pilotaggio è coadiuvato, di volta in volta
e per la trattazione di tematiche specifiche, da esperti tecnici,
interni o esterni agli enti di cui all'articolo 2, comma 1,
individuati dal Comitato stesso.".
Consiglieri presenti e votanti: 28
Favorevoli: 26
Contrari: 2
Il Consiglio approva.
Presidente
- Pongo in votazione l'emendamento n. 2 del
Presidente Caveri e del relatore Lanièce, che recita:
Emendamento
Al termine del comma 2 dell'articolo 6 è aggiunto il seguente
alinea:
"Gli esperti interni sono scelti in via prioritaria tra il
personale che svolge la propria attività nella centrale
unica.".
Consiglieri presenti e votanti: 28
Favorevoli: 26
Contrari: 2
Il Consiglio approva.
Presidente
- Pongo in votazione l'articolo 6 nel testo
così emendato:
Articolo 6
(Comitato di pilotaggio)
1. Con deliberazione della Giunta regionale è istituito un
Comitato di pilotaggio formato dai dirigenti, o loro delegati,
delle strutture partecipanti alla centrale unica e coordinato dal
dirigente della struttura regionale competente in materia di
protezione civile, che, nel rispetto delle relazioni sindacali, è
incaricato dei seguenti compiti:
a) elaborazione di proposte alla Giunta regionale finalizzate
all'adozione e all'aggiornamento dei modelli organizzativi della
centrale unica;
b) approvazione e aggiornamento delle procedure operative
della centrale unica;
c) soluzione delle problematiche che dovessero sorgere
all'interno della centrale unica;
d) promozione e valutazione di soluzioni organizzative,
procedurali e tecnologiche innovative per il funzionamento della
centrale unica;
e) promozione delle attività necessarie al miglioramento
continuo della qualità;
f) messa in atto di ogni altra attività necessaria alla piena
attuazione della presente legge.
2. Il Comitato di pilotaggio è coadiuvato, di volta in volta
e per la trattazione di tematiche specifiche, da esperti tecnici,
interni o esterni agli enti di cui all'articolo 2, comma 1,
individuati dal Comitato stesso. Gli esperti interni sono scelti in
via prioritaria tra il personale che svolge la propria attività
nella centrale unica.
3. Il Comitato di pilotaggio può essere, inoltre, coadiuvato
da esperti esterni incaricati dalla Giunta regionale.
4. Per quanto non previsto dalla presente legge, il Comitato
di pilotaggio adotta al proprio interno, a maggioranza dei
componenti, le proprie regole di funzionamento e di
organizzazione.
Consiglieri presenti: 29
Votanti e favorevoli: 24
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 7:
Consiglieri presenti, votanti e favorevoli: 29
Il Consiglio approva all'unanimità.
Presidente
- All'articolo 8 vi sono gli emendamenti dal
n. 4 al n. 14 del "PD".
La parola al Consigliere Sandri.
Sandri (PD)
- Questi emendamenti che sono a scalare,
dalla cifra più rilevante per noi a quella meno rilevante, hanno
due caratteristiche che vogliamo illustrare. La prima è quella che,
a fronte di una mancata chiarezza rispetto al "business plan" che è
stato fatto dall'Amministrazione regionale per questa centrale
unica, vogliamo sottolineare l'importanza di fare qualche taglio,
qualche riduzione dei costi non per limitare l'attività della
centrale unica, ma per aiutare i dirigenti preposti che si
occuperanno di questa struttura a fare economia delle risorse che
mettiamo loro a disposizione. È un atteggiamento mentale, prima che
formale, a cui tutti dovremmo attenerci e a cui dovremmo ispirare
la nostra attività; ovviamente questo vale di più per coloro che
hanno delle investiture istituzionali, che dovrebbero trovare il
modo e la forza per riuscire a stimolare l'intelligenza umana,
perché proprio quando c'è la difficoltà, in cui le risorse non
sembrano sufficienti per raggiungere un determinato obiettivo, che
l'ingegno umano comincia a trovare delle soluzioni e spesso le più
belle soluzioni sono state trovare nei momenti di maggiore
difficoltà. Non è questo che si deve utilizzare come bastone, è
ovvio, ma un funzionamento che dovremmo prevedere.
La seconda caratteristica è che noi diamo una prospettiva di
finanziamento adeguata per gli anni successivi; così come è messo
il testo, noi abbiamo che il finanziamento sarà aggiornato fra il
2010 e il 2011 perché passerà da 2.550.000 a 2.700.000, dopodiché
non sarà più aggiornato, quindi già ipotizziamo un provvedimento di
legge che avverrà nel 2012-2013 per dover aggiornare questa cifra;
allora perché fare una legge che già oggi, in base ai dati attuali,
sappiamo che avrà bisogno di una correzione? Non è meglio seguire
il Consiglio regionale, magari farsi qualche opinione che poi si
può vendere all'esterno, al posto di vendere solo la propria
simpatia? Che è una cosa bella, ma magari seguire la discussione in
Consiglio può essere utile.
Tornando al discorso di prima, noi abbiamo questa legge che ha
questo baco, cioè un baco di dire che si ferma a una cifra che dal
2011 in poi non avrà alcuna evoluzione, e dato che l'inflazione è
qualcosa che ci accompagna, bisognerà modificarla.
Abbiamo presentato un emendamento, che evidenzia come le parole:
"in annui 2.700.000 € a decorrere dall'anno 2011"
sono
sostituite dalle parole:
"che verranno automaticamente
aggiornate negli anni successivi sulla base dell'indice Istat del
costo della vita al dicembre dell'anno di riferimento".
Questo
è un provvedimento che consente di evitare... poi se chi ci sarà,
riterrà opportuno fare delle riduzioni perché i costi si saranno
contenuti, o fare degli aumenti perché riterrà che la centrale
unica ha bisogno di maggiori risorse, quella sarà una decisione
politica legata a delle scelte politiche e non legata alla
necessità di combattere l'inflazione: questa è una questione che
potrebbe essere presa in considerazione.
Perché abbiamo presentato degli emendamenti a scalare? Non
abbiamo gli strumenti tecnici e abbiamo già detto che il
legislativo del Consiglio regionale fa un'ottima opera, ma non può
fare più di tanto, allora non sappiamo quante economie si possono
fare su questo finanziamento, per cui abbiamo presentato delle
cifre diverse, che viaggiano da 2 milioni di euro previsti
nell'emendamento n. 4, fino a 2,5 milioni di euro dell'emendamento
n. 14.
Invitiamo il Presidente Caveri a identificare una di queste
cifre...
Caveri
(fuori microfono) - ... non sono obbligato ad
ascoltarla, lei non ascolta me quando parlo...
Sandri (PD)
- ... non mi stavo lamentando di niente e di
nessuno, non so a cosa si stesse riferendo...
Il Presidente Caveri potrebbe scegliere una di queste cifre e
identificarla come quella che potrebbe identificare un livello di
economia, che vada nel senso di dire a coloro che hanno predisposto
il piano finanziario, che il Consiglio regionale ci ha invitato a
fare un po' di economia e noi abbiamo identificato una cifra più
bassa. A voi la scelta di identificare quale, ma sarebbe un fatto
positivo e un segnale di una svolta politica che tutti ci
attendiamo.
Presidente
- Pongo in votazione l'emendamento n. 4 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.000.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 5 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.050.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 6 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.100.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 7 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.150.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 8 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.200.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 9 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.250.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 24
Votanti: 19
Favorevoli: 2
Contrari: 17
Astenuti: 5 (Bortot, Fiou, Ottoz, Squarzino Secondina,
Tibaldi)
Il Consiglio non approva.
Presidente
- Pongo in votazione l'emendamento n. 10 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.300.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 11 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.350.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 12 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.400.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 13 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.450.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 14 del
"PD" che recita:
Emendamento
All'articolo 8 comma 1 la cifra "2.550.000" è ridotta a
"2.500.000", mentre le parole "in annui 2.700.000 € a decorrere
dall'anno 2011" sono sostituite dalle parole "che verranno
automaticamente aggiornate negli anni successivi sulla base
dell'indice Istat del costo della vita al dicembre dell'anno di
riferimento". Proporzionalmente è modificato l'importo del comma 3
lettera b).
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'articolo 8:
Consiglieri presenti, votanti e favorevoli: 29
Il Consiglio approva all'unanimità.
Presidente
- All'articolo 9 vi sono gli emendamenti dal
n. 15 al n. 26 del "PD".
La parola al Consigliere Sandri.
Sandri (PD)
- Questo è un gruppo di emendamenti che hanno
lo stesso significato: quello di far riflettere questo Consiglio
sull'utilità o meno di prevedere che la verifica dell'attività
della centrale unica, verifica delle modalità organizzative e
gestionali, sia realizzata attraverso una dettagliata relazione
predisposta dal Comitato di pilotaggio, in un tempo più ampio
rispetto a quello che è stato previsto dal provvedimento di legge;
questo... perché? La centrale operativa del soccorso ovviamente fa
un'attività che è profondamente condizionata dagli elementi
meteorologici. È chiaro che una cosa tipica della Regione è il
problema delle valanghe o degli incidenti in montagna, quando nella
stagione estiva ci sono molte persone che frequentano le pareti
delle nostre belle montagne, e tutto questo ha un effetto diverso
sul funzionamento della centrale unica, in quanto possiamo avere
delle attività legate a stagioni sportive, ad esempio gli sport
invernali, mentre d'estate gli incendi o gli incidenti in montagna
hanno un tipo diverso di urgenze che porta a una serie di
comportamenti diversi. Allora la cosa interessante era non di avere
una fotografia per quanto dettagliata di un periodo limitato, ma di
avere una fotografia ampia che comprendesse un intero anno; è
chiaro che non è possibile che, nel giro di pochi giorni o di poche
ore, possa essere presentato alla fine dell'anno questo tipo di
fotografia, quindi sarebbe utile allungare il periodo di
osservazione in modo che si possa avere una fotografia che abbia le
caratteristiche che ho sopra ricordato.
Abbiamo preventivato un periodo di 24 mesi che consente di avere
un panorama ampio e delle valutazioni che siano approfondite, ma
abbiamo messo nella disponibilità del Presidente della Regione la
possibilità di scegliere un periodo inferiore che va da 24 a 13
mesi. Sottoponiamo questa serie di emendamenti; lascio alla
maggioranza di evidenziare quale periodo più consono ritenga
opportuno. Se siamo convinti dell'utilità di queste verifiche,
mettere il personale che ci deve lavorare nelle condizioni di farlo
seriamente, credo che sia la migliore testimonianza che noi
crediamo in questi provvedimenti; altrimenti diventa abbastanza
buffo che, appena terminata la fase iniziale della centrale unica,
già ti devi mettere a fare delle verifiche senza avere un materiale
sufficiente per fare una relazione dettagliata, e sarebbe solo
"aria fritta"! Allora non vorremmo che, non accettando uno di
questi emendamenti, la maggioranza dimostrasse per l'ennesima volta
di fare queste cose in modo che formalmente si rispettino tutte le
procedure... poi, nella pratica, si agisca in modo profondamente
diverso!
Presidente
- Pongo in votazione l'emendamento n. 15 del
"PD" che recita:
Emendamento
All'articolo 9 le parole "primo anno" sono sostituite dalle
parole "24 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 16 del
"PD" che recita:
Emendamento
All'articolo 9 le parole "primo anno" sono sostituite dalle
parole "23 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 17 del
"PD" che recita:
Emendamento
All'articolo 9 le parole "primo anno" sono sostituite dalle
parole "22 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 18 del
"PD" che recita:
Emendamento
All'articolo 9 le parole "primo anno" sono sostituite dalle
parole "21 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 19 del
"PD" che recita:
Emendamento
All'articolo 9 le parole "primo anno" sono sostituite dalle
parole "20 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 20 del
"PD" che recita:
Emendamento
All'articolo 9 le parole "primo anno" sono sostituite dalle
parole "19 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 21 del
"PD" che recita:
Emendamento
All'articolo 9 le parole "primo anno" sono sostituite dalle
parole "18 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 22 del
"PD" che recita:
Emendamento
All'articolo 9 le parole "primo anno" sono sostituite dalle
parole "17 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 23 del
"PD" che recita:
Emendamento
All'articolo 9 le parole "primo anno" sono sostituite dalle
parole "16 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 24 del
"PD" che recita:
Emendamento
All'articolo 9 le parole "primo anno" sono sostituite dalle
parole "15 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 25 del
"PD" che recita:
Emendamento
All'articolo 9 le parole "primo anno" sono sostituite dalle
parole "14 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'emendamento n. 26 del
"PD" che recita:
Emendamento
All'articolo 9 le parole "primo anno" sono sostituite dalle
parole "13 mesi".
Consiglieri presenti: 29
Votanti: 23
Favorevoli: 2
Contrari: 21
Astenuti: 6 (Bortot, Fiou, Ottoz, Squarzino Secondina, Tibaldi,
Venturella)
Il Consiglio non approva.
Presidente
- Pongo in votazione l'articolo 9:
Consiglieri presenti, votanti e favorevoli: 30
Il Consiglio approva all'unanimità.
Presidente
- La parola al Consigliere Sandri, per
dichiarazione di voto.
Sandri (PD)
- Ovviamente riconfermo il voto positivo del
nostro gruppo, però mi permetto di utilizzare questo spazio per
evidenziare un comportamento scorretto da parte della maggioranza.
Su questi temi, proprio perché si sta parlando di cose concrete dei
nostri cittadini, delle persone che si dedicano a un bene di
utilità pubblica, sarebbe opportuno un atteggiamento di confronto
più serio. Su alcuni temi, su cui abbiamo fatto delle proposte, non
abbiamo avuto neanche il rispetto di una risposta precisa. Noi non
ce la prendiamo per questo atteggiamento, riteniamo però che tutto
ciò che viene proposto dai Consiglieri regionali, che siano di
maggioranza o di opposizione o che siano seduti in Giunta o che
siano seduti da questa parte, meriti attenzione. Questa attenzione
è stata rivolta sicuramente in modo molto ampio in altre
situazioni, mi sembra che ultimamente questa stia calando. Fuori
microfono il Consigliere Vicquéry dice: "in Commissione sì". Io
ritengo che il lavoro delle commissioni in questo ultimo periodo
soprattutto, sia tutto meno che quello di consentire ai Consiglieri
di poter lavorare serenamente, nel senso: chiedi audizioni, vengono
rifiutate; chiedi approfondimenti, vengono rifiutati; chiedi una
serie di consulenze, vengono rifiutate.
Credo che l'ossessione di chiudere in fretta con l'approvazione,
perché gli obiettivi sono: "chiudiamo in fretta, esprimiamo
parere"... questa ossessione dell'esprimere parere non è utile!
Ripeto quanto ho detto ieri: nel 1998 abbiamo avuto un ingorgo di
provvedimenti così come oggi, provvedimenti molto importanti come
il PTP, la legge n. 45, che sicuramente hanno condizionato, ma
forse tutta una serie di errori e di difficoltà che abbiamo trovato
in quei provvedimenti sono venuti fuori dal fatto che anche quella
volta, per questioni di blindatura di maggioranza, furono portati
in certe condizioni. Questo non serve alla qualità del lavoro che
facciamo, quindi auspico che dal prossimo provvedimento di legge ci
sia almeno una volontà di confronto più ampia.
Presidente
- Pongo in votazione la legge nel suo
complesso:
Consiglieri presenti, votanti e favorevoli: 30
Il Consiglio approva all'unanimità.
