Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 1619 del 1° dicembre 2015 - Resoconto
OGGETTO N. 1619/XIV - Prosecuzione e chiusura della
discussione generale congiunta sulla Relazione della Sezione
regionale di controllo della Corte dei Conti e sul D.L. n. 63
(Legge finanziaria per gli anni 2016/2018) e sul D.L. n. 64
(Bilancio di previsione per il triennio 2016/2018). (Approvazione
di quattro ordini del giorno, reiezione di quattro ordini del
giorno e ritiro di un ordine del giorno)
Presidente -
Proseguiamo con la discussione generale del
bilancio. Chi intende chiedere la parola? La parola al collega
Gerandin.
Gerandin (UVP)
- Merci Président.
Penso sia inutile sottolineare l'importanza del bilancio, di un
bilancio regionale, per una realtà come la Valle d'Aosta. Noi
pensiamo che l'atto dell'approvazione del bilancio regionale sia il
momento in cui la politica può riacquistare quella credibilità e
rilanciare quella che è l'azione amministrativa sul territorio.
Come può farlo? Ci sono vari modi con cui questa politica può
essere rilanciata o come, pure, può essere in parte confermata
secondo regole già vecchie, già conosciute.
Noi crediamo che il futuro della nostra regione non possa che
passare attraverso un bilancio trasparente, con regole e risorse
certe, che metta da parte quelli che, a nostro parere, sono e
permangono privilegi in cui l'appartenenza politica ? o meglio
quella che noi osiamo dire e chiamare sudditanza ? prevalga su
quello che è il criterio della meritocrazia. Ora è proprio con
questo spirito che questo bilancio doveva essere improntato. Si
doveva avere il coraggio di scegliere tra salvare amici, società di
scopo ? come è anche stato ribadito in quest'aula ? in cui lo scopo
era abbondantemente finito e che, malgrado le sollecitazioni,
permangono. Rimangono un fattore importante, che drena una parte
importante di risorse a disposizione del bilancio, anche in questo
momento di grande difficoltà. Avremmo voluto che ci fossero alcune
regole di comportamento, di buon comportamento. Mi riferisco agli
affitti d'oro che sono stati denunciati. Noi qua abbiamo denunciato
affitti da 74.000 euro per 267 metri quadri di magazzino da parte
dell'Azienda USL. Possiamo aggiungere altri piccoli privilegi che
sono emersi in quelle che sono le partecipate. Noi abbiamo letto di
29 metri quadri di affitto a 12.000 euro all'anno per una stagista
Finaosta. Questi noi li riteniamo privilegi. Anche se non sono
società che fanno parte dell'Amministrazione regionale, crediamo
che sia giunto il momento di mettere fine, una volta per tutte, a
questi privilegi.
Lei, Presidente - l'ho ascoltata attentamente come ho ascoltato
l'Assessore - ha parlato in un passaggio, che non posso che
condividere, di obiettivo euro-compatibile, di Patto di stabilità -
in quest'aula probabilmente tanti ne sono a conoscenza, io mi
auguro che tutti siano a conoscenza delle regole - ma, di certo,
questo è un messaggio poco comprensibile all'esterno di quest'aula.
Ai cittadini, che gli spieghiamo o meno qual è il meccanismo del
patto, dell'obiettivo euro-compatibile, non gli cambia
assolutamente quello che è il destino della vita quotidiana! E
allora lo sforzo, che deve essere fatto e che noi chiedevamo in
questo bilancio, era quello di essere comprensibili e trasparenti.
Lei, Assessore, ha detto che è un bilancio molto dimagrito, come si
usa dire, molto più lineare, nel senso che sono diminuiti i
capitoli, ma aumentano le competenze della Giunta, per cui il
discorso delle risorse sarà ancora meno leggibile, meno visibile,
meno trasparente e meno collocabile. Quando parlo di essere
comprensibili, trasparenti, beh, bisogna davvero avere il coraggio
di dire quali siano le verità sulla situazione economica della
Valle d'Aosta. Dire le verità e, soprattutto, togliere quel cappio
di poca trasparenza che c'è soprattutto per quello che riguarda le
società partecipate. Ho letto con attenzione la relazione della
sezione di controllo della Corte dei Conti. Le conclusioni sono da
far tremare i polsi a un amministratore serio e consapevole. Queste
sono le considerazioni di fatto di un soggetto terzo, di un
soggetto che politicamente non è impegnato. Ma quando si dice che
nessun alibi è legato al patto di stabilità, non può essere
considerato un evento eccezionale e imprevedibile, i contenuti sono
comunque frutto di un accordo. Soprattutto, si evidenzia che,
all'interno dei punti salienti da lei evidenziati, Assessore, cioè
sul fatto di essere capaci di investire, si dice che la spesa per
investimenti manifesta scostamenti tra quanto stanziato e quanto
pagato, una differenza pari al 72,25 percento, che si traduce in
una limitata attendibilità previsionale di pagamenti. Ora capiamo
che la Regione ha difficoltà di cassa, su questo non c'è ombra di
dubbio, ne parleremo probabilmente anche analizzando quegli
emendamenti che lei ha presentato, Assessore, perché quando vediamo
che i trasferimenti, anche agli enti locali, vengono dilazionati
nel tempo, è comunque un segnale di difficoltà.
In un secondo passaggio, esamineremo anche quelle che sono
probabilmente delle difficoltà legate al poco rispetto dell'accordo
sottoscritto, vale a dire il discorso degli arretrati, quelli
famosi 2011/2014; però, in questa relazione, quello che viene
evidenziato è la situazione molto preoccupante delle società
partecipate o controllate.
Si parla del Casinò, si evidenzia un rifinanziamento da 60
milioni, un ripianamento parziale delle perdite con una
ricapitalizzazione di 60 milioni. La sezione della Corte dei Conti
dice che si è ritenuto opportuno effettuare un'istruttoria circa i
provvedimenti che la Regione intende assumere.
Vallée d'Aoste Structure, INVA, una società a cui si versano
direttamente, senza gare d'appalto, oltre 13 milioni e mezzo
all'anno, senza contare i fondi per il progetto sulla banda
larga.
La società salva precari, la NUV e la COUP, di cui accennato
prima, due società nate con uno scopo ben preciso. Finito lo scopo
vengono mantenute all'interno del bilancio regionale.
Ora, noi crediamo che il punto fondamentale per immaginare una
difesa dell'autonomia della Valle d'Aosta sia non rinunciare a
difendere l'autonomia finanziaria della Valle d'Aosta. Lei nella
relazione iniziale, Assessore, ha fatto un passaggio riferito
all'importante accordo chiuso nel 2015. Noi siamo scettici nei
contenuti di questo accordo, lo avevamo detto a suo tempo, e
continuiamo a essere scettici verso i contenuti di questo accordo.
Non pensiamo che sia stato un buon accordo nell'interesse della
Valle d'Aosta. È stata una presa di tempo, ma soprattutto è stata
una scelta unilaterale, non condivisa. E torno a quanto ha detto il
Presidente prima, noi, assolutamente, riteniamo che uno dei
passaggi più importanti di questa legislatura sia quel testo
condiviso che chiedeva tutta una serie di impegni molto precisi al
Governo. Siamo molto contenti che ci sia stata una condivisione
totale dell'aula su questo testo. Siamo anche contenti che sia
arrivata dopo due anni in cui noi sollecitavamo questo. Io non
voglio ricordare la bontà dell'accordo del 2010. Quello che mi
preme sottolineare è che, a seguito dell'accordo del 2010, la Valle
d'Aosta, a nostro parere, ha smesso di difendere l'autonomia
finanziaria della Regione. In questi anni, abbiamo continuato a
subire senza riuscire a incidere sulla programmazione o comunque
con quello che è il rapporto con lo Stato. Altre realtà lo hanno
fatto, l'ho ricordato, hanno avuto il coraggio di rimettere in
discussione accordi simili ai nostri. La Valle d'Aosta non ancora.
Noi speriamo veramente che ci sia questa volontà condivisa però,
ricordando quelli che erano gli impegni, mi permetterà, Presidente,
di dirle che noi, tenuto conto della fine che hanno fatto gli
emendamenti presentati al Senato, avremmo gradito, probabilmente,
un po' più di coraggio da parte della Valle d'Aosta. Ora non
capiamo il perché del voto favorevole del nostro Senatore al Senato
quando non abbiamo portato a casa nulla se non un ordine del giorno
e - come giustamente lei ha sottolineato in altra sede, Presidente
- un ordine del giorno non si nega a nessuno. Il risultato lo
vedremo, però almeno un punto che noi riteniamo fondamentale e che
ci avrebbe equiparato al sistema di predisposizione di bilancio
nazionale della maggior parte delle regioni italiane, vale a dire
il pareggio di bilancio, noi non riusciamo a capire perché,
politicamente, non si sia portato a casa almeno questo. È difficile
da capire. Io mi auguro che qualcuno dia delle risposte in merito,
perché forse era più significativa un'astensione, un voto contrario
al Senato, per cercare poi eventualmente di portare a casa
qualcosa. Non siamo d'accordo neanche con il passaggio che ha fatto
lei, Assessore, quando, dopo aver magnificato l'accordo del 2015,
diceva nella sua relazione che il livello della spesa dovrà essere
oggetto di accordo - parlavamo del 2016 - tra il Ministro
dell'economia e delle finanze e il Presidente della Regione, in
modo analogo a quanto avvenuto in passato. Noi quanto avvenuto in
passato lo abbiamo contestato. Il metodo per cui sia il Presidente
a prendersi questa responsabilità non lo vogliamo neanche prendere
in considerazione, pensiamo che di accordi siglati dal Presidente a
titolo personale siano già sufficiente quello del 2015 e degli anni
precedenti. Questo testo, che abbiamo condiviso, aveva un
significato particolare: condividere anche quello che potevano
essere un percorso e le conseguenze per il bilancio regionale.
Fatta questa breve parentesi, mi permetto solo di dire che, a
nostro parere, il futuro della Valle d'Aosta, la rinascita del
sistema Valle d'Aosta può ripartire solo prendendo in
considerazione uno sviluppo e una ripresa economica, a partire
dalla fiducia nei privati a investire.
Noi abbiamo ancora capitale privato. In questo momento gli
imprenditori sono in totale confusione che è la diretta conseguenza
della confusione che regna a livello regionale. Quando qualcuno
chiede di mettere in campo degli strumenti efficaci, come può
essere una conferenza dei servizi permanente, beh questo è il
minimo che la politica può dare, perché è quello che tanti chiedono
per potere investire. Certezza, certezza di regole. Chiediamo
anche, al di là dei proclami che sono stati fatti, che ci sia
un'attenzione diversa sui reali problemi che sta vivendo la Valle
d'Aosta. Io, poco tempo, fa ho fatto un'interpellanza sulla prima
casa. L'Assessore mi ha risposto che non c'è più quella necessità
di avere una prima casa. Ricordo che costruire la casa è un
elemento importante della cultura valdostana, che i nostri genitori
e i nostri nonni ci hanno insegnato con mille sacrifici.
I dati sono drammatici: noi nel 2012 avevamo 432 domande
finanziate a fine anno per quasi 40 milioni di euro, nel 2015 a
fine ottobre ne avremo 122 per 11 milioni e mezzo. E quando si dice
di cambiare le regole per incentivare...si sente dire che coloro
che hanno 120.000 euro, non chiamiamoli ricchi, ma sono già delle
persone che hanno disponibilità finanziarie. Noi crediamo che sia
il caso invece di cambiare queste regole. Lo stesso discorso vale
per i lavori in economia. Vede, Assessore, lei quando ci ha detto,
e il Presidente ha condiviso... noi riconosciamo che alcuni
suggerimenti della minoranza siano stati ripresi all'interno di
questo bilancio, è indubbio, non sarebbe neanche corretto non
dirlo. I primi, quelli legati alla necessità di non avere
maxi-appalti, ma di suddividere in appalti minori. Abbiamo un
rammarico: che vengono accolti con due anni di ritardo. Ma, al di
là di questo, quando abbiamo chiesto di cambiare rotta, noi
chiedevamo interventi immediatamente cantierabili. Ora il piano che
avete presentato al di là delle risorse, basta leggerlo: la maggior
parte sono interventi dove siamo ancora alla fase degli incarichi,
dobbiamo ancora dare gli incarichi progettuali e, quando parliamo
di lavori cantierabili, io mi permetto, Assessore, di farle
presente che, per quello che riguarda i lavori in economia, abbiamo
richieste da 41 Comuni per 8 milioni e 200.000.
Per quello che riguarda il quadro dei dissesti idrogeologici,
dal primo di gennaio di quest'anno al 16 ottobre, abbiamo 97
interventi richiesti. Allora noi crediamo che siano questi gli
interventi da avviare immediatamente, magari coinvolgendo i Comuni
e, nella fase progettuale, dicendogli: voi presentate i progetti e
noi ve li finanziamo, in modo che nessuno sia immune da mettere le
mani nel portafoglio. È la nostra strategia, magari sbagliata, però
noi crediamo in questo. Noi crediamo anche, e mi rivolgo a lei,
Assessore Baccega, che non possiamo permetterci un assessore alle
politiche abitative. Noi abbiamo la necessità, in Valle, se
vogliamo fare ripartire soprattutto il settore dei lavori pubblici
di avere un assessore ai lavori pubblici: che crescano in maniera
esponenziale le politiche abitative! Ha un ruolo diverso da quando
era assessore al Comune di Aosta. Adesso lei Assessore...o dovrebbe
essere assessore ai lavori pubblici. Per cui che lei si compiaccia
di avere più risorse per le politiche abitative a noi, che crediamo
nello sviluppo, non tranquillizza minimamente. Non possiamo neanche
continuare a processare gli errori del passato. Noi abbiamo sotto
occhio il dramma che stanno vivendo in questo momento i lavoratori
e le aziende sul territorio collegati all'attività della Lavazza. A
noi interessa relativamente poco capire come mai ? o meglio
proveremo a capire, ma non è così importante per l'immediato ? è
fallito il raddoppio dello stabilimento della Lavazza. Crediamo che
sia molto più importante ovviare in questo momento al problema
occupazionale e limitare i proclami elettoralistici,
propagandistici, ne abbiamo già visti troppi nel passato. Faccio un
esempio, quello dell'ex Tecdis che sta ancora vivendo in uno stato
di totale abbandono. Totale abbandono dopo proclami di apertura, di
assunzioni. Non dobbiamo avere paura di dare trasparenza ai costi
della democrazia o della politica così come vengono comunemente
chiamati. Nessuna paura. Trasparenza deve esserci, forse il
battage
è frutto di poca trasparenza che è avvenuta negli
anni. Però noi siamo anche convinti che ci siano costi ben più
importanti che rimangono mascherati. Sono quelli relativi
all'inefficienza, alla mancanza di progettualità della politica.
Questi emergono molto meno però, quando vi è questa mancanza, i
costi che pagano i cittadini sono molto più cari. Ci sono
manager
privati che sono molto più pagati di un politico, ma
sono delle persone che rendono, danno valore aggiunto, creano
occupazione e hanno bilanci in attivo. È questo il messaggio che
vogliamo dare anche ai nostri manager che abbiamo nelle
partecipate. Noi crediamo che con questo bilancio si certifica
un'assenza di progettualità. Non c'è nessuna garanzia
sull'occupazione, perché tagliando sui trasporti, tagliando sul
sociale o limitando quelle che sono le risorse sul sociale ? poi
arriverò al pezzo del sociale ? noi crediamo che non ci sia nessuna
garanzia in questo settore. Non abbiamo neanche garanzia sul futuro
dei nostri giovani. Adesso a chi ci chiede, a chi chiede alla
politica valdostana cosa fare, cosa studiare, che prospettive
occupazionali si hanno...beh, siamo senza risposte perché non
abbiamo questa progettualità, che è necessaria. Un bilancio che non
dà risposta a nessuna delle varie associazioni ? i rappresentanti
sindacali hanno parlato chiaramente in audizione di incontri
fasulli ? che non dà risposta neanche al parere favorevole
condizionato espresso dal Consiglio permanente degli enti locali.
Ora lei, Presidente, ha giustamente ? condivido ? sottolineato
l'importanza della collaborazione con i Comuni...
La volontà di una legge che, probabilmente con tutti i limiti
che avrà, abbiamo condiviso, quella della riforma degli enti
locali; però né nel suo intervento né nell'intervento
dell'Assessore abbiamo sentito il benché minimo riferimento a un
"parere favorevole condizionato a". Nessuno ne ha parlato. Ora, in
tutta sincerità, può anche darsi che faccia parte di una strategia,
ma se vogliamo farli morire per mancanza di risorse...
Noi pensiamo che la politica si deve prendere le proprie
responsabilità, per cui si metta in piedi una legge per accorparli,
per cancellarli, fate come volete, ma scrivete qualcosa di reale,
di concreto. Arrivo a quello che è il discorso relativo alla
finanza locale. Noi abbiamo cercato di dare informazione corretta
sulle conseguenze di 21 milioni di trasferimenti in meno di parte
corrente senza vincoli di destinazione. Il nostro compito è finito
qua. Ai sindaci assumersi le proprie responsabilità. Lo diciamo
pubblicamente: ognuno si assuma le proprie responsabilità. Certo,
certo vogliamo sottolineare che i trasferimenti senza vincolo nel
2010 erano 128 milioni, nel 2016 saranno 69 milioni, nel 2017 50
milioni. Ci saranno Comuni - e voglio dirlo, così almeno evitiamo
che mi si dica: ma potevi dirlo prima - Comuni che difficilmente
riusciranno a chiudere il bilancio, parlo di Comuni che conosciamo:
Châtillon, Saint-Vincent, Aosta.
Châtillon avrà oltre 600.000 euro in meno, Saint-Vincent quasi
600.000, Aosta 3 milioni e mezzo. Sono Comuni che non hanno
rispettato il patto di stabilità neanche quando c'era il vecchio
patto. Ci sono Comuni, come Aosta, che hanno dovuto chiudere il
bilancio e l'assestamento applicando una quota di avanzo, sennò era
in dissesto. Non aggiungo la quota del...riferito al
minor...all'utilizzo dell'avanzo, che sono oggetto di un intervento
seguente.
Ho tenuto per ultimo il sociale, non per minore importanza, ma
esclusivamente perché mi pare che, trattando questo argomento,
probabilmente avremo la reale situazione economica che sta vivendo
in questo momento la Valle d'Aosta. Lei, Assessore Perron, ha detto
che è stato tutelato il sistema delle politiche sociali, con la
destinazione di 20 milioni di avanzo di amministrazione da
destinare al finanziamento dei servizi persone anziane e inabili.
Beh, questo era il testo originale, Assessore. Probabilmente si è
dimenticato di...o almeno, volutamente non ha parlato di un
emendamento, l'emendamento 4, per cui di fatto sparisce ogni
riferimento alla legge 93. Ora noi riteniamo questo utilizzo
dell'avanzo paragonabile a quando un po' di tempo fa i cittadini si
sono svegliati e il governo nazionale aveva prelevato dai loro
conti correnti una parte di risorse, è esattamente la stessa cosa.
La Regione non li preleverà dai conti correnti dei cittadini, ma li
preleverà direttamente dalle casse comunali. Per il semplice motivo
che queste erano risorse accantonate negli anni che si sperava di
poter utilizzare rispettando quelle che erano le regole, vale a
dire in conto investimenti.
Noi, con questo articolo, andiamo a sancire la fine del sistema
valdostano, siamo oltre i titoli di coda. Quando, Assessore, si
finanzia gli stipendi di personale del comparto unico - perché io
le ricordo che le OSS sono personale del comparto unico -,
utilizzando l'avanzo di amministrazione, significa che il sistema
pubblico valdostano è fallito. Io lo dico senza tema di smentita:
se riuscite smentitemi. Significa che, all'interno delle risorse
del bilancio regionale, vi mancavano 20 milioni per pagare gli
stipendi. Questa è la realtà. È folle pensare che state brancolando
nel buio nella speranza di trovare, tramite un emendamento, tramite
un disegno di legge, un articolo che autorizzi l'utilizzo improprio
di un avanzo di amministrazione...cosciente, perché scrivendolo in
maniera trasparente mai e poi mai ripeto avrebbe avuto il nulla
osta del governo. Perché voi sapete che l'utilizzo dell'avanzo di
amministrazione non è possibile in parte corrente. Queste sono le
regole, per due motivi. Il primo: la regola vale a livello
nazionale; secondo motivo: sarebbe veramente poco comprensibile che
? da quando venne tolto il patto di stabilità e si applicano le
regole del patto di bilancio ? lascino utilizzare delle risorse
accantonate nei precedenti patti di stabilità, a utilizzarli di
parte corrente. Sarebbe un via libera a livello nazionale per dire:
benissimo le risorse che in 4-5-6 anni di patto stabilità avete
accantonato adesso li spendete in parte corrente. Contrari anche al
principio dell'utilizzo dell'avanzo. La vostra preoccupazione è che
non si scopra il trucco. Ma si può fare un bilancio così? Che parti
hanno queste persone? Sono gente che noi abbiamo illuso negli anni,
gli abbiamo detto: "il futuro sarà quello dell'assistenza agli
anziani", gente che abbiamo chiesto che riprendessero a studiare
per passare da ADEST a OSS. Sono persone che probabilmente...dico,
i miei motivi, sono a mio parere semplicemente tre: Sono delle
persone che dedicano la vita ad assistere i nostri anziani, sono
meno visibili politicamente, probabilmente non hanno tempo ? perché
hanno anche famiglia ? di andare a presidiare i raduni o le
assemblee di partito o fare campagna elettorale, allora sono meno
appetibili. E mi rivolgo a lei, Assessore. Quando le ho detto che
lei è l'assessore alla sanità e non alle politiche sociali mi
riferivo a questo. Che differenza c'è tra un OSS che lavora
all'ospedale e un OSS che lavora in una microcomunità? Me lo
spieghi. Perché lei ha garantito lo stipendio a queste persone e
non si è premurato di garantire lo stipendio al personale delle
micro? Me lo dica. Schiacci il tasto e mi spieghi questo.
Probabilmente, anche sindacalmente, erano meno appetibili perché
questo è stato fatto nel più assoluto silenzio dell'organizzazione
sindacale. È vero che l'emendamento pochi lo conoscevano. È vero
perché l'avete tenuto pure sotto banco, però questa è la
conseguenza. Poco appetibili anche giornalisticamente probabilmente
perché bisogna aspettare che scoppi il boom. Attenzione, i numeri
sono numeri preoccupanti. Io ho i dati e lei li ha, Assessore. Ai
primi del 2014 sono 625 unità, escluso il personale amministrativo.
Garantivano servizi per 1459 persone. E questo, attenzione, metterà
queste persone probabilmente con quattro mesi di stipendio
garantito perché su 27 milioni di risorse destinate l'anno scorso
ce ne sono 9, dopodiché c'è da incrociare le dita: che nessuno
impugni l'emendamento sull'utilizzo dell'avanzo sennò questi sono
senza stipendio.
Mai nella storia si è fatto un bilancio dove non c'era al primo
punto la copertura del costo del personale. Mai. Mai fatto una cosa
del genere. E a quella politica e a quella dirigenza, perché parlo
anche di dirigenza...
Presidente
- Collega vuole occupare i minuti del secondo
intervento? Vuole continuare?
Gerandin (UVP)
- Non sono due i testi di legge?
Presidente
- Sì, però abbiamo concordato di discuterli
insieme. Può comunque continuare l'intervento...
Gerandin (UVP)
- Non lo sapevo, ero convinto che ci
fossero due disegni di legge. Va beh, ne ho per 10 minuti.
Presidente
- Può proseguire con il secondo intervento.
Prego.
Gerandin (UVP)
- Grazie. No, la replica vorrei
tenerla.
Presidente
- Prego collega.
Gerandin (UVP)
- Grazie.
Allora, semplicemente per concludere il ragionamento e spero di
non portare via troppo tempo perché, per conto mio è troppo
importante, perché è quello che farà la differenza su questo
bilancio. Allora, semplicemente per dire che a quella politica, a
quella dirigenza regionale che sostiene che il principio è la
certezza della possibilità dell'utilizzo dell'avanzo io propongo ?
e spero che siate d'accordo anche voi ? che i due terzi delle
nostre indennità e dei loro stipendi sia subordinato
all'approvazione di questo emendamento. Siamo capaci a scriverlo?
Proviamo, per provocazione, visto che siamo certi di questo. Lei
dovrebbe essere il primo firmatario Assessore Fosson, il primo
firmatario, su questo non c'è ombra di dubbio. Il primo firmatario
dovrebbe essere!
In quest'aula vi sono certamente delle sensibilità, esperienze
personali diverse, nessuno potrà far finta di non sapere. Se si
vuole incidere, - al di là di quelli che sono gli accordi o anche
di quelli che sono gli accordi di maggioranza o i programmi di
maggioranza, chiamiamoli come vogliamo -, io penso e sono convinto
che questo sia il momento per poter incidere. Sennò è inutile. Le
battaglie che abbiamo fatto, che qualcuno ha fatto nel pregresso
per convinzioni politiche personali, le battaglie sindacali che
qualcun altro ha fatto perché faceva quel tipo di lavoro e
l'esperienza amministrativa che abbiamo fatto tutti noi, o gran
parte di noi, quando al primo posto mettevamo la garanzia dello
stipendio del personale, andranno a farsi friggere. Il rischio
reale che sta correndo la Valle d'Aosta è quello di mettere in
piedi una "Forestale 2" o meglio una "Fornero valdostana 1".
Ora io dico semplicemente che, malgrado questa omertà voluta e
che c'è stata, la politica e quest'aula in questo momento sanno. Le
organizzazioni sindacali non potranno far finta di nulla e io mi
auguro che gli organi di stampa e i giornalisti non aspetteranno di
veder chiuse le microcomunità e lasciare a casa oltre 600 persone,
prima di scrivere qualcosa a questo proposito.
Noi, e concludo, abbiamo presentato tre emendamenti per salvare
il salvabile. A me non importa come vorranno essere corretti, come
vorranno essere impostati, a me e a noi quello che interessa in
questo momento è evitare che ci sia l'incognita del futuro per
persone che hanno avuto l'unica vera colpa di non occuparsi di
politica, di non andare a fare campagna elettorale, ma di accudire
i nostri anziani!
Presidente
- La parola al collega Ferrero.
Ferrero (M5S)
- Grazie Presidente.
Questo bilancio ha un suo lato positivo, perché alla fine si
scopre che tutti sono contro a questo bilancio. Sono contro gli
agricoltori, sono contro i commercianti, sono contro i cittadini
che hanno perso o dovranno pagare i ticket, o comunque hanno perso
una serie di agevolazioni. Sono contro addirittura anche i
componenti della maggioranza che hanno presentato degli emendamenti
a questo bilancio. Quindi, chissà cosa avete fatto quando vi siete
visti per discutere il bilancio? Sarebbe simpatico saperlo, perché
qui, alla fine, vogliono tutti alzare il dito, presentano una cosa
e poi dopo vogliono modificarla. Questa è, comunque, una cosa,
diciamo che è simpatica anche questa. È un bilancio innanzitutto
contro l'autonomia ed è paradossale che sia il Movimento Cinque
Stelle a dirlo a tutti i movimenti autonomisti, perché questa
autonomia tanto decantata, alla fine, non si riesce a capire più
per che cosa si distingua, per che cosa si caratterizzi. Se è vero
com'è vero che la Valle d'Aosta a livello di territorio, senza
andare a rivangare le motivazioni storiche, ha comunque delle
caratteristiche, per quanto riguarda il livello imprenditoriale
agricolo, ma può essere anche quello turistico, in relazione
all'altitudine, a tutta una serie di problematiche supplementari
rispetto alle altre regioni che sono in pianura, dovrebbe avere,
quanto meno, aver riconosciute, se non a livello di vantaggi e
privilegi, delle detassazioni, o comunque qualcosa che potesse
incentivare e almeno disincentivare la fuga della popolazione. Ma
ormai non è rimasto nulla, anzi, ci siamo allineati ai livelli di
assistenza delle regioni, tutto sommato, meno virtuose di tutta
Italia. Abbiamo sentito teorizzare nuove soluzioni: la decrescita
ristrutturante. Cioè, quando ho sentito "la decrescita
ristrutturante" ho capito che siete veramente stretti all'angolo.
Ma che cos'è questa decrescita ristrutturante? Chi può spiegarla?
Una malattia che riguarda la sfera della virilità maschile? Io non
lo so, ma trovate qualcosa di nuovo, veramente. Siamo ridotti alla
decrescita ristrutturante. Veramente, questo modo di affrontare il
bilancio denota ? e lo denota anche la discussione che c'è stata
fino adesso ? una sostanziale ipocrisia: i numeri non possono
essere reinterpretati: Qualcuno vuole o vorrebbe reinterpretare i
numeri, ma non è possibile. I numeri sono lì e si vedono e si vede
esattamente chi e che cosa avete voluto colpire con questo
bilancio. Avete voluto colpire i cittadini, solo i cittadini,
perché è inutile poi accusarci di...
Ah, ma non ci sono più soldi! Basta, questa storia è vecchia.
Abbiamo dimostrato, soprattutto nell'ultimo anno, come una serie di
spese inutili, di sprechi ? ma io direi addirittura di
appropriazioni indebite ? fanno parte della storia delle 50
partecipate. E allora, quante persone si muovono con i 2000, 3000,
4000, non so, 5000 di cilindrata a nostre spese? Ve lo abbiamo
sottolineato, ve lo abbiamo fatto vedere, abbiamo detto: "si può
fare qualcosa?". Niente, non si trova a livello di taglio di
sprechi, niente. In compenso, troviamo la decrescita
ristrutturante. Ma perché non la applichiamo ai nostri stipendi? Ma
perché non l'applichiamo ai vitalizi degli ex consiglieri
regionali, dei quali, poi, dobbiamo anche sopportare i piagnistei
delle nipotine su internet? Delle nipotine che difendono gli zii,
che hanno contribuito a far crescere la
petite patrie
? Gli
zii titolari di quattro aziende, un hotel, un ristorante... questi
poveri zii che senza i 4000 - non so, dovevano essere 4200, 4300
euro di vitalizio - non vanno avanti. Ecco, questo, sinceramente,
ci ha un pochino stufato. E i tagli si potevano fare, l'hanno detto
i colleghi. Teniamo in piedi la COUP Srl, che è una società da
chiudere. Ho letto ieri i verbali delle due volte in cui si è
riunita la commissione scientifica, quella che sta ancora cercando,
che sta raschiando per riuscire a capire che cosa c'è sotto il
cantiere dell'ospedale. Ma nei verbali è chiaro: non si farà mai
quell'ospedale. Ma lo dico anche a lei, ma lo dico bonariamente,
Assessore Fosson, ma io non sono un archeologo, ma non sono neanche
un coglione, e se uno legge quei verbali capisce che è già chiuso
quell'argomento, capisce che quell'ospedale, quell'ala non si farà.
E allora perché non avete il coraggio di dirlo? - Chiedo scusa, mi
è sfuggita, chiedo scusa Presidente - Però, capite che stiamo
parlando di sommati milioni di euro che potevano essere recuperati,
e allora non parliamo solo dei tagli, parliamo anche dei tagli agli
sprechi che potevano essere fatti. L'autonomia si difende con il
coraggio, l'autonomia si difende con i programmi, l'autonomia si
difende con le idee. Questo è un bilancio rappezzato, una pezza di
qua una pezza di là, per fare tornare dei conti, niente di più. Ho
sentito parlare, e questo lo dico per onestà intellettuale, di
scardinamento del sistema politico all'interno delle partecipate.
Tutti hanno fatto un riferimento alle partecipate, anche tra i
colleghi dell'opposizione. Però, io, colleghi, vi faccio notare che
noi, la volta scorsa, come Movimento Cinque Stelle, avevamo
presentato, riguardo alla Monterosa Ski, un atto nel quale si
diceva: iniziamo a selezionare gli amministratori delle partecipate
al di fuori della politica, iniziamo a evitare di mettere cinque
sindaci ad amministrare una società, cinque politici, e nessuno di
voi ha votato questa iniziativa nostra.
E allora, secondo me, al di là di scagliarsi genericamente
contro chi amministra le partecipate, ci vuole anche un momento di
onestà intellettuale, riuscire a capire fin dove volete cambiare le
cose o - se c'è un sindaco dei vostri - se volete continuare ad
andare avanti così. Se è quella la discriminante, perché sennò
sarebbe triste. Quindi, forse, questa discussione che è stata
improntata, a mio avviso, finora, al massimo dell'ipocrisia,
dovrebbe essere una discussione più costruttiva. Ognuno dovrebbe
prendersi le sue responsabilità e dovremmo constatare, purtroppo,
che questo è un bilancio marziano, è il bilancio di Marte, rispetto
ai bisogni della Valle d'Aosta, intesa come attività produttive e
come cittadini.
Un bilancio che è distante anni luce dalle esigenze della Valle
d'Aosta. Un bilancio che poteva andare bene 10 anni fa, ma che voi
non avete saputo interpretare minimamente.
Presidente
- Altri colleghi? Un po' di alternanza? La
parola al collega Marquis.
Marquis (SA)
- Grazie, Presidente.
Buon pomeriggio, colleghi. Credo che questo sia un momento
importante, perché è il momento in cui si dibatte il bilancio di
previsione 2016-2018 e vuole essere anche un momento di confronto,
un momento di analisi della situazione socio-economica del nostro
territorio e anche un momento per fare alcune riflessioni su quello
che riteniamo sia il futuro della nostra Valle. È un momento
difficile che siamo chiamati ad amministrare, un momento in cui
anche quest'anno abbiamo una riduzione di risorse disponibili, da
mettere a disposizione della spesa per la nostra comunità. Basta
pensare al titolo primo, che è quello che accorpa i tributi propri,
abbiamo 115 milioni in meno dell'anno passato.
Abbiamo un nuovo ordinamento finanziario, a partire dal 2011,
che ha recepito gli accordi sul federalismo e che, sostanzialmente,
ha previsto la soppressione, con il prossimo anno, del
trasferimento sostitutivo dell'IVA da importazione, a fronte di un
riconoscimento dei dieci decimi su delle compartecipazioni erariali
e all'introduzione di nuove compartecipazioni. Da allora, venendo
meno l'IVA, è anche venuto meno un fattore anticiclico per la
nostra Regione. Sostanzialmente cosa significa questo? Che siamo
dipendenti dal gettito che viene sostanzialmente, realizzato in
Valle d'Aosta, il gettito fiscale e, quindi, esiste una
proporzionalità nuova tra quello che è l'andamento economico del
nostro territorio e le entrate della Regione. È per questo che
vorrei spendere alcune parole sulla situazione economica che stiamo
attraversando. Un momento, direi, difficile ancora, perché abbiamo
visto tutti l'ultimo rapporto che è stato edito dalla Banca
d'Italia, dove sostanzialmente si fa il punto della situazione. Si
dice che il settore primario stenta a rilanciarsi; il settore
secondario presenta ancora situazioni di debolezza e, al suo
interno, c'è il comparto delle costruzioni che ha avuto un calo
significativo negli ultimi anni, ma anche quest'anno presenta
ancora pochi elementi che fanno pensare ad un'immediata ripartenza.
Preoccupa molto, nell'ambito del settore secondario, la scarsità
degli investimenti da parte dell'imprenditoria, delle imprese e,
sostanzialmente, i problemi relativi all'export, che permane sempre
debole. Per quanto concerne il mercato dell'occupazione, che poi è
il primo che risente dell'andamento economico, c'è da dire che la
situazione in Valle è leggermente migliore rispetto a quella delle
altre realtà del nord-ovest, rispetto alla media italiana.
Tuttavia, negli ultimi anni, soprattutto nel triennio 2011-2014,
abbiamo perso circa 1000 posti di lavoro, ai quali si sono aggiunti
circa 2000 nuovi soggetti in cerca di occupazione. Quindi, abbiamo
un'area della disoccupazione che si è incrementata di circa 2300
unità, che è arrivata a 5400, da 3100. Permane il problema della
disoccupazione giovanile che qui ha dei tassi inferiori rispetto a
quelli delle altre realtà italiane, comunque, tuttavia, ci pone
nella situazione di preoccuparci per dare un futuro d'inserimento
lavorativo ai giovani. Ecco, da tutto questo credo che emerga un
quadro con dei chiari e con degli scuri. La Valle d'Aosta non è
ancora uscita dalla situazione di recessione. Abbiamo, ancora, di
fronte alcuni problemi da superare. Io credo che il problema
prioritario sia quello di ridare sviluppo alla nostra economia, di
ridare competitività. Ho sentito alcuni interventi, questa mattina,
dove si è parlato di mancanza di programmazione, di mancanza di
visione della pubblica amministrazione. Questo è un aspetto che io
non posso condividere. Credo che la visione sia chiara, abbiamo
approvato qui degli atti, negli anni passati, documenti importanti,
che sono stati propedeutici anche all'approvazione delle
programmazioni europee. Mi riferisco agli strumenti "Aosta 2020",
al quadro strategico regionale, alla strategia di sviluppo
competitivo. Io credo che questi documenti stabiliscano la visione
della Valle d'Aosta futura, una visione che è legata alla
valorizzazione delle nostre identità. Dobbiamo valorizzare la
montagna, una montagna di eccellenza, una montagna intelligente e
una montagna sostenibile. Quest'anno, chiaramente, abbiamo, come
detto prima, delle difficoltà aggiuntive rispetto all'anno passato,
riguardo alle risorse disponibili. Io credo che la partita inizi
oggi, perché il bilancio è uno strumento contabile, rigido, per gli
spazi di manovra che ha offerto, per tutte le ragioni che sappiamo:
diminuzione delle entrate, grande partecipazione, pesante
partecipazione al risanamento dei conti pubblici dello Stato e
l'effetto della sentenza sulle accise. Tutte situazioni che ci
hanno messo in difficoltà, così come ci hanno messo in difficoltà i
rapporti con lo Stato. La difesa della nostra autonomia a cui, con
sentimento crescente, ci si oppone da più parti, perché a livello
nazionale, non solo tra i politici, ma anche tra i
costituzionalisti, oggi l'autonomia è vista ancora come privilegio
e non come punto di partenza per una riaffermazione delle autonomie
locali, per una loro valorizzazione e quindi, per un migliore
contributo alla pubblica amministrazione.
Dicevo che, in questa situazione di difficoltà, la partita
comincia oggi e sarà importante l'allocazione delle risorse. Per
quanto riguarda gli investimenti, credo che l'importanza sarà
verificare che la loro allocazione sia coerente con quegli
strumenti che dicevo prima, che sono la programmazione europea, che
sono i quadri strategici, di cui ci siamo dotati. Gli investimenti
quest'anno sono finanziati a mutuo per 44 milioni, attraverso
quell'operazione che abbiamo citato prima, attraverso il
soprassedere momentaneo all'intervento sull'ospedale e quindi alla
riconversione di quel mutuo presso Finaosta e attraverso la
programmazione comunitaria, che mette a disposizione 44 milioni di
euro. Abbiamo anche qualche trasferimento statale e delle code
della vecchia programmazione, ma credo che, a livello di
interventi, sia importante anche - al di là di dare vero sviluppo
economico alla nostra Regione - fare degli interventi di
manutenzione del nostro territorio, del nostro patrimonio
immobiliare. A questo riguardo, credo che sia importante il POR, il
piano operativo regionale, strumento che ormai è entrato in piena
attività, direi a regime. È uno strumento importante, che include
gli interventi di programmazione della Regione, dei Comuni,
dell'ARER e di enti in cui la Regione interviene attraverso del
cofinanziamento. È un piano operativo che è finanziato attraverso
il bilancio, attraverso il mutuo, come dicevo prima, attraverso
trasferimenti dello Stato e anche attraverso dei residui. Voglio
ricordare l'importanza di alcuni interventi che sono significativi
sul nostro territorio e mi riferisco agli interventi della legge 26
del 2009: sono 8 milioni messi a disposizione per piccoli lavori,
che possono anche dare sviluppo all'economia locale. Ci sono delle
manutenzioni stradali significative che verranno finanziate nel
fondo dell'inclusione, che quest'anno ha anche la denominazione di
sostegno all'economia locale. Un fondo, quindi, di 11 milioni, nel
quale troveranno capienza anche questi interventi, così, come credo
che significativi siano altri grandi interventi, che, è bene
sottolineare, sono: la realizzazione dei depuratori della Valdigne
e quello di Pont-Saint-Martin. Quindi, credo che se da una parte
abbiamo l'esigenza di investire bene le risorse pubbliche per
favorire gli investimenti, dall'altra abbiamo anche la necessità di
mettere i privati nella condizione di poter dare sviluppo alle loro
attività. La Regione ha vissuto per 30 anni, dove, sostanzialmente,
attraverso le sue due disponibilità finanziarie ha saputo dare
forza, sostanzialmente, e benessere al territorio valdostano. La
salute del territorio in questi 30 anni è dipesa dalla salute della
Regione. Credo che noi qui ci avviamo a una fase nuova, una fase in
cui la salute della Regione dipenderà dalla salute del territorio,
dell'economia del comparto privato. Quindi, credo che sotto questo
profilo, dobbiamo prestare grande attenzione, perché dobbiamo
mettere in atto tutti quegli accorgimenti, affinché i privati
possano tornare a investire e a valorizzare le proprie attività. A
questo riguardo, credo che sia importante sottolineare, a livello
di aiuti, quelli che permangono per le attività turistiche,
ricettive attraverso i finanziamenti dei fondi BEI, fondi di
rotazione; così come per le attività d'impresa, ma credo che non
sia solo questo l'obiettivo, ma sia anche quello di poter
sollecitare e sospingere gli investimenti, che oggi sono fermi. A
questo riguardo, credo che un'iniziativa importante che noi abbiamo
presentato - e tra l'altro è stata condivisa anche con diversi
colleghi, Consiglieri di maggioranza - è quella di cercare di
combattere la burocrazia, perché uno dei problemi più grandi che si
avverte sul territorio e che sta frenando anche gli investimenti,
deriva da questo ordine di problemi, perché la raccolta nelle
banche ci risulta che sia aumentata, nonostante le situazioni di
difficoltà, quindi, le imprese potrebbero avere anche delle
condizioni ottimali per intervenire. Credo che questo sia un
problema sul quale dobbiamo impegnarci affinché diventi una
priorità. Abbiamo già provato in questi anni a fare delle riforme,
che partono dal basso in questo settore, però non hanno sortito dei
grossi effetti. Credo che la politica debba assumersi delle
responsabilità nuove sotto questo profilo, bisogna stabilire che
questa diventi un'emergenza e quindi, bisogna far fronte,
attraverso una
task force
, che affronti questo tema e cerchi
di dare, nel più breve tempo possibile, delle soluzioni per
riattivare il settore, perché è solo riattivando l'economia che si
può creare dell'occupazione. L'occupazione non è frutto di decreti,
non è frutto di altri tipi di iniziative. Così, come il sostegno
del
welfare,
allo stato attuale, sarà possibile, solamente,
nella misura in cui sapremo alimentare il bilancio regionale
attraverso il gettito proveniente dalle attività produttive. Credo
che sia da sottolineare l'importanza, anche della gestione della
spesa, perché il bilancio regionale, oggi, ha fissato degli
obiettivi agli assessori e qui, in particolare mi riferisco alla
sanità. La sanità, che ha visto una riduzione, quest'anno a
bilancio di risorse disponibili. È chiaro che bisognerà sottoporsi
a un intervento di ristrutturazione, di rivisitazione del settore
e, così come la sanità, anche tutta un'altra serie di settori,
dovranno vedere una ristrutturazione della spesa. A questo
riguardo, credo che bisogna parlare anche di metodo, perché quando
si devono fare delle ristrutturazioni così pesanti al sistema,
devono essere delle ristrutturazioni il più partecipate possibili:
partecipate a quelli che sono i portatori d'interesse sul
territorio, per quanto riguarda le associazioni, per quanto
riguarda le rappresentanze dei cittadini, partecipate per quanto
riguarda l'apporto della politica, dell'amministrazione. Quindi,
sono richiesti dei procedimenti che privilegino l'aspetto
dell'orizzontalità, rispetto quello della verticalità. Bisogna
recuperare anche il rapporto con i corpi intermedi, che abbiamo
avuto modo di sentire nelle audizioni, che hanno chiesto una
maggiore partecipazione a una nuova progettualità. Credo che, così
come il settore economico deve sottoporsi a dell'innovazione per
stare sul mercato, anche l'amministrazione e la politica debbano
essere permeate anche da approcci nuovi, da modelli più
partecipati, perché diversamente c'è maggiore difficoltà a far
passare determinate linee, soprattutto fare accettare determinate
soluzioni ai problemi così come vengono proposti. Credo che abbiamo
la necessità di presentare delle riforme che siano organiche
rispetto a dei settori che hanno una grossa tradizione, come il
welfare.
In Valle d'Aosta, è un welfare di eccellenza, che abbiamo saputo
costruire lungo un lungo percorso, che ha consentito anche il
mantenimento della popolazione sul territorio, della popolazione in
montagna, attraverso una fitta rete capillare di servizi, che
vengono resi ai cittadini. Ecco, io credo che oggi vada tutto messo
in discussione attraverso un confronto che possa portare a delle
soluzioni nuove, che sfruttino anche la tecnologia per raggiungere
i cittadini nelle loro abitazioni, voglio dire, bisogna dare
soluzioni che siano organiche e globali a queste problematiche.
Bisogna avere anche un rapporto nuovo con il tema delle
partecipate. Credo che le partecipate rappresentino ancora una
grossa ricchezza per il sistema Valle d'Aosta, una grossa
opportunità per alimentare il nostro bilancio, per creare del
benessere e dell'occupazione nella società valdostana, però credo
che tutto vada visto in questo nuovo contesto per dare nuova
competitività al sistema Valle d'Aosta. Quindi, le partecipate
credo che abbiano bisogno di un maggiore coordinamento politico,
soprattutto a livello di indirizzo, per delle scelte che devono
andare tutte nell'indirizzo unanime, che è quello di creare
sviluppo. Dobbiamo lavorare tutti nella stessa direzione per
riuscire a dare una prospettiva nuova alla nostra Valle. Io credo,
in definitiva, che ci siano ancora delle energie in Valle d'Aosta,
energie intellettuali, umane, economiche che, unite alla tenacia di
un popolo di montagna, che ci contraddistingue, possano essere le
condizioni giuste per arrivare a dare rilancio alla nostra economia
in un quadro economico nuovo, caratterizzato da una grossa
dinamicità.
Presidente
- La parola al Consigliere Cognetta.
Cognetta (M5S) -
Sì, grazie Presidente.
Ho fatto anch'io i compiti a casa rispetto a questo bilancio,
come alcuni dei colleghi che sono intervenuti, direi tutti, e sono
partito da una serie di considerazioni diverse da quelle che ha
fatto l'Assessore. Prima però permettetemi una breve parentesi
rispetto a ciò che è stata l'introduzione fatta dal collega La
Torre, relatore della legge. Anch'io sono stato contento ? come ha
detto la collega Morelli ? di aver ricevuto in anticipo questa
relazione, penso che lo siamo stati tutti. E mi ha fatto molto
sorridere la questione della decrescita ristrutturante è veramente
un lampo di genio! Un lampo di genio perché ricordo che in questo
Consiglio sono stato il primo a parlare, appunto, di decrescita
felice.
All'epoca non c'era ancora l'Assessore Perron, era ancora seduto
tra i banchi dei Consiglieri, c'era appunto l'Assessore Baccega.
Poi ho parlato di deflazione, di perdita del potere d'acquisto
della classe media e del fatto che prima o poi saremmo arrivati a
una triste conclusione e, guarda caso, ci stiamo arrivando. Questo
non lo dico per lodarmi, lo dico per ricordare ciò che sta
accadendo e quanto era stato detto in passato e lo dico anche
perché non sono molto contento che ci siamo arrivati. Potevamo
tranquillamente fare qualcosa in più, adesso lei scrive nella sua
relazione che forse dobbiamo cambiare modello di gestione della
politica e beh, finalmente! Intanto incominciamo a vedere lo
scritto, poi vediamo se veramente succede, perché forse stiamo
arrivando alla fine, no? O no?
Ero catastrofico, vero, Assessore Perron? Peccato che la
catastrofe sia arrivata. Non è un granché divertente raccontarla
adesso, speriamo che per il futuro, magari uno venga ascoltato un
po' di più. E veniamo ai dati. I dati che lei ha elencato,
Assessore Perron, fanno riferimento ai dati statistici tirati fuori
dall'ISTAT ultimamente.
Io invece ho letto i dati forniti dalla Banca d'Italia -
riferiti allo scorso anno ma usciti quest'anno - sulla congiuntura
economica che sta passando la Valle d'Aosta. Molti di voi li
conoscono, ma proviamo in sintesi a riassumere qual è la
situazione. Da quell'analisi, sono stati evidenziati dalla Banca
d'Italia tre punti positivi: c'è una lieve ripresa delle
esportazioni regionali, c'è una leggera crescita dei consumi e c'è
una tassazione locale inferiore alla media nazionale. E queste sono
tre cose positive, la terza in particolare veramente dipende da noi
e quindi ben venga questo fatto: siamo con una tassazione locale
più bassa rispetto alla media nazionale. I punti di debolezza
elencati dalla Banca d'Italia sono ventotto, quindi diciamo che la
situazione non è il massimo. Cosa dice: congiuntura del settore
industriale per il 2014 ancora in calo e, dai dati ISTAT, anche per
il 2015; domanda interna debole; basso grado di utilizzo degli
impianti industriali; bassa propensione all'investimento; forte
calo del settore delle costruzioni, sia in termini di fatturato,
sia in termini di occupazione, dato confermato anche per
quest'anno; calo del numero dei lavori iscritti alla Cassa Edile;
diminuzione dei bandi pubblici su opere pubbliche; scarsa
redditività operativa; relativo stallo dei servizi; diminuzione dei
passaggi autostradali; redditività delle imprese di capitale
diminuita; minori investimenti in generale; lieve aumento degli
occupati, ma diminuzione dell'occupazione giovanile, vabbè, poi su
questo ho un piccolo inciso da fare; aumento della cassa
integrazione guadagni, che aumenterà ancora visto ciò che sta
accadendo; maggiori flussi emigratori, emigratori, di gente cioè
che esce dalla Valle e va a trovare lavoro fuori Valle; forte
presenza di lavoro dipendente in Valle d'Aosta a scapito di quello
autonomo, in effetti facciamo di tutto per penalizzare il lavoro
autonomo; diminuzione delle retribuzioni reali; aumento della
povertà; diminuzione dei consumi e dei risparmi; diminuzione dei
prestiti; diminuzione dei redditi delle famiglie; aumento
dell'indebitamento delle famiglie; aumento delle difficoltà di
rimborso dei prestiti; prestazioni sanitarie peggiori in Valle
rispetto alla media italiana; diminuzione delle entrate tributarie;
tanti investimenti pubblici soprattutto nei fabbricati; turismo
stabile, con meno presenze italiane e più estere, comunque resta
stabile, non aumenta.
Tutto questo non lo dico io, ripeto, lo dice la Banca d'Italia.
Volendo posso darvi i documenti, ma li avete sicuramente. Ora, a
fronte di questa situazione, cosa decidiamo di fare come bilancio
per cercare di risolvere una foto di questo tipo? Loro fanno una
foto che dice: la situazione è questa, noi che facciamo? A fronte
di questo, sostanzialmente facciamo nulla. Abbiamo provato a fare
qualcosa, vendiamo qualche pezzo di fabbricato che non ci serve, -
o forse qualcuno deve fare il suo business -, non tocchiamo nessun
privilegio, il nostro
status quo
cerca di restare
esattamente come è. Allora, noi abbiamo previsto, magari con i
nostri interventi, e anche con il nostro lavoro, di tagliare
qualcosina gli stipendi, voi avete detto anche sui vitalizi, però
non ci sogniamo minimamente di tagliare ai 74 Comuni.
Guai a dire questa cosa, i 74 Comuni devono stare, anche se di
fatto non possiamo più tenerceli, anche se di fatto non hanno ormai
nulla da gestire, questo non è che lo dico io. La situazione è tale
che avere 74 Comuni - ormai abbiamo capito - non va più bene, ma
non importa, dobbiamo tenerli. Poi potremmo tagliare anche il
numero delle
Unités
, invece rischiamo che aumentino. E
d'altronde è giusto, mica possiamo fare uno sgarbo a qualcuno.
Potremmo tagliare sulla burocrazia, che soffoca le aziende e
speriamo - collega Marquis - che lo facciamo. Non che facciamo le
task force e poi alla fine non produciamo nulla. Poi dovremmo
finalmente, a un certo punto, e di questo ? l'avevo scritto qualche
giorno fa e non so perché ma succede in questo momento ? i
Consiglieri di maggioranza, che finalmente si rendono conto che il
Governo non è all'altezza di governare, fanno delle correzioni,
secondo me giuste e sacrosante. Poi andremo a vedere nel dettaglio
se votarle o no, ma questo è un altro discorso. Ma finalmente
cominciano a far politica. Era ora, anche questa è una cosa che
dicevo da un po': il Consiglio si deve riappropriare delle proprie
funzioni e i Consiglieri devono tornare a fare politica, altrimenti
siamo qua a fare i pupazzi. Finalmente questa volta ? non li ho
ancora letti perché non sono ancora state distribuiti ? sono stati
presentati degli ordini del giorno e degli emendamenti dalla
maggioranza. Beh, ben venga, perché forse è il momento di tagliare
qualche testa, signori. Forse chi non è adeguato a fare l'assessore
in questo momento dovrebbe stare a casa. Non c'è niente di brutto a
dirlo, si vede, è lampante, è stato lampante fino adesso per
diverse persone sedute in Giunta.
In questo modo forse, perché poi bisogna vedere cosa succede
dopo, ma in linea di principio, forse si potrebbe ottenere maggiore
credibilità, si potrebbe ottenere maggiore libertà di pensiero,
rispetto agli sforzi che si stanno facendo. Probabilmente, facendo
un piccolo sforzo di tagli di qualche testa anche fuori si comincia
a capire che le cose stanno finalmente cambiando. Per lo meno ci si
provi, anche perché, ormai, chi fa politica è considerato, come
dire, un essere poco bello, quasi un essere abbietto, perché deve
mettere le mani dentro della roba che puzza, che fa schifo, che,
come dire, è un po' in putrescenza. E per metterci le mani dentro,
sicuramente non devi essere un puro o un casto, per fare questo
lavoro non bisogna essere puri, tutt'altro.
Se, addirittura viene in Commissione il Presidente del Consiglio
permanente degli Enti locali e alla domanda: "cosa ne pensa
politicamente del bilancio?" dice: "io preferisco non rispondere
perché politicamente non sono qui per fare questo discorso" è come
se dicesse: "non fatemi parlare che è meglio, perché non ne voglio
proprio sapere niente di questo bilancio, l'abbiamo votato ma
lasciamo stare". E perché forse, già da quella risposta, un sindaco
che ci dice che politicamente non vuole rispondere perché lui non
fa politica, vuol dire che è proprio una roba che è meglio che non
tocchi, anche se fa il sindaco. Il che fa strano, no? Ci
pensate?
Quindi alla fine, Presidente Rollandin, lei con questo bilancio
si è giocato il jolly. Ha preso 600 milioni di debito, li ha messi
un po' qua e un po' là, dopo di che pensa che vada tutto bene,
soprattutto che nel 2018 le cose migliorino. Questo è il massimo
del divertimento. È proprio la classica fregatura che darà a tutti
i valdostani, ancora una volta. Gli dirà che la luce che vedono è
la fine del tunnel e invece è il treno che gli arriva addosso. Ma
va bene, tanto loro ci credono.
Ah no, treni no, non se ne può parlare per carità, sui treni
abbiamo una situazione assurda.
Quindi, a fronte di quello che è la perdita di posti di
lavoro...vorrei ricordare che coi posti di lavoro vado a memoria,
quindi se per caso sbaglio o dimentico qualcuno non abbiatene a
male. Allora, abbiamo i dipendenti degli asili nido, abbiamo saputo
che qualcuno è già a casa, qualcun altro ci andrà. Trasporto
pubblico, sapete benissimo come è la situazione. L'aeroporto lo
chiudiamo, quindi anche quelli a casa. Forestali, li abbiamo già
mandati via, forse magari adesso li riprendiamo, però ormai quelli
sono a casa, e non ci toccano più. I dipendenti del Casinò stanno
andando tutti in prepensionamento, per fortuna, ma potessimo
mandarli a casa tutti! Però abbiamo mandato a casa Frigerio,
finalmente abbiamo risparmiato qualcosa, grazie quindi al PD. Poi
ci sono i dipendenti del
Projet Formation,
- io capisco che
questa è una notizia che non è ancora chiara -, mi raccontano che a
Projet Formation...per intenderci, Projet Formation, è quella
società partecipata da FINAOSTA che dovrebbe occuparsi di
formazione e che, guarda caso, è ciò su cui noi stiamo puntando
come bilancio: sulla formazione, sui fondi europei, che dovremmo
potenziare. Invece noi cosa facciamo adesso al Projet Formation? Le
persone a tempo determinato, erano 15. Una era in maternità,
l'abbiamo mandata via, ne sono rimaste 14. Di queste 14 ne possiamo
assumere a tempo indeterminato ? le altre invece le mandiamo a casa
- o 2 a 36 ore o 4 a 36 ore, ma con riduzione di stipendio, o 6 a
29 ore. Quindi, praticamente riduciamo il numero di persone che
lavorano nella formazione, che è il punto su cui dovremmo invece
puntare. Assessore Donzel, so che non dipende da lei, però diventa
un problema poi fare certe cose. Allora, alla luce di questi
piccoli esempi, per non citare il fatto che - questa è un'altra
cosa interessante - dobbiamo far lavorare la parte edile, e
dobbiamo quindi lavorare sugli edifici. Cosa facciamo?
Sostanzialmente prendiamo 10 milioni di euro e li diamo alla Curia
per sistemare Sant'Orso. Vorrei far notare che negli ultimi otto
anni, abbiamo già dato 25 milioni di euro alla Curia per sistemare
di tutto e di più, adesso gli diamo altri 10 milioni per sistemare
Sant'Orso e va tutto bene, ma perché non sistemiamo gli edifici
pubblici? Perché non sistemiamo le nostre scuole o i Comuni, o
tutto quel patrimonio che abbiamo e che potremmo rendere più
efficace energeticamente anziché dare 10 milioni di euro ai signori
della Curia? Questa è un'altra di quelle domande che mi sono fatto
mentre leggevo questo bilancio. Probabilmente, come al solito,
dobbiamo sistemare qualche debito elettorale. Quindi, per
concludere questo mio brevissimo intervento, vorrei dire a tutte
queste persone che resteranno a casa, a tutte quelle che sono
rimaste a casa e a quelle che vi resteranno nel prossimo anno - e
sono davvero tante - che noi di fatto diamo nulla. Anche perché
quel famoso reddito - adesso non mi ricordo manco più come si
chiama - che avete approvato voi, non risolve il problema, questo
lo sapete benissimo anche voi. Per risolvere il problema ci
volevano almeno otto milioni di euro, che noi non daremo E quindi
alla fine che cosa facciamo? Gli diciamo - come ha detto
giustamente il collega Marquis - come dicono sempre i colleghi
della maggioranza, che dobbiamo dare più lavoro. Dove lo prendono
questo lavoro? Noi non diamo più lavoro, noi facciamo sempre mance
elettorali. Io spero che i colleghi della maggioranza che hanno
presentato gli emendamenti e gli ordini del giorno diano seguito a
questo primo segnale e capiscano che è ora di cambiare sistema.
Capiscano che è ora di lavorare in un'altra maniera, capiscano che
l'uomo solo al comando non va più da nessuna parte, altrimenti qui
abbiamo chiuso tutti - non solo voi o noi, tutti! - e chi ci
rimetterà saranno sempre quelli fuori di qua. Voi purtroppo questo
discorso non volete capirlo. Assessore Fosson, lei si è fatto
sempre difendere da Guichardaz, adesso le presenta degli
emendamenti, forse dobbiamo fare Assessore Guichardaz, glielo ho
già detto, e questa non è più una battuta. Sarebbe il caso, no? Non
lo so è un'ipotesi. Se preferisce qualcun altro, scelga lei, però a
questo punto, dopo un taglio come quello che ha subito o dopo
quello che sta mettendo sulla sanità e sul welfare, forse è il caso
di fare un passaggio, le pare?
Presidente
- Altri colleghi che chiedono la parola? La
parola al collega Bertin.
Bertin (ALPE)
- Grazie Presidente.
L'anno scorso il Presidente Rollandin aveva definito il
documento contabile che andavamo ad analizzare come un bilancio
ponte. Quest'anno, bisogna dirlo, senza un grande sforzo di
fantasia, l'ha definito un bilancio di transizione. Sostanzialmente
è la stessa definizione. E in effetti, bisogna dirlo, in questo
bilancio non ci sono grandi novità, nonostante il quadro
complessivo sia cambiato. Lo è da un punto di vista economico, con
una crisi che in Valle d'Aosta è arrivata forse un po' più tardi e
che si fa sentire ancora, e molto...e anche il quadro politico, con
l'entrata in maggioranza di una nuova forza politica, i
Democratici.
Ma come dicevo, la definizione di Rollandin è la stessa
definizione dell'anno scorso, va bene anche quest'anno. Si potrebbe
dire un bilancio di piccolo cabotaggio, largamente inadeguato
rispetto alla situazione della Valle d'Aosta attuale. Da un punto
di vista strettamente contabile, la diminuzione di 79 milioni, che
è il dato più rilevante che si registra in questo bilancio, è
risolta come si è fatto in passato: con un taglio agli enti locali,
ai Comuni, e un aumento del debito, attingendo a un mutuo già
aperto e andando ad aumentare il debito pubblico.
Bisogna sottolinearlo, la disponibilità di denaro della Giunta,
del Presidente della Giunta, non è diminuita rispetto all'anno
scorso, praticamente è rimasta identica, un po' come lo Stato con
la Regione: a tagliare devono essere gli altri. Lo ripeto, la
disponibilità della Regione, del Presidente della Giunta, era
l'anno scorso di 1040 milioni di euro, e quest'anno è cambiata
soltanto di un milione di euro, un milione la differenza.
Praticamente la disponibilità è la stessa dell'anno scorso.
All'interno di questa disponibilità, però si possono notare delle
oscillazioni. Alcuni settori vengono risparmiati dai tagli, altri
invece vengono penalizzati. In particolare, la cosa che si nota di
più è un taglio alla sanità ? come in più occasioni ?, un taglio di
poco meno di 11 milioni. Questo è il dato più rilevante e immagino
che sia una scelta politica voluta. Altri settori non hanno alcun
tipo di taglio, anzi. Come dicevo, non ci sono novità importanti e
di rilievo. Si tratta di tirare a campare sino al 2018, quando
arriverà - cito ancora Rollandin - un raggio di sole secondo gli
accordi avuti con Roma, che dovrebbero permetterci di avere
maggiori risorse. Tra l'altro, in coincidenza con le elezioni
regionali che si terranno nel 2018 e con la campagna elettorale.
Quando si dice programmazione! E poi la Corte dei Conti dice che
non c'è programmazione, no, in certi casi la programmazione
c'è!
Come diceva Churchill: "il politico diventa uomo di stato quando
inizia a pensare alle prossime generazioni invece che alle prossime
elezioni". Qui stiamo a guardare soprattutto alle prossime
elezioni. Alle prossime generazioni, al massimo, daremo qualche
debito in più da pagare. Questo bilancio, come dicevo, si riassume
in un aumento del debito pubblico e un taglio agli enti locali.
Esattamente la stessa tecnica utilizzata nel 2012, lo stesso
artificio contabile. Da questo punto di vista la capacità di spesa
della Regione non diminuisce, non subisce riduzioni, si mantiene
sostanzialmente identica. I Comuni saranno invece quelli che più di
altri pagheranno questa manovra. Per anni ci è stato raccontato che
la legge 48 del 1995, quella sul sistema delle autonomie locali,
era un modello di federalismo. Non ho mai creduto che lo fosse, per
tante ragioni. Non era un modello di federalismo, poco aveva a che
fare con il federalismo ma di certo aveva due elementi importanti e
una impostazione, questa sì, autonomista. Da una parte vi erano
garantite le entrate e dall'altra una autonomia decisionale.
L'articolo 10 di quella legge prevedeva in effetti che almeno il 50
percento delle risorse non avesse un vincolo, fossero spese senza
vincolo, cioè nella piena autonomia del Comune. Questa legge di
fatto è stata completamente smantellata, di deroga in deroga e di
azione in azione, ormai non esiste più. L'impostazione è cambiata,
come dicevo, anche quest'anno a pagare i tagli saranno soprattutto
i Comuni. L'impostazione è quella del 2012, niente più a che fare
con l'autonomismo, tanto meno con il federalismo. All'epoca
avevamo, nel 2012, un governo che potremmo definire di centrodestra
autonomista. Oggi il quadro politico è completamente cambiato, ma
per quel che riguarda questo aspetto, questa tecnica, cioè
mantenere il tenore di vita, tra virgolette, dell'ente Regione, si
trasferiscono i costi alle prossime generazioni e agli enti locali,
esattamente come fatto nel 2012. Tutto si potrà dire, fuorché che
questo bilancio sia equo e responsabile. Si registrano anche una
serie di fallimenti. Nonostante tutto, questo bilancio deve
comunque riportare alcuni fallimenti, e anche la discussione di
questi giorni li evidenzia. Innanzitutto, i rapporti con lo Stato.
La debolezza della nostra Regione e del governo regionale in questo
rapporto con lo Stato è evidente. La relazione del presidente della
II Commissione - che non si è occupata molto del documento
contabile, ben poco, ha parlato d'altro - ha messo in evidenza, suo
malgrado, questa debolezza: ci è stato illustrato un piccolo
excursus dei rapporti con Roma, dei vari accordi con i governi
romani, ad iniziare dal famigerato patto di palazzo Grazioli, tra
Berlusconi e Rollandin. Un rapporto politico che poco aveva di
istituzionale, e proprio per questa mancanza d'istituzionalità -
era un rapporto politico in senso stretto - anche in questo stava
la sua debolezza.
Cambiato il Governo Berlusconi, travolto da una situazione che
non reggeva più, e sostituito dal Governo Monti, dell'accordo di
palazzo Grazioli non si è più tenuto conto. Ci troviamo purtroppo
nella stessa situazione anche oggi. Gli accordi fatti con Roma sono
essenzialmente di tipo politico: si parla di maggioranze del Comune
di Aosta esattamente come era stato fatto con Berlusconi;
all'epoca, nel 2010, fu il prologo all'allargamento della
maggioranza al PDL, al Popolo della libertà e oggi,
sostanzialmente, non più l'accordo di palazzo Grazioli, ma
l'accordo di Courmayeur, di San Silvestro, dell'anno scorso, di
fatto rappresenta lo stesso meccanismo e anche la stessa
debolezza.
In questo caso ci siamo... vi siete giocati il Sindaco di Aosta,
avete fatto un accordo politico che metteva in campo gli aspetti
politici in senso stretto: l'allargamento della maggioranza
regionale eccetera, riproponendo lo stesso meccanismo del 2010. Gli
errori si possono fare, ma ripeterli secondo me diventa
evidentemente un po' diabolico. Siamo in una situazione che,
indipendentemente da chi comanda a Roma, la Regione deve trovare un
accordo di tipo politico. Una Valle d'Aosta filogovernativa, a
prescindere. A prescindere da tutto.
Emblematico quanto avviene con la riforma costituzionale. Una
riforma apertamente centralista e dichiaratamente centralista, che
sposta importanti competenze dalle Regioni allo Stato e, ciò
nonostante, il Senatore della Valle d'Aosta sostiene questa
riforma.
Una riforma che smantella lo Stato regionale italiano e che nel
lungo periodo non potrà che avere riflessi estremamente negativi
anche per le Regioni a Statuto speciale e per le Autonomie
speciali. Ma tant'è, nella logica che illustravo prima, la Valle
d'Aosta deve essere filogovernativa, nonostante, alla fine, di
risultati positivi ne arrivino ben pochi.
Un altro fallimento che è evidente, che si registra nella
discussione, in questo bilancio, sono le grandi opere. Le grandi
opere, cavallo di battaglia delle campagne elettorali di questa e
della precedente maggioranza, asse portante dei programmi di
Governo, di questa, e ripeto, della precedente, maggioranza. Ora ci
dite, bè, che in fondo non abbiamo bisogno di grandi opere, però,
lo ricordo, è stato l'asse programmatico di molte Giunte, di molte
maggioranze. L'elenco delle grandi opere parte dall'inceneritore,
dall'ospedale, alla metropolitana, al Casinò, all'aeroporto. Molte
fatte, alcune soltanto programmate, ma sono bastate per fare
propaganda. L'aeroporto, grande opera, questa idea folle,
megalomane, di trasformare un aeroporto di montagna, turistico -
quella era la vocazione - in un grande aeroporto commerciale. Un
fallimento, per cui questa grande opera costerà, è costata ai
Valdostani molto, più di 30 milioni. Oggi, abbiamo finalmente preso
coscienza di questa idea megalomane e totalmente scollegata dalla
realtà della nostra regione, e stiamo ritornando indietro,
ritornando al vecchio aeroporto. Nel frattempo però abbiamo
dilapidato più di 30 milioni di euro. Un errore di cui le
responsabilità sono chiare. Oggi questa idea delle grandi opere è
finalmente abbandonata, registrando un fallimento di chi ha puntato
su questo mezzo per vincere le elezioni proponendo un modello di
sviluppo superato, che è quello che vive soltanto del cemento.
L'elemento salvifico nel quale può crescere una comunità non sono
le grandi opere non è nel cemento l'avvenire di questa regione.
Sono altri i lavori che si devono fare in questa regione. Un
fallimento che mette in discussione, anche in generale, come è
stata gestita la nostra Autonomia. In modo tutt'altro che
responsabile. Il periodo della grande abbondanza finanziaria, dal
1981 in poi, questo eccezionale periodo che ha dato alla Regione
grande disponibilità finanziaria, è finito.
Purtroppo è finito, ed è finito nel modo peggiore: oggi ci
troviamo con delle strutture, tutte sovradimensionate, dimensionate
ad un bilancio di 1700 milioni, quando oggi ne abbiamo molti di
meno.
Quell'eccezionale periodo di vacche grasse doveva essere
utilizzato in modo diverso, per creare un sistema che si reggesse
da solo, mentre si è preferito puntare su un sistema assistito, da
un punto di vista elettorale certamente redditizio, ma che, alla
lunga, si è dimostrato anche questo un fallimento. Per concludere,
tanto avremo ancora modo di riparlare, aspettando il 2018, in
questo bilancio manca soprattutto una idea della Valle d'Aosta
futura, quale sarà il suo ruolo in Italia e in Europa, e quale sarà
il suo modello interno di sviluppo. Che tipo di sviluppo vogliamo
per questa regione. Questo bilancio, come detto, purtroppo non
contiene novità e non dà neanche spunti per capire dove si vuole
andare. Grazie.
Presidente
- Grazie collega. Ricordo che siamo in
discussione generale. Nessuno chiede di intervenire? Chiudiamo la
discussione? Colleghi, chi chiede la parola? Grazie, la parola al
collega Laurent Viérin.
Viérin L. (UVP)
- Merci, Monsieur le Président.
Mais la discussion de ce budget 2015 de prévision pour le 2016
et pour les années à venir...on a écouté avec attention le rapport,
les rapporteurs Leonardo La Torre et l'Assesseur Ego Perron: le
collègue André Rosset a déjà fait relever qu'il y a eu, comme
justement cela se passe, des nuances assez importantes de
différence entre les deux rapports. Et cela a une justification
bien évidente. C'est que le travail qui a été fait en commission et
toutes les considérations qui ont été portées par les catégories et
par les conseillers-mêmes ont mis en évidence une division assez
forte entre les sensibilités du gouvernement régional et celles des
Conseillers.
Et non seulement des Conseillers d'opposition ou de minorité. Il
y a eu en effet des nuances assez importantes entre ces deux
réalités. On arrive aujourd'hui à discuter un budget de prévision
après cinq ans dès la crise. Bien évidemment, le Président a cité
une crise qui a commencé bien avant, mais sur le budget de la
Région, disons que l'année 2010 a été la première année où, en
effet, on a dû intervenir avec des mesures assez importantes par
rapport à, oui, des réductions des années antécédentes. Le 2010,
effectivement, a été une année non seulement d'une prévision
difficile, mais avec des mesures qui sont arrivées après, tout le
long de l'année, des situations difficiles même de rapport avec
l'État.
Quindi oggi parliamo di un bilancio, altri colleghi lo hanno
sottolineato, che dal milione e seicentomila circa del 2010 ? per
fare riferimento a un quinquennio e non andare a trovare
motivazioni antecedenti ? arriviamo oggi a, più o meno, alla metà,
qualcosa di più, ecco, per renderci conto che le risorse della
Valle d'Aosta hanno iniziato ad essere ridotte dal 2010.
Quindi, la prima considerazione è che la crisi non è stata un
fulmine a ciel sereno perché ha iniziato a ripercuotersi sul
bilancio regionale con una cadenza ben precisa e, fra l'altro,
attraverso accordi sottoscritti, subiti. Comunque oggi non è più il
caso di entrare nel merito se questi siano stati accordi buoni o
cattivi. Sono stati accordi che esistono, che sono esistiti e che
ci facevano già capire che, nel tempo, la riduzione delle risorse
sarebbe stata una riduzione difficile. Magari non si poteva pensare
che sarebbe stata drammatica.
Questo per dire che il mondo è cambiato in cinque anni, ma
insomma, in cinque anni c'è la possibilità di attrezzarsi e noi
crediamo che in questi anni, in quest'aula abbiamo sentito di tutto
sulla necessità di rivedere un modello, di cercare di governare
questa crisi, di cercare di non arrivare impreparati all'ultimo
minuto e rendersi conto che le risorse della Valle d'Aosta oggi
sono quasi dimezzate.
Noi, da un punto di vista politico, a un certo punto abbiamo
provato in tutti i modi a suggerire un'alternativa, in quanto
pensavamo e giudicavamo che questo modello e questa gestione - a
fronte di una società in evoluzione e di una evoluzione del quadro
normativo e finanziario - non avrebbe retto la sfida del futuro.
Non ci fa particolarmente piacere oggi avere ragione. Però
sicuramente ci fa piacere sentire, per esempio, che,
effettivamente, oggi si abbandonano le grandi opere, che oggi ci si
rende conto che certe cose, al di là che non ci sono più i soldi
per farle, vengono modificate, anche se, purtroppo, questo modello
andava modificato prima.
Pensiamo che l'orgoglio dell'Assessore Perron sia un po' un
eufemismo e riconosciamo nelle parole e nella relazione del
relatore ? come in una parte della relazione dell'assessore ? un
quadro abbastanza realistico di come oggi c'è una situazione di
crisi.
Il collega La Torre ha cercato di fare emergere - al di là di
tutti i temi dell'autonomia su cui io tornerò - il lavoro della
Commissione, che è stato sicuramente molto interessante, anche su
questo tornerò. L'assessore ha cercato di evidenziare il fatto che
sono state recepite tutte, o comunque una buona parte, le istanze
che anche le opposizioni, in questi due anni, in questo scorcio di
legislatura, hanno portato e che sono state approvate - il
Presidente lo ha ricordato - attraverso anche ordini del giorno,
risoluzioni. Ecco, riguardo a "l'orgoglio di vedere un rilancio
attraverso investimenti", saremmo un po' più prudenti
nell'utilizzare questo termine, perché effettivamente noi siamo
sicuramente favorevoli affinché si torni ad investire. Ci
preoccupa, altri colleghi lo hanno già detto, l'indebitamento della
Valle d'Aosta, che voi ci dite essere l'unico modo per tornare oggi
ad investire, ma noi sull'orgoglio di questo bilancio abbiamo forti
perplessità. Questo bilancio è un bilancio di transizione e, lo
avete detto, è un bilancio di emergenza - questo è sotto gli occhi
di tutti - ma è un bilancio che secondo noi, per come è... in
effetti, abbiamo votato contro questo bilancio e lavoreremo in
questa seduta, in questi giorni di bilancio, per migliorarlo.
È un bilancio che, così come è stato presentato, secondo noi, al
di là di ciò che è stato previsto, forse proprio perché è un
bilancio di transizione, non dà una prospettiva chiara al futuro
della nostra Valle d'Aosta, almeno per i prossimi 2-3 anni.
Quindi il modello di cui noi avevamo cercato di sollecitare il
cambiamento, dicendo che si doveva rivedere certe scelte, è un
modello che oggi effettivamente tutti sono qui a dire che non può
più reggere. Qualcuno l'ha detto prima, qualcuno l'ha detto dopo,
l'importante è che oggi siamo arrivati tutti a dire che
effettivamente c'è da rivedere un modello. Qualcuno ha detto: un
mondo è finito, dobbiamo ricalibrarci, dobbiamo rivedere certe
cose. Allora, le nostre considerazioni, sul fatto che da un giorno
all'altro non si può "arrivare nella casa della gente e togliere la
corrente o togliere la luce", andavano proprio nell'ottica di dire:
perché non prepariamo questa comunità al cambiamento, sapendo che
le risorse sarebbero scemate, sapendo che certe scelte dovevano
essere abbandonate prima di quest'anno e sapendo che ci saremmo
trovati tutti in una situazione di emergenza? Vale per Chi oggi è
qui a difendere questo bilancio come per chi oggi è qui per cercare
di migliorarlo.
Allora le nostre scelte, come UVP, a fine 2012 - al di là della
vicenda del pirogassificatore, al di là di una serie di tensioni
che si erano create anche e soprattutto sui metodi - andavano anche
nell'ottica di non riconoscersi più in una certa gestione che
effettivamente, secondo noi, avrebbe mostrato i suoi limiti. E non
sono state scelte personali o meglio non sono state scelte di
guerre alle persone, sono state scelte per cercare di gridare, in
modo anche palese, che così non si poteva andare avanti.
Allora tutti abbiamo assistito a un declino: chi ha cercato di
gestire questo bilancio in questi anni, chi ha cercato di
migliorarlo e oggi siamo qui per cercare tutti assieme di trovare
delle soluzioni. Gli accordi con Roma oggi sono di nuovo
à la
une
, sono stati à la une in questi cinque anni, purtroppo
sappiamo benissimo che a Roma pochissimi sono autonomisti, anche
perché il livello centrale difficilmente percepisce quella che è la
prerogativa di un livello di periferia. Oggi tutti assieme dovremo
invece cercare di fare riconquistare un pelo di fiducia nei
confronti delle autonomie, soprattutto delle autonomie speciali e
soprattutto fare emergere che così non si può andare avanti. Ne
abbiamo già parlato durante questi Consigli, ma il primo
volet
che abbiamo voluto evidenziare è quello dei rapporti
con Roma. Diremo come noi vogliamo agire su questo bilancio e come
noi cercheremo di incidere su questo bilancio. Perché, al di là
della prima parte di diagnosi sui quali noi cercheremo appunto di
fare emergere ciò che non funziona, proporremo anche delle nostre
idee, delle nostre proposte, delle nostre soluzioni per cercare
almeno di migliorare in parte il bilancio con degli emendamenti
tecnici e attraverso degli ordini del giorno per dettare, per
lanciare delle idee di prospettiva, affinché questa comunità possa
effettivamente capire dove l'amministrazione regionale sta
andando.
Perché se abbiamo difficoltà noi Consiglieri e noi eletti a
capire dove si stia andando e a comunicarlo fuori, figuriamoci le
persone fuori! Che siano imprese, che siano privati, che siano
famiglie, dove sta andando la Valle d'Aosta? Oggi dalla paura, dal
terrore c'è l'immobilismo, perché nessuno sa in quale settore
investire. Sarà teoricamente il futuro della nostra regione e dei
nostri figli o sarà abbandonato come sono stati spenti alcuni
settori in questi anni?
Questo per dire che, al di là dei rapporti con Roma, la prima
battaglia, nelle proposte che noi faremo, ripartirà dall'autonomia,
ecco perché tornerò sugli interventi del collega La Torre e del
collega Follien. Ecco perché la prima battaglia, - ancora prima di
dire che visioni abbiamo, che ricette abbiamo sulle risorse che
sono rimaste -, la prima battaglia è quella di andare a Roma e di
dire che effettivamente così non si può andare avanti. Ci dispiace
molto, e lo diciamo, Presidente. In modo sibillino avevamo cercato
di farlo emergere, eravamo stati rassicurati dalle sue parole.
Qui abbiamo fatto una battaglia a 35 sulla autonomia fiscale
della Valle d'Aosta. Bellissima battaglia, bellissime parole,
abbiamo votato all'unanimità un bellissimo documento e il governo
si è anche attivato per trasferire questo intento politico in
emendamenti. Purtroppo poi manca sempre il pezzo giusto: allora,
noi abbiamo concluso un Consiglio, il termine per gli emendamenti
scadeva in una certa data e nessun emendamento è stato presentato.
Quando ci si è accorti che c'erano degli emendamenti della Valle
d'Aosta giù era già tutto blindato.
Allora noi non vogliamo entrare nel merito di certe scelte,
perché vogliamo partire da qui per dire che il fronte comune deve
continuare, che non può essere uno spot in un Consiglio. Qui siamo
spesso d'accordo su certi temi, e poi giù noi ci chiediamo che cosa
si stia facendo per incidere, e non parliamo dei deputati a livello
nazionale, che chiaramente hanno altre sollecitazioni. Parliamo dei
nostri parlamentari, i parlamentari valdostani. Che cosa è stato
fatto?
Ecco, qui sarebbe interessante capire dove si interrompa la
cinghia di trasmissione: il Consiglio approva, il governo sollecita
e poi gli emendamenti della Valle d'Aosta non sono accettati. Però
votiamo la fiducia. Ma in base a che cosa? Ah beh, se partiamo così
non saranno mai accettati. Se già partiamo dicendo: noi votiamo
comunque la fiducia anche se gli emendamenti non sono
accettati...
Noi non vogliamo insegnare a nessuno come ci si deve impegnare a
negoziare qualcosa, ma questo pensiamo che sia l'
abc
. E
forse, magari qualche riunione in più tra il governo o il livello
qui periferico e i viaggi a Roma...
Ma fatela qualche riunione in più per magari dire a questi
nostri rappresentanti come bisogna agire! E poi chi ha influenze a
livello nazionale le eserciti!
Perché effettivamente il paradosso... conosciamo benissimo i
meccanismi: quando ci sono delle finanziarie bloccate è difficile
arrivare, poi magari si agisce attraverso ordini del giorno, altri
impegni, questo è giusto. Ma almeno non mettersi in posizione di
debolezza e dire: ma noi tanto comunque la fiducia la votiamo,
quindi voi potete anche toglierci tutto.
Questo è una cosa che noi non abbiamo condiviso, magari anche
fare un comunicato stampa, come è stato fatto.
Allora, primo livello: gli accordi con Roma e la gestione dei
rapporti con Roma. E su questo agiremo con un ordine del giorno,
perché noi vogliamo un tavolo istituzionale che difenda
effettivamente in modo permanente la nostra autonomia perché
altrimenti effettivamente qui si può anche fare tutto il possibile,
ma se poi qualcosa non funziona noi non vogliamo neanche andare a
dare le colpe agli uni o agli altri. Vorremmo essere tutelati,
indipendentemente da chi gestisce da un punto di vista politico e
tecnico, in questo momento, la nostra Valle. Si scende, benissimo,
non è importante chi scende, ma come si prepara il lavoro: ci sono
le istituzioni, le sensibilità politiche del Consiglio Valle, la
Commissione paritetica e i nostri parlamentari. Quindi noi
proporremo un tavolo istituzionale permanente per difendere la
nostra autonomia.
Abbiamo visto che poi, al di là dei governi, nella legislatura
scorsa si è cercato di fare un accordo con il Pdl, cercando poi di
avere le chiavi della cassaforte, e siamo stati stroncati. In
questa legislatura si cerca, attraverso il PD, di riuscire
effettivamente a ottenere dei benefici. Lo speriamo, ma sappiamo
benissimo che i governi, siano di destra o di sinistra, hanno
scarsa sensibilità nei confronti delle autonomie, soprattutto in
questo momento dove le regioni sono viste in modo molto critico, a
torto o ragione, o meglio con il dolo o senza il dolo di un alibi
per cose che sono successe. Però ci preoccupano, lo abbiamo detto,
i progetti di riforma, di accorpamento, di macroregioni, di
progetti che effettivamente non sono mai finiti.
Allora, quella è la prima battaglia, ma la seconda battaglia è
che, all'interno del modello Valle d'Aosta, con le risorse che sono
rimaste, bisogna lavorare per evitare, per togliere i paradossi
valdostani, in questi anni li abbiamo citati, però è bello anche
ricordarseli.
Le grandi opere sono un caso, ma vogliamo parlare del Casinò?
Quando abbiamo messo 100 milioni al casinò prendendoli dalle
partecipate, la crisi c'era già, non è che la crisi non era
arrivata. E qui tutti a litigare su questa cosa, eppure la cosa è
andata avanti. Non è che noi siamo contro gli investimenti.
Purtroppo, tra l'altro, sono investimenti - al di là di come sono
stati fatti - che non è che abbiano rilanciato il Casinò. Purtroppo
la situazione del Casinò la conosciamo.
O quando abbiamo voluto parlare dei bimodali, non è che volevamo
attaccare l'Assessore Marguerettaz sulla scelta dei bimodali,
sapevamo benissimo che certi fonti di finanziamento non erano
esclusivamente regionali. Ma una parte di bilancio è stato
consolidato.
Vogliamo parlare delle partecipate? Collega La Torre, le
partecipate sono due anni che abbiamo una legge in Commissione e
questo è il ruolo del Consiglio Valle. Oggi meno male nelle
partecipate che ci sono delle assunzioni, delle prospettive per i
nostri giovani e meno giovani. Però attenzione che la CVA non
diventi il nuovo Casinò. Attenzione che la CVA non diventi il nuovo
Casinò. Perché poi oggi siamo tutti a dire, ma nel tempo al
Casinò... effettivamente oggi ci sono troppe assunzioni, ci sono
troppi amministrativi, c'è qualcosa che non ha funzionato.
Benissimo. Abbandoniamo il Casinò, perché tanto ormai quello è
andato, e ci buttiamo su altre partecipate e riempiamo gli uffici.
Poi magari uno che è esperto di agricoltura lo prendiamo a lavorare
nell'idroelettrico e quello che... Allora, nessuno oggi o in questi
anni è venuto qui a cercare di essere fuori dal mondo e fuori da un
modello. Però arriva un certo punto in cui bisogna cercare di
capire che le cose vanno gestite cercando ? quando si parla di
meritocrazia o comunque di una certa logica, al di là della
trasparenza dei titoli che è la base di tutto - che ci sia una
certa logica nella gestione di questi settori. Altrimenti, ci
troveremo tra cinque anni - al di là di avere i mutui che
quest'anno sono effettivamente uno dei modi per tornare ad
investire ? ad avere le partecipate che creano problemi sul
bilancio perché entreranno nel bilancio consolidato. Avremo certe
partecipate che hanno creato illusioni a giovani perché - in questo
periodo si parla solo delle assunzioni alla CVA - ci sono colloqui
ovunque, poi qualcuno viene chiamato, altri no. Non si capisce a
chi si fanno...veramente.
Oggi c'è esigenza di capire quali partecipate stanno avendo
utili e quindi possono avere delle assunzioni, in termine anche di
prospettiva. Che non li facciano licenziare sti giovani dopo 3 anni
o 5, o 10 perché non funziona più! Che ci sia un quadro generale di
queste società partecipate per capire cosa succede. Questa legge,
altre leggi, quando c'è fretta non ci mettete tanto a mettervi
d'accordo. Abbiamo approvato l'ultima a inizio settembre, la legge
sul reddito minimo garantito. C'è stato un accordo, siamo andati
avanti. Ma su questa delle partecipate, noi avevamo capito che
c'era un accordo, probabilmente qualcosa ha trattenuto questa
legge. Anche su questo noi interverremo attraverso un ordine del
giorno, per sollecitarvi.
Il secondo livello appunto è quello di dire: benissimo, abbiamo
cercato di rivendicare maggiore autonomia su quella che è la
situazione esistente, come ci muoviamo? Come cerchiamo la
condivisione? E poiché i tagli, che in questi anni sono stati tagli
lineari, non hanno oggi creato una prospettiva di futuro, come
soprattutto cerchiamo di guardare al futuro?
Il 2013 è stato l'anno della verità. Allora, fino alle elezioni
chiaramente c'erano risorse per tutti e dopo le elezioni la polvere
sotto il tappeto è venuta fuori. Noi l'abbiamo detto: non c'erano
più neanche i contributi che prima erano stati promessi.
Il 2014 è stato l'anno della crisi, è caduto il governo. Per 70
giorni la Valle d'Aosta è stata senza governo e quindi il clima
dopo quella fase è stato un clima diverso, perché il muro contro
muro dei 18 a 17 aveva portato alla caduta del governo regionale e
alle dimissioni di tutti gli assessori. Sembra siano passati anni
luce. Questo è successo nel 2014, cioè l'anno scorso.
Nel 2015 è cambiata la maggioranza, il muro contro muro - che si
era, in qualche modo, così dissipato e che aveva visto un po'
un'assunzione di responsabilità da parte di tante forze politiche,
per non dire di tutte, su certi temi - ha portato a un cambio di
maggioranza. Ecco, noi crediamo che le battaglie comuni che sono
state fatte in questi anni oggi devono vedere trasferite queste
istanze che abbiamo portato avanti assieme ai colleghi del PD, e
chiaramente il resto della minoranza, affinché arrivino, - e stanno
arrivando, sono arrivate, arriveranno -, arrivino all'interno della
maggioranza o meglio del governo. Distinguerei sempre la
maggioranza dal governo perché, come dicevo in apertura, abbiamo
visto in Commissione ? e attraverso effettivamente le due relazioni
- che c'è stata, come forse raramente è successo, un'assunzione di
responsabilità da parte di alcuni Consiglieri di maggioranza, a
fronte delle scelte del governo, per dire: no un attimino,
cerchiamo tutti assieme di condividere o meglio di poter incidere
sul bilancio.
È chiaro che noi arriviamo a questo bilancio e su questo
bilancio ci dobbiamo esprimere. Ho voluto partire da una disamina
un po' più generale e anche da un punto di vista temporale
antecedente a questo anno, perché è bene ricordare quello che è
successo in questa legislatura, affinché si arrivi a delle
soluzioni e soprattutto a delle proposte. Beh intanto, Assessore,
lo abbiamo detto in commissione, abbiamo cercato di farlo emergere,
il governo ha confezionato un bilancio, lo ha portato in
commissione e - noi lo abbiamo definito un bilancio calato
dall'alto, come probabilmente avviene spesso - pensavamo che,
almeno tra di voi, l'aveste in parte concertato, ma gli emendamenti
stessi del governo...
Voi arrivate oggi con degli emendamenti alla vostra finanziaria
che già si aggiungono agli emendamenti che avevate portato in
Commissione, al di là poi degli emendamenti che arrivano dagli
altri!
Le audizioni in Commissione hanno fatto emergere che
effettivamente c'è stata poca condivisione, al di là del Consiglio
Valle. È vero lei, Assessore, dice: noi abbiamo recepito le cose
che voi avete detto in questi anni.
È vero in parte poi ci torneremo, e poi ognuno mette in campo il
metodo, non è stato questo il problema; e poi in commissione si è
lavorato bene, quindi abbiamo cercato tutti assieme di fare dei
ragionamenti.
Abbiamo avuto delle categorie che sono venute, le organizzazioni
sindacali forse sono state quelle più critiche, organizzazioni
sindacali che rappresentano circa trentamila lavoratori e questo
non va banalizzato. Non va banalizzato. I documenti dei sindacati
che sono stati messi gli atti sono documenti che, forse, mai, negli
anni precedenti hanno sottolineato, al di là del metodo, anche una
mancanza di visione del futuro. Tutto, si è sentito di tutto nelle
audizioni. Dal responsabile dell'ARER che ha detto che
nell'agricoltura va tutto bene, - prendiamo i casi estremi così
sappiamo che poi forse la verità sta in mezzo -, che insomma non
c'è nessun problema fino, appunto, a categorie che hanno saputo
fare una diagnosi e anche dire: benissimo noi abbiamo delle
soluzioni. Pensiamo agli edili che sono arrivati non solo con una
situazione drammatica che li riguarda ma dicendo: noi abbiamo
studiato certe proposte, ve le proporremo. Avevano già incontrato
anche i singoli Gruppi, quindi è stato qualcosa di
interessante.
Questo per dire che sono state audizioni molto interessanti, non
sappiamo se poi miglioreranno questo bilancio. Noi abbiamo cercato
non solo di portare avanti le nostre istanze, fra ordini del giorno
e emendamenti, ma anche di recepire le istanze delle categorie, in
generale, e crediamo che le audizioni servano a questo, altrimenti
l'anno prossimo possiamo evitare di farle. Come lavoreremo, a
livello di gruppo dell'Union Valdôtaine Progressiste, su questo
bilancio? Ecco, Assessore, perché ci rivolgiamo a lei, come ci
siamo rivolti in commissione ai colleghi - anche e soprattutto di
maggioranza - perché sappiamo benissimo che fra colleghi di
opposizione ci parliamo e facciamo delle belle discussioni, ma sono
inutili, se poi non riusciamo a trasferirle là, proprio sui vostri
banchi con la forza - intesa per forza numerica - o con le buone
maniere. Per noi l'importante è che si riesca effettivamente a
incidere anche da questi banchi. Allora, sul metodo, - Assessore
Perron, poi ci spiegherà bene lo strumento dei mutui - abbiamo
ascoltato con attenzione il momento in cui lei dice: sì sono mutui,
ma sono mutui i cui interessi si pagano solo quando effettivamente
si accende. È un indebitamento che, sommato agli indebitamenti
pregressi, va comunque a creare una situazione da tenere sotto
controllo. Il Presidente dice: no, poi dal 2018 torniamo a
investire. Beh, sappiamo bene che nel 2018 ci saranno pure le
elezioni, non vorremmo che fosse di nuovo l'anno delle illusioni e
poi, nel secondo semestre del 2018, la polvere sotto il tappeto la
sommeremo a quella che abbiamo appena buttato via. Quindi anche
qui, Assessore, è vero che è un bilancio di transizione, ma noi
vorremmo capire quello che succederà nei prossimi anni: evoluzione
normativa a Roma, bilanci consolidati, indebitamento della Valle e
prospettive in che settori.
Qualcosa è abbozzato, ma noi rileviamo che sono spesso delle
misure che vanno a tamponare o a ridare fiato e ossigeno a certi
settori, senza avere una visione di insieme. Ecco quello che
rileviamo. Ma lo diciamo in senso propositivo. Allora è vero, e lei
sa benissimo che - non solo a titolo personale o meglio
amministrativamente parlando - le mie e le nostre
sensibilità...quando lei va a dire che il piano va a toccare la
cultura e l'istruzione non può che renderci non solo lieti ma pure
soddisfatti, perché in questi due anni sono stati temi fortemente
voluti e fortemente sospinti da noi.
È chiaro che è ancora qualcosa di teorico, noi vorremmo vedere i
contenuti. C'è un piano lavori...cioè, una cosa è il meccanismo:
accendiamo dei mutui, li mettiamo sul settore della cultura. Bene.
Però poi andiamo a vedere le carte, ecco, andiamo a vedere le carte
tutti assieme, nel senso della condivisione di ciò che sono i
contenuti. E questo è importante.
Questo per dire che siamo soddisfatti che, per degli
investimenti che sono stati pensati attraverso i mutui, si vada sul
settore dell'istruzione e della cultura e anche, soprattutto,
dell'edilizia scolastica, per quest'ultimo non solo coi mutui, ma
con una parte dello "sblocco FOSPI", perché, effettivamente,
assieme alla questione della scuola-polmone, va a risolvere, senza
creare allarmismi, un problema che dura da qualche anno e che oggi
è al limite di ciò che deve essere una situazione da gestire.
Sul sociale, il
welfare
, siamo meno convinti e lo diremo,
lo abbiamo detto, e su altri settori, - posso utilizzare il secondo
intervento? Grazie -, altri colleghi hanno già detto. Per quello
che riguarda l'agricoltura, ci preoccupa un PSR rimodulato in modo
che possa garantire una durata di questo piano, misto ad
investimenti regionali, altrimenti tutto viene codificato lì e ci
saranno problemi. Noi cercheremo di toccare questi temi attraverso
gli ordini del giorno, dal turismo a questi settori cruciali. Non
abbiamo voluto creare allarmismo sulla questione della chiusura in
bassa valle, però vorremmo anche qui capire la politica industriale
della Valle d'Aosta, oggi come viene rivista e rivisitata, sapendo
che sicuramente l'assessore che è arrivato da poco tempo non è
quello che oggi può prendersi la responsabilità di tutto ciò che è
successo ma, invece, può essere colui, assieme chiaramente alle
sensibilità che lo circondano, che ci può fare percepire qual è il
futuro sapendo che l'industria in Valle d'Aosta, se non la rendiamo
una regione appetibile ad investimenti, diventa una difficoltà.
Ecco perché noi presenteremo un ordine del giorno che, in parte,
riprende i rapporti con Roma, la nostra autonomia, ma in parte
riprende un tema cruciale, che è quello della zona franca. Noi
presenteremo, Presidente, un ordine del giorno che chiede di
tornare sul tema della zona franca. Perché, al di là dei tagli che
noi subiamo essendo autonomi, al di là di un'autonomia che è
bistrattata, abbiamo una norma del nostro Statuto speciale che
prevede l'applicazione della zona franca. Oggi, in chiave moderna
chiaramente, non siamo rimasti al 1945, neppure al 1946, neppure al
1948. Ma oggi ci sono altre realtà - vedi il Friuli - che hanno
lavorato su questi dossier. E oggi sono più avanti di noi. Sono più
avanti di noi. Allora, studiare una fiscalità diversa. Perché siamo
zona di confine, perché subiamo una fiscalità degli altri Stati,
perché abbiamo subito, tra l'altro, anche, da un punto di vista
della fiscalità, delle rivisitazioni che hanno comportato pesanti
ripercussioni sul bilancio regionale. Sono questi gli elementi di
novità, le idee che noi proporremo e che speriamo possano essere
percepite dalla maggioranza e soprattutto dal governo. E quindi,
cercheremo di agire attraverso una decina di emendamenti e di
ordini del giorno per cercare di migliorare questo bilancio: da un
punto di vista di temi generali, politici e di settore, attraverso
gli ordini del giorno e attraverso gli emendamenti, invece, su temi
più puntuali. Questo è quello che noi possiamo fare. Noi lo diciamo
proprio in senso propositivo, crediamo che ci siano tante
possibilità oggi di migliorare il modello Valle d'Aosta.
Tre colleghi hanno citato la burocrazia, questo è un tema su cui
noi siamo già intervenuti in questi anni, ma finché non
semplifichiamo la possibilità di lavorare alla gente, al mondo
delle imprese...
Sono stati organizzati tavoli di discussione, anni di lavoro, si
sono fatti congressi sulla burocrazia, ma oggi abbiamo ancora delle
situazioni negli uffici che sono incredibili: un ufficio che non si
parla con l'altro... abbiamo pensato allo sportello unico, alla
fine è uno strumento validissimo come pensato, ma basta un elemento
che blocca questo sportello e blocca tutto il sistema. E noi
vorremmo, attraverso questi nostri ordini del giorno, capire che
visione c'è oggi del futuro. Noi cerchiamo di abbozzare le nostre
idee che sono proposte, sono base di discussione, perché
chiaramente noi abbiamo le nostre sensibilità.
Siamo in sette in questo Consiglio, portiamo avanti le nostre
idee assieme agli altri colleghi -
in primis
dell'ALPE e poi
del resto dell'opposizione - per cercare di avanzare dei temi. Su
certi temi ci sono, addirittura, ci saranno degli elementi comuni,
su altri ci sono iniziative di ogni gruppo però, effettivamente,
questo è il momento per vedere e per misurare se c'è una voglia
almeno di confrontarsi su quello che è il futuro della nostra
comunità, sapendo che la verità non ce l'abbiamo in tasca, ma che
vorremmo effettivamente vedere riconosciuto questo nostro lavoro di
questo inizio legislatura, che non è stato il "muro contro
muro".
Perché, quando è finito il "muro contro muro", vi è stato un
atteggiamento di proposta costruttiva - al di là poi effettivamente
dell'agone politico e delle discussioni che è giusto che ci siano -
però poi arriva il momento in cui bisogna trovare una sintesi se
vogliamo, effettivamente, almeno su certi temi, fare fronte comune.
E, al di là di tutto ciò che possono essere gli elementi che
dividono, ci devono essere dei momenti di sintesi, altrimenti la
politica non dà risposte e, per i cittadini e la comunità in
generale, oggi non c'è di peggio, soprattutto in questo momento di
difficoltà, nel vedere che si litiga su certe cose - e ci sta - ma
poi, su altri temi, che ci siano effettivamente dei momenti di
sintesi che possano far avanzare la Valle d'Aosta! In conclusione,
in commissione il nostro lavoro è stato quello di sollecitare la
maggioranza dicendo: benissimo, vediamo se tutti assieme riusciamo
a migliorare questo bilancio. Abbiamo visto che ci sono degli
emendamenti di tutti i gruppi, abbiamo visto che ci sono gli
emendamenti del governo - forse quelli sono leggermente più
tecnici, spesso per dei refusi, per delle questioni che arrivano
all'ultimo - però noi siamo disponibili, su tutti gli emendamenti,
sicuramente a fare delle riflessioni chiedendo chiaramente che ci
sia un'apertura anche sulle nostre questioni più puntuali, tecniche
ma soprattutto su quelle visioni e linee di indirizzo del futuro
che noi speriamo possano accomunarci, almeno in una ricostruzione o
meglio in una rivisitazione del modello Valle d'Aosta, che è più
facile far percepire e cambiare se si è uniti su un certo fronte.
Perché effettivamente i cambiamenti - soprattutto in comunità che
da decenni hanno visto impostato un modello in un certo modo - sono
difficili da mettere in campo. Di questo noi siamo consapevoli. E
non siamo qui a criticare ogni cosa che viene cambiata, anzi
abbiamo dimostrato che ci sono cose che devono essere cambiate e la
nostra comunità deve capire che, in certi settori, un mondo è
finito. Parallelamente, vorremmo, tutti assieme, costruire, se c'è,
l'alternativa in certi settori. Non in tutti, ci daremo delle
priorità, per dire: benissimo, oggi non esiste più l'impostazione
del tuo settore, del nostro settore, che è impostata così. Ma c'è
un'idea diversa. Siccome, quando si è passati dal fondo perso al
mutuo agevolato, l'Assessore Perron ha citato la cifra, che è
impressionante, di possibilità che oggi c'è per intervenire nei
vari settori, settori che sono codificati, per dire: benissimo
l'amministrazione comunque crede in quel settore e vi investe.
Quindi, da parte nostra, come lo avevamo annunciato l'anno
scorso, c'è la disponibilità a lavorare. È stato un anno in cui, un
po' a rilento certe volte, altre volte meno, le istanze sono state
portate avanti e codificate in questo bilancio, come ha detto
l'Assessore Perron, su questo bisogna essere onesti e dirlo. Altre
cose sugli enti locali. Effettivamente, lo sottolineava il collega
Gerandin, noi vorremmo avere per lo meno un confronto per dire:
benissimo questo modello oggi è arrivato ad una sua rivisitazione
limite perché, effettivamente, certi bilanci non si chiuderanno.
Che idea abbiamo, tutti assieme, per dire: si rivede la 48, la si
abolisce... qual è il sistema del federalismo valdostano, come noi
vogliamo chiamarlo, che possa effettivamente vedere una nuova
stagione, anche per quello che è il livello centrale rapportato al
livello locale?
Quel avenir pour notre autonomie? Le collègue Follien le citait,
d'autres collègues l'ont évoqué. Depuis quelques mois, pour ne pas
dire à partir de l'année passée, c'est le thème que nous avons
souligné le plus en disant: très bien, ici nous pouvons même nous
dire des mots qui ne font pas plaisir, nous pouvons avoir des
visions différentes et cela est plus que juste, dans le sens que
tout le monde aurait envie de remodeler un système, quand même de
participer à sa construction en apportant ses sensibilités et c'est
souvent difficile d'apporter des sensibilités s'il n'y a pas un
climat plus détendu par rapport à des situations du passé.
L'autonomie, peut-être, c'est un thème même trop abusé. Bien
évidemment, quand on parle d'autonomie, on parle de toutes nos
prérogatives, de tout ce qu'on a envie aujourd'hui d'exercer pour
dire: bien, nous voulons aujourd'hui recommencer en parlant d'un
thème qui puisse être le plus partagé le plus possible. Et c'est
clair que - au-delà des pièces de théâtre, du Charaban, où même
l'âme populaire reprend en disant: "qu'est-ce qu'il est resté de
notre autonomie?" - en effet le peuple, les gens, la communauté
aujourd'hui nous demandent souvent: "Mais en effet pourquoi
aujourd'hui notre autonomie est comme ça et surtout qu'est-ce qui
existe encore du contenu de notre autonomie?". Et ce n'est pas
toujours facile de leur répondre car, en effet, ici on peut être
même tous d'accord sur la défense de l'autonomie mais si on
n'arrive pas à transférer ce thème dans les sensibilités de ceux
qui ont la possibilité d'améliorer et de négocier une amélioration
de notre autonomie ce sera difficile.
Alors notre sensibilité unioniste, valdôtaine et progressiste va
surement dans la direction de chercher des sensibilités qui ont les
mêmes affinités. Et, au-delà des questions et des querelles, nous
renouvelons aujourd'hui notre disponibilité à faire un front commun
sur ce thème, à faire un front commun qui soit un front commun
partagé et le plus ample possible, mais surtout qui voit un
changement réel dans celle qui est une action de défense d'une
prérogative que aujourd'hui on voit un peu et même parfois pas trop
défendue. Donc, notre sensibilité d'envie d'améliorer le système
Vallée d'Aoste aujourd'hui s'amène dans ce débat à un moment où,
avec le passage des mois et des années, on voit un modèle toujours
plus affaibli. Donc, ce que nous on peut faire en terme de
disponibilité c'est d'offrir nos sensibilités sur ce thème, au-delà
de toutes les questions administratives, où d'autres collègues ont
déjà dit et diront. Ce sera une année de défi et surtout ce sera
une année où, ou la lutte de défense de nos prérogatives est une
lutte, et sera une lutte assez forte et sans voir renoncer aux
principes qui nous animent, ou ce sera très difficile de faire
comprendre ce que c'est qu'une autonomie spéciale dans une région
rapportée à une reprise économique que, parfois on voit, hors de
notre vallée, commencer à donner ses fruits.
Donc, c'est ça qui aujourd'hui nous étonne, quand on doit
répondre aux gens et leur expliquer pourquoi l'autonomie valdôtaine
aujourd'hui n'existe plus ou mieux n'est plus cette âme de
sauvetage qui a toujours mis à l'abri la communauté valdôtaine par
rapport à Rome et il y a, dans les provinces du Piémont, une
reprise économique qui commence à être perçue. Donc, il y a des
problèmes administratifs, des problèmes économiques, mais il y a
aussi des problèmes idéologiques, car aujourd'hui nous sommes tous
un peu en difficulté à devoir défendre quelque chose qui n'existe
plus. Alors, tous ensemble on doit se demander qu'est-ce qu'on peut
faire.
Mais nous on commence à être un peu fatigués de devoir continuer
à discuter à l'intérieur de cette salle, sans voir les résultats ?
qui viennent transférés à Rome ? des efforts que nos pères
fondateurs de l'autonomie ont fait pour nous laisser une autonomie
qui avait garanti un certain essor et qui aujourd'hui
malheureusement n'est plus perçue non seulement par nous mais par
la communauté valdôtaine, qui était la vraie bénéficiaire de toutes
ces luttes et batailles que nos ancêtres ont menées, pas pour eux
mais pour nos fils et pour leurs petits fils.
Essayons tous ensemble de laisser à nos fils et à nos
petits-fils une autonomie qui soit digne de l'attention qu'on a eu
à l'égard de ce patrimoine de tous. Merci.
Président
- Merci, collègue Viérin. La parole au collègue
Chatrian. Je rappelle qu'on va distribuer les amendements.
Chatrian (ALPE)
- Sì, grazie Presidente.
Una giornata produttiva. Interessante, comunque, ascoltare non
solo gli interventi dei colleghi di minoranza, di opposizione, ma,
attentamente, anche gli interventi dei Consiglieri di maggioranza.
E forse ancora più interessante sarà la partita che giocheremo
nelle prossime ore, affrontando le proposte che arriveranno dai
diversi gruppi, dalle diverse sensibilità. Il nostro gruppo si
esprimerà all'unisono, come avete potuto ascoltare oggi, con delle
nuances
anche di natura personale legate ai percorsi che
ognuno di noi ha fatto e anche agli incarichi che ha avuto in
questi ultimi anni, chi all'interno degli enti locali, chi su altri
temi o su altre incombenze.
Come dicevo questa mattina, noi riteniamo - visto e considerato
i due disegni di legge che andranno a impattare il prossimo
triennio ma soprattutto il 2016 - che la partita non è solo di
natura economica o finanziaria. Io, a differenza del collega
Cognetta, sono abbastanza sicuro che, a fine 2017 e inizio 2018, le
risorse saranno sicuramente più importanti e le disponibilità ci
saranno.
E proprio per quello che noi abbiamo deciso, come gruppo, di
presentare numerosi - forse troppi, 17 - ordini del giorno; che
hanno la presunzione di portare la nostra sensibilità per poter
migliorare, discutere e confrontarci serenamente su come vorremmo
programmare il futuro di questa nostra Regione. Partendo,
indubbiamente, da uno stato dell'arte che è quello di avere
un'analisi puntuale, intendiamo soffermarci sui punti di forza, ma
soprattutto sulle numerose ? evidenziate anche dai miei colleghi
del gruppo ? criticità che in questi anni, comunque, noi abbiamo
cercato umilmente, di denunciare e di metterci comunque vicino una
proposta, uno stimolo, una visione, una proiezione, una
programmazione.
Qualche risultato c'è già stato in queste ultime settimane. Vi
leggo un passaggio che abbiamo ricevuto come gruppo e che,
quantomeno, inverte la rotta rispetto agli ultimi anni. Sarà merito
dell'ingresso del PD in maggioranza, non lo so, sarà merito di
questa nuova maggioranza, non lo so, ma poco importa. Noi abbiamo
partecipato all'incontro informale nel mese di luglio con i nuovi
vertici della Casa da gioco. Conoscete tutti l'importanza della
Casa da gioco: l'impatto diretto e indiretto, i posti di lavoro, le
difficoltà. Sapete la nostra posizione sulla trasparenza e
sull'autonomia che quella partecipata deve avere per poter
funzionare bene, senza interferenze politiche. Beh, dopo diversi
anni, per la prima volta abbiamo avuto un parere positivo senza
passare tramite gli articoli 116 -
perché abbiamo avuto le
porte sbarrate con l'articolo 116 - ma, finalmente, pochi giorni fa
ci è stata confermata la disponibilità dei vertici della Casa da
gioco a un incontro nel quale ci forniranno tutti i chiarimenti
richiesti per quanto riguarda beni, servizi e forniture. Per noi
questo è un passaggio importante, perché ci darà la possibilità di
misurare nel merito il reale termometro del cambiamento: se c'è
stato cambiamento, come sono avvenute le modifiche. E all'interno
di questo incontro ci sarà anche il Direttore generale e ci
verranno fornite tutte le informazioni in merito alle procedure
adottate per l'aggiudicazione di forniture di beni e servizi e
altre azioni intraprese dai nuovi vertici societari. Un piccolo
passo, magari, che però noi riteniamo importante. Un passo per cui
comunque noi riteniamo di ? come posso dire? ? esserci e avere la
possibilità di verificare nel merito cosa è stato fatto e cosa si
sta facendo.
Oltre a questo, altre due considerazioni. Vi dicevo che,
umilmente, abbiamo presentato 17 ordini del giorno che toccano
numerosissimi settori mettendo sul tavolo una programmazione, una
visione. Poche sono le richieste di risorse vere, se non eventuali
risorse reperite nell'assestamento del mese di maggio/giugno 2016,
perché vorremmo che i nostri ordini del giorno fossero discussi nel
merito e non, invece, stroncati dal punto di vista di un
non
parere
di legittimità dal punto di vista finanziario. Tutto
questo per che cosa? Per non cadere nella trappola - se possibile,
a maggior ragione -dell'improvvisazione e/o "barra" emergenza. E vi
cito un esempio che può essere utile al dibattito di domani
nell'affrontare gli ordini del giorno, ma nell'affrontare anche il
disegno di legge 63 e 64. Abbiamo iniziato poche settimane fa il
percorso in II Commissione, analizzando la proposta che la Giunta
ci ha fatto sul piano vendite, no? L'alienazione di beni è un tema
che conosco discretamente. Ma, al di là del lato tecnico, la
questione, dal nostro punto di vista, è tutta politica. Al di là
del mercato che è ancora, se non congelato, in difficoltà, i prezzi
se non stanno calando sono comunque in parte congelati. La domanda
che noi abbiamo posto al Governo regionale, in quel caso
rappresentato dall'Assessore Perron, è stata una, inerente ai
palazzi importanti che sono stati inseriti all'interno di questo
piano
Non siamo nostalgici; io dico che dobbiamo essere molto laici,
invece, in questo settore. E abbiamo chiesto proprio alla parte
politica, all'Assessore competente... Possiamo fare tre esempi?
Solo per capire qual è stato il ragionamento che il legislatore, in
questo caso il Governo regionale, ha fatto.
Mettete sul mercato - non come valorizzazione, quindi
alienazione - Palazzo Narbonne, l'ex maternità, e Palazzo Cogne,
parliamo di migliaia di metri quadri. Ho fatto tre esempi, per
citarne.
C'è stata una concertazione con il Comune di Aosta? Prima
domanda.
La seconda: dal punto di vista urbanistico, prima di mettere
questi beni sul mercato, - sono dei beni che oltretutto andranno a
impattare comunque, al di là della loro destinazione ad oggi, nella
città di Aosta - c'è un disegno? C'è una visione? All'interno di
questi contenitori, questa metratura di questi metri cubi, quale
sarà la loro destinazione urbanistica?
Io penso che un semplice amministratore, un normale
amministratore, anche rurale, si sarebbe posto una tale domanda.
Ebbene, è questo che noi gradiremmo, domani e dopodomani,
affrontando il D.L. 63 e 64 e gli ordini del giorno. Vorremmo
capire, essere utili alla causa e, soprattutto non svendere, ma
avere, invece, una visione d'insieme, un quadro d'insieme, per
capire - ho fatto tre esempi che impattano dal punto di vista
volumetrico e di incidenza sul territorio della città di Aosta -
quali saranno, dal punto di vista urbanistico, le ricadute che
tali, tre, immobili potranno avere.
L'altro tema - affrontato in parte dai colleghi, ma vorrei fare
due riflessioni in più - è sugli enti locali. Non so se sarà la
volontà del Governo metterci da subito all'opera, come abbiamo
fatto su altre leggi che si potevano fare meglio, ma ci siamo stati
anche noi. Abbiamo portato il nostro contributo sui rapporti tra la
Regione e i Comuni, che ci devono essere, al di là della
48
.
Ma, al di là di questo, la nostra preoccupazione...sicuramente
avete maggiori informazioni di noi: il Consiglio di Amministrazione
del CELVA ha deciso di sopprimere, al 31 dicembre 2015, il ruolo
del direttore dell'organizzazione e in questi giorni - a noi fa
male come gruppo - c'è un clima di totale terrore. C'è una caccia
alle streghe all'interno di questo dipartimento - per dipartimento
intendo il CELVA - che non aiuta sicuramente un'organizzazione che
dovrebbe essere di aiuto o di stimolo a meglio collaborare tra
Amministrazione regionale e lavoratori, chi in questo momento sta
mandando avanti comunque il dipartimento.
Proprio una brutta caccia alle streghe, che entra nel merito,
anche, di questioni di natura personale. Cose che non dovrebbero
accadere in una democrazia occidentale, quantomeno normale. Oltre
al discorso dell'improvvisazione e dell'emergenza che, dal nostro
punto di vista, dovrebbe essere in questo momento congelata e
accantonata, un'ulteriore passaggio che vorrei fare - e che abbiamo
fatto questa mattina e anche questo pomeriggio - è legato al
discorso dell'edilizia in generale, dal punto di vista soprattutto
privatistico. Al di là della memo che l'Assessore Perron ci ha
consegnato ieri pomeriggio e che apprezziamo, abbiamo avuto modo di
analizzare un po' più nel merito la situazione socio-economica
della Regione: Banca d'Italia, Finaosta e non solo. Indubbiamente,
cercando di metterci una lente di ingrandimento, è il settore che
in questo momento è più in difficoltà. Per mille ragioni,
probabilmente: vedi il mercato immobiliare, vedi il mercato di
compravendita, di locazione e la difficoltà, la mancanza di
liquidità...
Tutti questi elementi non aiutano comunque un settore che
economisti sicuramente di alto livello - o di medio livello - hanno
sempre visto come il motore dell'economia: nel momento in cui
l'edilizia cresce, traina comunque il sistema.
Ebbene, in questo momento l'edilizia forse è il settore più in
difficoltà di tutti. Numeri alla mano: meno addetti, tante ore di
cassa integrazione, tante partite IVA che chiudono; probabilmente
si mantengono gli estremi: la grande impresa che è strutturata e il
piccolo artigiano che invece, col privato, comunque continua ad
avere dei lavori soprattutto nelle località turistiche, dove -
evviva - probabilmente il mercato immobiliare tiene ancora e forse
c'è ancora quel dinamismo legato all'investimento. Ma, al di là di
quello, indubbiamente, da una parte sono calati tutti gli
investimenti - prima se ne faceva carico l'Amministrazione
regionale, se ne facevano carico i Comuni, se ne facevano carico le
società para pubbliche e quindi partecipate -, oggi manca quella
copertura che fino a pochi anni fa c'era. Ecco, su questo ne
discuteremo e chiederemo proprio alla Maggioranza tutta, al
Governo, a chi se ne occupa.
Assessore Baccega, in questa giornata - tranne che in maniera
velata, forse parlando di casa - il suo dicastero è stato un po'
assente. Non lei fisicamente, non mi permetto, però il suo
dicastero, al di là del settore casa, per quanto riguarda tutto il
lato edilizio generale pubblico, ma soprattutto privatistico, come
discussione è stato un po' assente. Ecco, noi riteniamo che lì ci
sia spazio, lì le idee ci possano essere. Possiamo tranquillamente
prendere spunto da diverse regioni che hanno una cultura diversa
rispetto alla casa, che non è solo un discorso di proprietà, ma che
è un discorso di valorizzazione, di riqualificazione, di
coibentazione, anche di stile di vita e di cultura. Soprattutto il
mondo germanico, da quel lato lì, io penso che possa insegnarci,
anche dal lato architettonico.
Fatemi fare questo passaggio, ecco, noi pensiamo che lì ci sia
la possibilità se non di fare meglio, di trovare comunque delle
soluzioni in modo che permettano, da una parte, dal punto di vista
ambientale, di dare delle risposte puntuali e dall'altra di creare
le condizioni per far ripartire il mercato, i piccoli artigiani, le
imprese e poi anche le maestranze che si occupano di progettazione,
di sicurezza e di direzione lavori.
Termino dicendo che ascoltiamo attentamente - le riascolteremo
attentamente - le repliche sia dell'Assessore che del Presidente
della Regione. Il nostro unico obiettivo è stato e sarà comunque
quello di portare all'interno di quest'aula delle proposte
strutturali, strutturate che possano, se non invertire la rotta,
quantomeno migliorare l'impianto, ma soprattutto la visione, la
programmazione, in quanto, con meno soldi,
obtorto collo
, il
ruolo del pubblico dovrà dare gambe a un cambiamento totale di
direzione, individuando nuove strade. Grazie.
Presidente
- La parola al collega Guichardaz.
Guichardaz (PD-SIN.VDA)
- Grazie Presidente.
La discussione di oggi si è polarizzata - per così dire - su una
duplice lettura della legge finanziaria. Da una parte si è posto in
evidenza il difficile contesto in cui ci siamo trovati a operare, a
causa di una situazione dei conti purtroppo compromessa da
un'inattesa contrazione delle risorse che ha obbligato a rivedere
completamente le poste di bilancio ma anche e sicuramente la
programmazione complessiva dell'azione politica della
maggioranza.
Dall'altra si è fatta una - legittima, per carità - lettura
critica del provvedimento, lettura critica non tanto sul contenuto
del provvedimento - sul quale i colleghi della maggioranza
interverranno comunque attraverso gli emendamenti che ci sono
appena stati consegnati e con gli ordini del giorno preannunciati -
quanto sulla particolare situazione regionale.
La collega Certan ha fatto vari riferimenti sul nostro ruolo in
maggioranza, sugli assetti attuali della maggioranza regionale e
sulla situazione dei rapporti con il governo nazionale. Il collega
Bertin ha fatto una disamina storica e postuma degli avvenimenti:
ha ricordato i diversi
step
che si sono sovrapposti nel
tempo e che, spesso, ci ricorda nel corso dei suoi interventi.
Tra l'altro, io volevo dire solo al collega Viérin - adesso non
c'è il collega Viérin - che il PD ha agito e agisce in maniera
molto chiara e molto trasparente. Noi eravamo al tavolo e in
commissione con il Ministro Martina. Abbiamo lavorato con il
governo nazionale, auspicando - insieme ai colleghi della minoranza
e ai colleghi della maggioranza - comunque una risoluzione al
problema dell'AGEA e dell'AREA. Eravamo presenti, era stato
preannunciato - tra l'altro in V Commissione -, alla stipula e alla
sottoscrizione dell'accordo con il Ministro Giannini. Cioè, il
ruolo del PD nei rapporti con il Governo Nazionale è un ruolo che è
alla luce del sole e possiamo leggerlo e vederlo in maniera
assolutamente trasparente. Noi del PD-Sinistra
VdA sappiamo
bene che c'è ancora tanto da fare e sappiamo che la particolare
congiuntura economica non aiuta di sicuro un'azione di rilancio,
soprattutto di quei settori che dalla crisi di questi ultimi anni
sono usciti davvero con le ossa rotte. È stata citata dal collega
Chatrian - appena ora - l'edilizia. Anche altri colleghi, durante
le loro esposizioni, hanno citato questo settore particolarmente in
sofferenza, che paga anche una contrazione delle commesse pubbliche
e sicuramente anche un ridimensionamento del sistema dei contributi
a fondo perduto, degli aiuti agevolati. Ma possiamo anche parlare
dell'industria, che sicuramente oggi ragiona in termini meno locali
e più globali per scelte di strategia produttiva, anche tattica. Le
motivazioni opinabili, discutibili, metodologicamente e
sostanzialmente sbagliate che la dirigenza della Lavazza oggi -
ieri anche la Feletti - ha posto in atto, alla base della scelta
che tutti conosciamo, dicono di un sistema che non siamo più in
grado di condizionare, non siamo più in grado di governare.
Colleghi, non possiamo nasconderci, credo, - tanto parliamo tra
gente avvezza anche a trattare di queste tematiche - che un tempo
era più facile entrare in sintonia con un certo tipo di
imprenditoria, magari più interessata ad avere agevolazioni, ad
avere spazi, ad avere contributi, ad avere strutture; più, magari,
predisposta a mantenere e a costruire dei piani industriali, in
cambio anche di garanzie di un certo tipo. E, colleghi, va anche
detto - io questo lo voglio dire - che la situazione Lavazza o la
situazione Feletti, comunque, sono delle eccezioni in Valle
d'Aosta. Non rende di sicuro giustizia a quei tanti imprenditori e
artigiani che operano con attenzione, con partecipazione - anche
emotiva - verso i propri lavoratori, che credono nel valore
aggiunto che sa esprimere la nostra regione e che sanno esprimere i
nostri lavoratori, anche in termini di capacità di agevolare
l'impresa. Io lo dico da dipendente pubblico in aspettativa: la
nostra Pubblica Amministrazione è capace - a parte le inevitabili
eccezioni, che peraltro sono quelle che confermano le regole - di
dare un adeguato supporto alle imprese, di determinare condizioni
migliori che altrove per attivare delle attività.
E qui ricordo, quando parliamo di imprenditoria, che
recentemente sono stati fatti degli incontri, dei tavoli operativi
con la Quintezzo, con la Mavel, con la Mesap, con la Honeplay, la
Novasis, la Honestamp, la Biopmed, la DouceVallée per parlare del
settore, ad esempio, dell'agroalimentare.
E dicevo che certe scelte di politica industriale sono operate
da imprenditori forse più interessati ad altro che non alla
creazione di opportunità di lavoro stabili e di crescita anche nel
nostro territorio, oltre che della propria azienda. Mi riferisco a
un certo tipo di imprenditoria poco avvezza a ragionare secondo un
pensiero sociale e solidale, nessuno pretende che tutti siano
Adriano Olivetti, però ci sarà anche una via di mezzo rispetto a un
certo modo di essere imprenditori.
Si tratta di un certo tipo di politica industriale che -anche
alla luce degli avvenimenti e delle cose che stanno succedendo e
che sono successe proprio in questi giorni - dev'essere sostituita
con imprenditori che guardano a politiche industriali innovative,
ancora meglio, con una politica che guarda all'industria -
soprattutto a quella tecnologica, a quella di nicchia - come a una
risorsa di vera crescita economica, cercando naturalmente - questo
è l'impegno che credo tutto il Consiglio e anche l'esecutivo si sia
assunto - di fare il possibile per risolvere le questioni
contingenti e per cercare di affrontarle nella migliore maniera
possibile.
Io credo che dividersi su tematiche tragiche e drammatiche come
quelle della Lavazza probabilmente non faccia del bene alla causa
stessa della Lavazza. Qualcuno sui giornali ha fatto dell'ironia -
sui giornali o sui
social
- interpretando le parole del
collega Donzel, accennando a una narrata
Silicon Valley
alla
valdostana e mescolando - e questo va detto - la tragica vicenda
della Lavazza a una presunta inazione del Governo regionale.
Come se oggi la parte della Lavazza fosse confrontabile con un
piano di politica industriale
in itinere
relativamente a un
certo tipo di industria di nicchia, diciamo l'industria della
meccatronica, dell'elettronica e di precisione. Una sorta quasi di
polenta concia - se la vogliamo definire - che narra di
un'incapacità di scindere i piani, di separare i contesti. Oggi
nessuno millanta una Silicon Valley valdostana, ma vi è - questo va
detto e noi lo rivendichiamo - in corso un tentativo costante,
quotidiano, di cambiare il volto a un'industria che evidentemente
oggi paga i suoi limiti. E quale tipo di industria è possibile
guardare in prospettiva? Appunto, quella di nicchia, quella legata
al nostro territorio, ai prodotti delle nostre terre -
l'agroalimentare ad esempio - e quella tecnologicamente avanzata,
che non richiede insostenibili costi di trasporto per portare le
materie prime, il prodotto finito. Perché l'abbiamo detto tutti, lo
diciamo in tutti i Consigli e non è che oggi possiamo negare questo
aspetto: noi paghiamo infrastrutture inadeguate e costose.
Inadeguate da anni, da decenni, in alcuni casi anche da secoli e
con queste, colleghi, dobbiamo purtroppo fare i conti.
Pensiamo a un'industria che richiede un rapporto stretto con la
scuola, con l'università, con il settore della formazione
professionale. Se questa attenzione a un'imprenditoria legata al
territorio e all'intelligenza significa costruire una Silicon
Valley valdostana - non alla valdostana, come è stato detto da
qualcuno - beh, allora ben venga questo modello, ben vengano le
idee, ben vengano le innovazioni, ben venga una nuova
progettualità. La collega Fontana questa mattina ha evidenziato i
percorsi fatti, gli impegni assunti con l'accordo politico posto
alla base della nostra entrata nella compagine di maggioranza. E
quindi non ripeto le cose già dette e non mi pare, collega Morelli,
che l'abbia fatto secondo una visione ottimistica, un po'
naïf
. Questa mattina l'avete accusata di essere
eccessivamente ottimista. Se in questo Consiglio c'è una persona
pragmatica e con i piedi ben piantati per terra, mi pare che sia
proprio la collega Fontana. Le si può dir di tutto ma non che è una
sognatrice e una naïf. La nostra è stata una lettura - parlo
dell'intervento della collega Fontana - che ha cercato di
contestualizzare con numeri, con dati, una difficilissima legge
finanziaria e che ha cercato, allo stesso tempo, di spiegare che,
malgrado la carenza di risorse, mi pare determinate in massima
parte da fattori extra governativi - , in questo caso, non da
fattori propriamente endogeni, si tratta di un minor introito
fiscale, magari dovuto anche a delle scelte pregresse, delle scelte
che oramai comunque sono state fatte - la direzione che si è voluto
imprimere è anche quella determinata dall'accordo politico che
tutte e tre le forze di maggioranza liberamente, - io lo voglio
ribadire un'altra volta -e senza alcun condizionamento da parte di
nessuno, hanno sottoscritto e sul quale si sta lavorando tutti
insieme, noi pensiamo con alcuni risultati positivi. Siamo
all'inizio di un percorso.
Certo, questa è una legge finanziaria che anche noi del
PD-Sinistra VdA abbiamo definito emergenziale, un provvedimento
fortemente condizionato dagli effetti della sentenza della Corte
Costituzionale, di cui si è detto abbondantemente in questi giorni,
in queste settimane e in questi mesi. Non vogliamo rimestare - come
ha invitato a fare giustamente il collega Laurent Viérin - le
responsabilità del passato per accordi romani, milanesi,
graziolani, graziosi...
Ogni volta si ritirano fuori queste cose. Si è già detto: -
decine di volte anche noi l'abbiamo detto - "non cambiamo idea!".
Non è che oggi cambiamo idea rispetto all'esito di certi accordi.
Dicevo che la sentenza della Corte costituzionale sulle accise
sicuramente andrà a incidere sulla spesa, chiedendo sacrificio ai
cittadini, ma dall'altra parte - come già è stato detto - questa
situazione impone e in alcuni casi accelera i meccanismi di
ottimizzazione della spesa di razionalizzazione organizzativa, sia
della macchina pubblica sia delle società direttamente e
indirettamente partecipate e controllate dalla Regione.
L'articolato e alcuni emendamenti appena depositati - e lo
voglio dire: non dai singoli Consiglieri che l'hanno firmato,
ognuno di noi l'ha firmato a nome del proprio gruppo, quindi sono
emendamenti che son stati discussi e elaborati da tutta la
maggioranza e da tutto l'esecutivo - vanno anche in questa
direzione e riprendono temi che, speriamo, a brevissimo, saranno
affrontati nelle commissioni deputate. Mi riferisco in particolare
alla legge sulle partecipate e controllate ma anche alla riforma
della legge 48, che rivedrà i meccanismi di assegnazione dei
finanziamenti agli enti locali in un'ottica di maggior
responsabilizzazione degli enti stessi e di una maggior autonomia
di spesa. Io spero che il processo di costruzione di questa norma
lo si farà condividendolo, concertandolo anche e soprattutto con
gli interessati. Dicevo che questa contrazione inaspettata del
nostro bilancio - dovuta a fattori del tutto esogeni: alla sentenza
della Corte costituzionale vanno aggiunti comunque i minori
introiti fiscali - obbligherà anche a rivedere forme di
compartecipazione della spesa da parte dei cittadini; ma è nostro
intendimento farlo tenendo in considerazione le singole situazioni
patrimoniali, reddituali, i carichi di famiglia, così che l'odiosa
forma di tassazione indiretta - che spesso si cela dietro a tariffe
fisse, a quote fisse, a altre modalità di compartecipazione uguali
per tutti - possa trovare una sua compensazione anche sociale, se
possiamo dire così.
Non voglio aggiungere altro. Mi riservo, ci riserviamo, di
intervenire nel corso del dibattito per commentare le modifiche
alla legge di bilancio, una norma che, la mia esperienza - seppur
limitata - insegna, può essere anche ridisegnata, rivista, come è
successo negli anni passati, nell'ottica proprio di creare uno
strumento, sì utile dal punto di vista contabile, finanziario, ma
anche di indirizzo politico. Grazie.
Si dà atto che dalle ore 18,10 assume la Presidenza il
Vicepresidente Follien.
Follien (Presidente)
- Ci sono altri interventi? La
parola al Consigliere Bertschy.
Bertschy (UVP)
- Presidente, per chiedere una sospensione
per una riunione del gruppo UVP e non so se può essere utile,
ricordo che il Presidente del Consiglio aveva informato che avrebbe
comunque fatto una riunione dei Capigruppo per vedere come
proseguire con i lavori. Vi chiediamo la possibilità di riunirci
per un quarto d'ora. Grazie.
Presidente
- Bene, sospensione accolta, e poi faremo una
riunione dei Capigruppo per la programmazione dei lavori.
La seduta è sospesa dalle ore 18,25 alle ore 18,50.
Follien (Presidente)
- Colleghi, possiamo riprendere i
lavori del Consiglio. Come deciso dalla Conferenza dei Capigruppo,
il Consiglio oggi, come previsto dalla convocazione, proseguirà in
notturna e ci sarà una pausa, come deliberato nella Conferenza dei
Capigruppo, dalle 20 alle 21. Prima di riprendere dalla discussione
generale, stiamo per accingerci a distribuire i 32 ordini del
giorno che sono pervenuti al tavolo della Presidenza. Ne verrà
distribuita una copia a ogni consigliere. Bene possiamo riprendere
dalla discussione generale. Ci sono interventi? Ci sono ancora
interventi o possiamo chiudere la discussione generale? Se non ci
sono altri interventi, chiudiamo la discussione generale.
Discussione generale chiusa. Per le repliche? La parola
all'Assessore Perron.
Perron (UV)
- Grazie, signor Presidente.
Ringrazio tutti coloro che sono intervenuti nel dibattito, anche
coloro che hanno apportato a questo momento di confronto delle
valutazioni diverse da quelle che sono le nostre. Mi permetto, non
tanto nei confronti dell'aula ma anche dell'esterno, di fare due
considerazioni sul metodo che ci ha portato ad elaborare questo
bilancio. Abbiamo cercato sin da subito di impostare un metodo
diverso, avendo come principale referente, la commissione e i
gruppi consiliari presenti in Consiglio, facendo un confronto
preventivo, presentando quindi una fotografia della situazione e
rivendicando, anche per quello che compete al governo regionale, ad
ognuno il suo ruolo.
Noi abbiamo cercato di fare una fotografia onesta, non
nascondendo le difficoltà e riteniamo di aver agito con trasparenza
e correttezza nei confronti di tutti. Anche nei confronti delle
organizzazioni sindacali, le quali hanno ovviamente la libertà di
pensiero e di opinione. Abbiamo cercato, nei confronti di questo
mondo importante, di fare una fotografia onesta e reale della
situazione, perché mi è sembrato, in alcuni passaggi, che non per
tutti fossero chiare - e non mi riferisco certamente all'aula - le
riduzioni pesanti che in questi anni la Regione ha dovuto
sopportare.
Ora, in merito alle osservazioni che sono state avanzate, noi
abbiamo cercato di coglierle, di interpretarle, mantenendo gli
investimenti nel sociale, mantenendo gli investimenti nel
welfare
, non facendo tagli lineari, mantenendo l'attenzione
necessaria sul mondo della scuola. Certamente in certi settori
abbiamo dovuto operare dei tagli. Se qualcuno immagina che siamo
felici di dover necessariamente e forzatamente fare dei tagli in
certi settori, certamente si sbaglia.
Sulle osservazioni del mondo economico, ci è stato chiesto di
mantenere un'attenzione molto alta ai fondi europei, è una
richiesta precisa che ha avanzato Confindustria e mi pare che
questo sia stato fatto anche nelle intenzioni che il governo
regionale avrà nel prosieguo delle sue attività. Abbiamo ascoltato
quando ci hanno chiesto con forza, durante i confronti del governo
regionale con le categorie, di tener conto di tutti i settori che
compongono il dinamico mondo valdostano, ognuno per la sua
importanza, e abbiamo cercato - credo che questo sia stato fatto -
di dare una risposta complessiva a tutti i settori, avendo come
punto di riferimento - e poi ci tornerò - le risposte necessarie al
mondo del lavoro. Il bilancio ha cercato, nella sua complessità, di
tener conto di tutte queste sollecitazioni, delle sollecitazioni
che periodicamente in quest'aula vengono avanzate e di quelle che
erano state portate, anche attraverso ordini del giorno, nel
bilancio scorso e che trovano adozione concreta in questo bilancio
Abbiamo cercato, dal nostro punto di vista, di tradurle in norme e
in interventi.
La legge di bilancio perfetta, colleghi, io penso non esista,
soprattutto in queste condizioni. E da un punto di vista sempre del
metodo, credo che non sia motivo di scandalo se il bilancio ha un
suo percorso in evoluzione.
È in questo senso che vanno anche gli emendamenti della
maggioranza. Ci si è resi conto che alcuni emendamenti della
maggioranza - soprattutto quelli che ho presentato io - sono di
tipo tecnico, si collocano in un percorso che va a perfezionare, a
migliorare questo bilancio. Semplicemente, dal punto di vista del
governo regionale, non abbiamo avuto un atteggiamento di chiusura a
priori, ma abbiamo cercato di recepire, in questo cammino con le
commissioni e nei confronti con il Consiglio, delle osservazioni,
degli emendamenti se c'erano degli aspetti da perfezionare. Il
governo non ha avuto un atteggiamento di chiusura e, da questo
punto di vista, credo che sia lo stesso atteggiamento con il quale
ci prepariamo a discutere gli emendamenti e gli ordini del giorno
che verranno avanzati dai gruppi di minoranza. Li valuteremo,
faremo delle osservazioni, entreremo nel merito laddove riterremo
che ci possano essere le sinergie, in uno spirito costruttivo per
migliorare questo bilancio. Il governo regionale certamente non è
contrario a priori.
Io ho apprezzato i richiami alle note della Banca d'Italia,
collega Cognetta. Però le note della Banca d'Italia vanno lette
nella loro complessità, perché ci sono, come lei dice, 28 - mi
paiono tante - osservazioni negative, ma la fotografia che fa la
Banca d'Italia - non per spirito di polemica, - fotografa - il mio
vuole essere un approccio anche ottimistico - una condizione,
seppur lieve, di ripresa del sistema. Nel senso che fotografa la
realtà regionale in un contesto italiano che, a differenza degli
ultimi 7 anni, ha dei timidi, sottolineo dei timidi, segnali di
ripresa. Ci sono dei segnali di ripresa concreti nel mondo delle
imprese, attraverso tutti gli indicatori economici che lei trova, e
che non sto a riprendere, ci sono dei segnali timidi di ripresa sul
settore delle famiglie che la Banca d'Italia in modo molto chiaro,
in modo molto preciso, evoca. Dico, solo per completezza di
informazione, che la fotografia che fa la Banca d'Italia da una
parte segnala delle criticità ma, al tempo stesso, segnala anche
dei momenti positivi di ripresa che credo, per un ragionamento
complessivo, vadano assolutamente presi in considerazione.
Dove va la Valle d'Aosta? Questo è messo in evidenza da molti
colleghi. Certamente è un interrogativo che la politica si deve
porre. Io reputo che in Valle d'Aosta, come in Italia, si viva
bene, dico questo per dire che questo miglioramento della qualità
della vita, da un punto di vista della prospettiva, probabilmente
ci imporrà, sul tema della sanità e del sociale, di investire
ancora di più. La sfida è di immaginare, di investire ancora
meglio.
E l'interrogativo che ci dobbiamo porre oggi è: dove va la Valle
d'Aosta del 2020? Da un punto di vista della sostenibilità della
spesa, si deve cercare di immaginare quale potrà essere il livello
di sopportazione della nostra spesa, per far fronte a un sistema,
per mantenere un livello di attenzione alla persona, di interventi
sulle fasce deboli che in questi anni abbiamo cercato di mantenere.
Condivido che, in prospettiva, occorra certamente guardare a un
nuovo modello, a un modello di autogoverno, forse diverso, della
Valle d'Aosta, a un momento di rilancio e non solo di difesa del
nostro sistema autonomistico. Questo credo, che lo evidenzieremo
anche noi, ci sia stata ampia condivisione in quel momento
importante che tutti hanno fotografato dove, in occasione di quella
risoluzione, c'è stata una sensibilità comune su questi temi. È
chiaro, anche agli occhi del governo regionale, che occorre per i
prossimi anni un disegno in favore della Valle d'Aosta. Perché è
vero che, se la logica non verrà cambiata, l'autonomia regionale
della nostra regione è destinata ad indebolirsi. Allora questo
bilancio - lo ricordava molto bene il collega Guichardaz - a volte
cerca di fare i conti con scelte e con dinamiche che spesso non
sono frutto di nostre scelte. Fa i conti con un'imposizione di
tagli dello Stato, fa il conto con dinamiche dell'economia che non
sono tutte nostre. Abbiamo cercato in questo bilancio di mantenere
alta l'attenzione ai servizi alla persona, immaginando di mantenere
ancora un modello che è costoso ma che ha le sue particolarità per
quanto riguarda l'attenzione della persona.
Abbiamo inoltre cercato di ridurre la spesa corrente. Nel
dibattito. Tanti sono gli appelli che vengono fatti alla riduzione
della spesa corrente. Io posso garantire - ma i colleghi lo sanno -
che, nel momento in cui ci si approccia a dinamiche di questo
genere, andare a ridurre la spesa corrente spesso non è
un'operazione facile, perché si va a incidere su delle posizioni
economiche, su dei servizi e su delle condizioni esistenti che
spesso è difficile toccare.
Abbiamo cercato di mantenere un nostro sistema scolastico che
vede nel nostro modello di scuola, nel nostro modello di università
uno dei punti di forza della nostra regione, della nostra piccola
regione, andando a soffermarci - e questo credo che impegnerà il
governo regionale dei prossimi anni - su qual è il modello migliore
per la scuola valdostana, immaginando che sulla scuola si debba
ragionare non solo per offerta culturale e che si debba immaginare
delle sinergie anche con il mondo del turismo, individuando un
modello di scuola che possa ragionare in perfetta sinergia anche
con il mondo del lavoro.
Credo che questa sia la sfida che attende la nostra comunità per
immaginare una ripartenza ed è uno dei motivi per cui abbiamo
voluto immaginare la cultura come una delle nostre priorità
politiche - investire o continuare a mantenere inalterati gli
investimenti nel mondo della scuola. Abbiamo cercato - ed è un
input che il governo regionale spesso si dà anche al suo interno -
di spendere meglio, cioè di avere un'attenzione molto alta alla
spesa. Io sono in Giunta da poco, ma posso garantire che, in questo
senso, l'input del Presidente Rollandin su come spendiamo è un
input molto forte, il governo regionale fa
spending review
tutti i giorni. Il governo regionale fa spending review nella sua
azione tutti i giorni. A volte ci si riesce meglio, a volte
facciamo difficoltà, ma questo è un atteggiamento di rigore che
spesso, anzi quotidianamente, adottiamo nell'esercizio della nostra
attività. Abbiamo cercato di investire. Io su questo voglio
tornare, perché abbiamo cercato di mantenere un'attenzione alta in
tanti settori, immaginando che questa dovesse essere anche da un
punto di vista politico una reazione che deve essere condivisa da
tutti i settori, immaginando che oggi uno sviluppo della Valle
d'Aosta - quindi il mantenimento di questo sistema - lo manteniamo
attraverso un'iniezione robusta di liquidità, di investimenti, di
lavoro all'interno del sistema economico, immaginando che questo
possa essere uno stimolo. Questo vuole essere uno stimolo. È lo
stesso ragionamento che abbiamo fatto sul piano di valorizzazione e
di dismissioni. Non è che quel piano ci sistemi da un punto di
vista delle entrate e riavvi il mercato immobiliare. È una delle
azioni che vanno nella direzione di dire che l'ente pubblico fa la
sua parte, cerca di investire, cerca di rivitalizzare l'economia,
cerca di attivare degli investimenti e, in tal senso, l'auspicio è
che, un po' alla volta, accompagnato da una situazione generale che
vuole essere migliorativa, il sistema Valle d'Aosta riparta, quindi
trovi di nuovo fiducia in se stesso, trovi fiducia negli
investitori e immagini la parte politica come una delle componenti
che cerca di fare fino in fondo la sua parte. È in questo senso che
abbiamo immaginato investimenti nei lavori pubblici, in
agricoltura, nell'industria, sul turismo, nel piano dei beni
culturali e anche sul settore della sanità perché, soltanto per
investimenti in apparecchiature, per il 2017 sono immaginati sette
milioni di euro. Cioè abbiamo cercato di immaginare un'attenzione
in tutti i settori. Da un punto di vista finanziario - lo evocava
molto bene il collega Viérin - abbiamo cercato di immaginare una
rimodulazione del mutuo. Quindi il nostro è un mutuo a tiraggio nel
senso che paghiamo gli oneri finanziari soltanto sulla parte che
effettivamente attiviamo, quindi in questo senso c'è un
ragionamento oculato che cerca di avere delle attenzioni ad una
spesa molto ponderata da un punto di vista finanziario. Certamente
abbiamo dovuto ricorrere a degli strumenti che, se avessimo avuto
le disponibilità finanziarie, avremmo evitato. Ma io voglio dire -
mi permetto di sottolineare - che in un momento di contrazione
delle risorse di 80 milioni di euro, la Regione, come l'anno
scorso, continua a investire 102 milioni di euro. Si poteva forse
fare di più, però credo che questa sia una robusta risposta a un
sistema che guarda spesso all'ente Regione come a uno dei motori
dell'economia regionale affinché questa possa ripartire. In questo
senso, vuole essere una risposta complessiva all'occupazione ma, in
prospettiva anche al nostro prodotto interno lordo, al mondo delle
imprese che molti hanno evidenziato essere un settore in
difficoltà. Lo sappiamo, siamo costantemente al lavoro su questo
tema, siamo coscienti che il settore dell'edilizia purtroppo in
questi anni ha avuto una drastica riduzione in termini di lavoro,
in termini di occupati; noi auspichiamo che con questo piano di
interventi possa essere uno di quegli elementi che stimola -
stimola, non risolve tutto -, la ripartenza del settore. Che si
crei un po' di fiducia anche nel sistema e che il tutto possa
ripartire.
Il tempo è tiranno, io avevo preso puntualmente nota di molte
cose, ma non ho il tempo. Vorrei solo dire che, come filosofia
generale che l'approccio che ci ha guidato con un atteggiamento di
ottimismo non è l'atteggiamento di chi sta sulle nuvole o non
coglie le difficoltà che esistono.
"Siamo usciti dalla crisi?". Vorrei dire: proviamo a dire di sì.
Proviamo a dire di sì. Proviamo a dire che forse la regione a
piccoli passi, come il sistema Italia, ha imboccato la strada della
ripresa. Possiamo provare a immaginare che magari quel lungo
periodo di recessione forse è finito e possiamo immaginare di poter
guardare al futuro con un pizzico di ottimismo?
È vero, sulla pelle di molte persone, di molte aziende, una
crisi così pesante come c'è stata ha lasciato e lascia il segno.
Però io credo che la Valle d'Aosta potrà uscire da questo momento
non se lo dirà l'Assessore Perron, non se lo dirà questa
maggioranza - e neanche se lo dirà tutto il Consiglio regionale -
ma la Valle d'Aosta uscirà da questa fase se lo decideranno i
valdostani nella loro complessità, avendo un atteggiamento di
fiducia all'interno del sistema Valle d'Aosta. Noi abbiamo cercato
di lavorare in questo senso, nel senso di cercare di consolidare
anche questo clima di ottimismo, di relativo ottimismo, che in
qualche modo, anche all'interno degli investitori e dei
consumatori, sembra si torni a respirare. Questa legge vuole essere
una legge che scommette sulla Valle d'Aosta - scommette su un
atteggiamento di fiducia - e io colgo con estremo favore questo
clima di disponibilità immaginando delle soluzioni, seppur nella
diversità delle opinioni che sono state avanzate in Consiglio.
Mi pare ci sia una disponibilità a ragionare sui contenuti, sia
negli emendamenti che sugli ordini del giorno, quindi noi
valuteremo con molta attenzione tutti i documenti che saranno
presentati che non abbiamo ancora visto. Termino dicendo che si
evocava il cambiamento. Il cambiamento è una parola che spesso
alimenta speranze ed è un bene, perché siamo e dobbiamo essere
disposti al cambiamento, immaginando anche, a volte, di stravolgere
o cambiare radicalmente delle abitudini o delle consuetudini alle
quali siamo abituati da lungo tempo. Ieri, correttamente, il
Presidente Rollandin parlava di un bilancio ponte, nel senso che
questo non è solo un messaggio di tipo politico: è il voler
sottolineare che abbiamo imboccato una strada anche di cambiamento.
Io credo che il cambiamento non si applica con l'accetta, il
cambiamento presuppone anche un cambiamento culturale, di approccio
alle questioni, che deve riguardare la società valdostana tutta. Il
cambiamento di un sistema va impostato un poco alla volta, non può
e non deve essere traumatico, e in questo senso il ruolo
dell'amministrazione regionale debba essere anche quello di
accompagnare i settori, di accompagnare la Valle d'Aosta nella sua
complessità tutta, anche prefigurando un cambiamento di tipo
culturale. In questo senso la pubblica amministrazione può e deve
giocare il suo ruolo fino in fondo. A tutti e mi permetto di
avanzarlo anche alle categorie, ai sindacati, agli interlocutori
quando li abbiamo incontrati, abbiamo chiesto di fare sistema. Fare
sistema vuole dire aiutare, invogliare, sostenere chi investe, chi
crede ancora nelle potenzialità della Valle d'Aosta, chi produce,
chi lavora, chi fa impresa. Noi abbiamo cercato di presentare una
fotografia reale della situazione che esiste, anche delle
difficoltà. Ci siamo assunti la responsabilità di scelte anche
difficili, abbiamo avuto un atteggiamento di confronto, di
apertura, di disponibilità, ma reputo, senza prendere o pretendere
delle medaglie, che questo bilancio, tenuto conto delle situazioni
e del contesto nel quale si situa, sia comunque una risposta forte,
una risposta forte per una Valle d'Aosta che vuole ancora crescere,
che ha voglia di investire, che crede nella necessità di produrre
ricchezza, lavoro e occupazione e di cercare di immaginare di
trovare quelle condizioni stabili di ripresa, che con un
atteggiamento ottimista ci sembra di iniziare a intravedere.
Grazie.
Presidente
- Grazie Assessore Perron. Per la replica la
parola al Presidente Rollandin.
Rollandin (UV) -
Et bien je crois que les interventions
des collègues ont donné la possibilité de faire à nous tous des
évaluations importantes sur ce qui est le changement et ce qui est
le système de percevoir l'autonomie, en particulier. Je crois que
dans ce sens on a essayé de suivre avec attention les interventions
des collègues en particulier dans les différents secteurs. Je crois
qu'on a bien insisté sur la question de l'agriculture - agriculture
et forêts - et à ce sujet (je n'entre pas dans le mérite de AREA,
car on y reviendra sur les différents ordres du jour), je crois que
là - sur les forêts surtout - il y a sans doute l'intention d'y
revenir le plus tôt possible pour ce qui est de la question de
la processionaria
, qui est un thème qui doit être vu dans sa
complexité, mais surtout pour voir les modalités pour valoriser le
patrimoine de nos forêts.
C'est un engagement difficile mais important et j'estime que
aussi la sollicitation à niveau national dans ce sens avec une
convention - comme il disait le ministre Martina - sur ces
thèmes...je crois que va donner un peu la possibilité de mieux
éclaircir le système de travailler notre richesse du bois en Vallée
d'Aoste, qui est plus onéreuse que ce qui se passe ailleurs, car
les moyens - la compétence de Nogara me le dit -...il faut
évidemment trouver des systèmes qui puissent au moins présenter
cette intervention du point de vue économique avec des
considérations qui puissent être à même d'être gérées avec les
experts, les boucherons. Vous rappeliez: les boucherons, je crois
qu'ils sont une richesse que nous ne devons pas gaspiller. La
situation générale a été vue de façon différente selon les
interventions de la majorité et d'autres forces, mais en principe
évidemment il y a un système qui veut réagir à la crise, qui n'est
pas encore terminée; je crois que la crise a débuté en 2008 et on
sera, d'ici à quelques jours, en 2016 et il a encore des entraves,
des difficultés qui nous engagent: les places de travail, la
formation, ce qui est l'analyse faite, quelqu'un a cité la Banque
d'Italie. Je me permets a questo punto di dire e di riprendere un
fascicoletto che non so se sia già arrivato a tutti; ecco, "nota di
sintesi sulla situazione economica valdostana"
qui donne les
faits
, i dati ISTAT al 26 novembre 2015. Ora questi dati credo
che siano abbastanza aggiornati e seri, indicano che le variazioni
del PIL, per quanto riguarda il 2013-2014, erano già dell'1,4
percento. Le previsioni per il 2015 confermano per la Valle d'Aosta
un rafforzamento della crescita per l'anno in corso dello 0,9
percento. Ora, in termini
pro capite
, il valore del PIL per
abitante della Valle d'Aosta, secondo ISTAT, raggiunge i 37 mila
euro, il valore corrente, a fronte di un dato medio nazionale di 26
mila e 500, tranne Bolzano che è leggermente superiore, 39 mila e
900. Ora, da una serie di dati, anche il PIL risulta in crescita
dell'1,3 percento rispetto al 2013. Voglio dirlo al collega, perché
ho apprezzato il fatto di riprendere dei dati seri come quelli
della Banca d'Italia, voglio solo dire che questi sono aggiornati e
credo che diano una fotografia leggermente diversa, ma non perché
vogliamo truccare le carte, ma perché è collegata a dei dati
oggettivi rilevati a questo proposito.
Perché dico questo? Perché sicuramente quando parliamo di
ripresa siamo tutti molto prudenti, perché i fatti internazionali
che viviamo non ci portano ad essere troppo ottimisti, però credo
che sia stato fatto il possibile per attivare dei meccanismi, che
in qualche modo possano essere fruttuosi e dare delle risposte
positive. A questo proposito, sugli investimenti abbiamo sentito
qui recitare due argomentazioni diverse. L'investimento è fatto con
l'indebitamento che tiene conto del fatto che abbiamo acceso un
mutuo, che comunque avevamo già aperto per altre finalità e che
oggi, invece, utilizziamo per una serie di interventi specifici
programmati e triennali, che vanno nella logica da tutti
auspicata.
Quindi mi sembra che si proceda secondo lo spunto portato in
quest'aula: per la ripresa ci vuole comunque qualcosa che si muova,
per muoversi devono esserci degli investimenti importanti, come
quelli che sono stati fatti. Avete giustamente citato anche il
discorso delle grandi opere. Noi ne abbiamo preso atto per primi,
poi credo che tutti abbiano fatto una riflessione: c'è stato un
cambiamento, però non è che le grandi opere che erano state
previste non sono state ultimate e portate avanti. Forse qualcuno
ha dimenticato l'università, certo non quello subentrato, ma
l'università, l'abbiamo detto prima, l'università con lo
spostamento della caserma e quello che è stato fatto a Pollein per
i militari, è stato un lavoro che ha rispettato i tempi e che ha
portato una grande opera, come l'università, ad andare a buon fine
tra un paio d'anni.
La stessa cosa per
Sky Way:
credo che sia una grande
opera, per la quale si possa dire di aver utilizzato al meglio i
fondi che erano stati previsti. Lo stesso discorso vale per altre
opere, mentre per l'ospedale lo stop è stato dato in conseguenza
delle note situazioni archeologiche, quindi è logico che dovevamo
aspettare e sapere che cosa potevamo fare e come utilizzare l'area.
Sicuramente il discorso delle grandi opere che oggi ho citato fa
pendant
con quella che era la grande opera che negli anni
precedenti è stata portata avanti: l'autostrada. Non dimentichiamo
che, se non metteva i soldi la Regione - allora -, non facevamo la
tratta fino a Courmayeur. Poi c'è un'altra grande opera che - mi
permetto di dire - non so se sia senza padre o senza madre, è lì, è
l'aeroporto, ecco. Da anni ne stiamo discutendo, c'è un consiglio
d'amministrazione che tranquillamente continua a girare, purtroppo,
a vuoto per cause e "ri-cause", e siamo sempre lì. Speriamo di
poter sciogliere quel maledetto contratto, che comporta un accordo
- nemmeno abbiamo la maggioranza, con il 49 percento! - per cui
paghiamo le spese e non abbiamo nulla, non possiamo governarlo.
Sono stati fatti dei lavori importanti, ma sicuramente la visione
dell'aeroporto di allora aveva una certa logica, oggi non si può
che tornare a un utilizzo per il traffico turistico.
Ma non voglio entrare in questo, perché le risoluzioni che sono
state approvate in questa aula danno le indicazioni, quindi non ci
voglio tornare.
Per quanto riguarda la programmazione, io ho detto che c'è stata
e c'è una programmazione importante, in linea di massima triennale,
certo non i piani quinquennali di vecchia memoria, un piano
triennale che va nella logica sia del piano sanitario, che verrà
presentato a breve, sia del piano dei lavori pubblici, sia dei
fondi europei per il 2014-2020 - che, voglio ancora sottolineare,
sono stati tutti approvati, anche la PAC, l'ho già detto -, sia il
piano giovani, il piano che verrà presentato per la scuola, e per
il turismo ci sono cambiamenti importanti: in questa logica. Quindi
si è fatto credo il possibile per cercare di attivare dei
meccanismi virtuosi che permettano di seguire un percorso che possa
essere alimentato con i fondi che abbiamo messo a disposizione.
Ora, indubbiamente la nostra Regione deve essere collegata con
quella che è la nostra realtà più importante, i Comuni. Voglio
ringraziare i colleghi che hanno insistito su questo tema, che è
sicuramente importante, mi riconosco in quello che è stato detto e
ho già ringraziato anche per quanto fatto al tavolo di lavoro per
arrivare a delle leggi condivise che hanno permesso di attivare dei
meccanismi che oggi sono, chiaramente, all'esordio.
Però voglio anche ricordare che, in merito al rapporto con i
Comuni, noi abbiamo previsto di utilizzare gli avanzi di
amministrazione. Ora sul discorso degli avanzi di amministrazione
vorrei solo dire che non abbiamo tolto niente a nessuno, perché se
questi avanzi di amministrazione non vengono utilizzati vengono
congelati e non possono essere utilizzati né dai Comuni né da
nessun altro, perché sembra quasi che li abbiamo portati via ai
Comuni. No, non sono portati via ai Comuni, ma vengono dati e
previsti per il finanziamento delle strutture delle microcomunità,
come era una volta per le Comunità Montane. Ma vorrei dire che non
siamo stati nemmeno tanto originali, perché leggo che Rossi -
presidente che voi conoscete e citate spesso - ha dato 120 milioni
da investire ai sindaci, che lo criticano. Rossi ha preso 120
milioni di avanzi di amministrazione e li ha messi a disposizione
dei sindaci. Non siamo stati né i primi né credo che saremo gli
ultimi a fare delle operazioni che hanno il buon senso di dire:
utilizziamo le risorse che ci sono e che non sono utilizzate o che
non potrebbero essere utilizzate. Quindi per i Comuni la riduzione,
lo ribadisco, è al di sotto di quella che era la riduzione
dell'IRPEF per il 2014. Allora era di 11 milioni mentre la
riduzione è di 10 milioni e 700 mila, come abbiamo già spiegato, e
credo che su questo punto ci torneremo, perché ci sarà la
discussione, quindi non sto ad andare oltre. Vorrei solo ancora
ricordare quello che diceva il collega Bertin, sul discorso degli
accordi a livello dell'area alpina, cioè di quello che può essere
un raccordo con le altre Regioni: credo che sia positivo, in quanto
credo che sia importante questo scambio di esperienze finalizzato
ad un utilizzo migliore del territorio, dell'ambiente. Non abbiamo
parlato tanto di ambiente perché forse se ne parla già tanto a
Parigi ma credo che l'attenzione che noi abbiamo avuto in questi
anni per l'ambiente sia dimostrata anche dal fatto che su questo
tema, come sapete, abbiamo dovuto cambiare anche quello che avevamo
previsto. Era stato previsto un sistema a caldo, e, dopo il
referendum, siamo passati a portare avanti un piano dei rifiuti che
va nella direzione, di nuovo, di una programmazione attiva.
Queste sono un po' le situazioni che ci portano a dire sui tre
temi che ricordava...e qui voglio ritornare su un fatto molto
importante, sottolineato dal collega Chatrian, cioè l'attenzione al
territorio, visto sotto l'aspetto scuola, sotto l'aspetto trasporti
e l'ospedale. E lì si inserisce un dibattito molto aperto perché,
se il discorso scuola è abbastanza scontato, il dibattito sulla
scuola della bassa valle, sul come distinguere l'università, porta
a dire: "che cosa ne facciamo del territorio, della scuola,
riferendoci ai rapporti e ai contatti delle valli laterali con il
centro valle?" Un tema che non esauriamo oggi, ma che credo sia di
grande rilevo, come lo sono i trasporti. C'è già un piano per la
riformulazione del trasporto locale, è tutto il resto del trasporto
che è chiaramente da definire.
Ma l'altro aspetto ancora più importante è quello della sanità.
Ora, se è evidente che l'ospedale cura i malati acuti e tale deve
essere il suo ruolo, il filtro sul territorio - l'Assessore lo
ripete sovente - deve funzionare per evitare di gravare
sull'ospedale che è, ripeto, per malati acuti. Sono stati ridotti
anche il numero di posti letto, si va verso una riprogrammazione
dove uno dei punti cardine è lo sviluppo reale di quello che è il
territorio e l'attivazione di presidi sul territorio. Quindi su
questo ci trovate pienamente consenzienti.
Ultima nota riferita al concetto di autonomia. Su questo ho
avuto a volte delle sorprese su come venga percepita dalla gente
l'autonomia. Mi ricordo che all'inizio dell'altra legislatura, la
2008, purtroppo una delle prime lettere che ho ricevuto da
Bruxelles riguardava la messa in mora per i buoni di benzina. È
stata una tegola, è arrivata la lettera: "è dal 2003 che vi
sollecitiamo di prendere in considerazione il fatto che ormai sono
fuori norma, non potete più utilizzare i buoni benzina". Ebbene,
noi siamo stati costretti a discutere dei buoni benzina, che era un
mito, che era una roba intoccabile. Ora, i primi mesi che andavo in
giro,
adonc lì l'è pami
l'Autonomie
,(traduzione dal
patois: questa non è l'automia) non abbiamo più i buoni benzina. E
credo che non sono stato l'unico ad avere questa percezione che,
per tanti, in quel momento, e ancora per qualcuno adesso,
l'Autonomia erano i buoni benzina. Difatti, tutte le volte che si
discute, qualcuno ancora chiede: "ma vengono di nuovo i buoni
benzina?" Non per sminuire il dibattito, ma per dire che molte
volte l'autonomia è percepita come beneficio, come adesso per ciò
che stiamo facendo, a giusto titolo, sulle autostrade, sulla
riduzione. Certo, quello viene visto giustamente come un esercitare
delle funzioni per cui noi dovremmo portare un beneficio alla
Regione, che altri non possono avere e che noi cerchiamo di
ottenere. Ora, per dire che sicuramente il dibattito
sull'autonomia, l'ho detto all'inizio, ha avuto secondo me un
passaggio importante in Regione, in questa aula, e non mi ripeto,
definito dai quattro punti che abbiamo approvato con la
risoluzione.
Vorrei solo ricordare a qualcuno che forse non ha visto quello
che è successo a Roma. Il senatore ha presentato tutti gli
emendamenti che erano conseguenti ai quattro punti della
risoluzione, non quello del SIOPE perché non c'era, quello è stato
mandato al Ministero, ma per gli altri sono stati fatti gli
emendamenti. Emendamenti che non sono stati votati, è stato votato
invece l'ordine del giorno che prende un mese per risolvere la
problematica dell'applicazione dell'articolo 7 dell'accordo firmato
a suo tempo.
Ecco, questa è la funzione. Sicuramente quando si discute delle
funzioni, io credo che il senatore, come il deputato, stiano
facendo il possibile per cercare di difendere gli interessi,
aggregandosi soprattutto, come è stato detto da molti, con le altre
forze autonomistiche, con cui lavorano assieme nello stesso gruppo.
Dobbiamo dire che contare uno - voi capite che cosa significa -
ecco, non siamo più ai tempi felici in cui uno da solo poteva
contare ed essere determinante come ai momenti del collega Senatore
Perrin, dove lui era determinante. Lui era determinante. Purtroppo
oggi non è più così. Oggi non è così. E quindi ognuno cerca di fare
il possibile per riuscire a far ricordare che la Valle d'Aosta
esiste - come ha detto qualcuno: "che ha il diritto di esistere,
che ha le sue peculiarità" e ha affermato che ci tiene tanto, che
vorrebbe tanto che fosse amata, indipendentemente dai colori che
sono al governo, qui o al governo nazionale. Ma non sempre è così.
Quindi c'è sicuramente un dibattito aperto molto forte perché,
mentre noi discutiamo giustamente di questi problemi finanziari,
c'è l'altra questione, istituzionale, che sta andando avanti, e
sicuramente sarà ancora più impattante per quanto riguarda il
rappresentante in Senato, il quale potrà essere un sindaco, potrà
essere un Consigliere, un collega Consigliere che va a Roma. Ecco,
francamente, al di là di esserci, in questo caso, credo che sarà
dura contare ma anche perché non conta più niente il Senato, cioè,
obiettivamente, credo che sia in atto un cambiamento epocale che
influenzerà quello che è il rapporto politico, andremo a vedere.
Ora, ultima nota. Forse qualcuno non ha capito o non sono stato
chiaro nel far capire cosa succederà nel 2018. Ora, a questo
proposito, ci sono più di una sentenza, ma una in particolare -
sentenza quindi, non accordi - una sentenza della Corte
Costituzionale: "statuendo analogamente a quanto affermato con
riguardo agli accantonamenti eccetera, che l'accantonamento
derivante dall'articolo 1, comma... della 147, cessa di essere
dovuto dal 2018". Quindi questo è il documento che fissa questo
aspetto. C'è poi ancora un'altra sentenza che ribadisce che non può
andare oltre il 2017.
Come? Ah scusi, non sapevo se l'interista parlava. No, se c'era
un interista allora era peggio.
Quindi, per quanto riguarda le motivazioni che portano a dire
che c'è un certo ottimismo, non è perché facciamo valere degli
accordi... no, no, ma forse ho capito male io ma qualcuno aveva
aleggiato questo aspetto, vorrei, no, no, ma lo dico perché
comunque siamo a risentire, qualcuno ha detto che era legato a un
accordo che finalmente si sposta, non è così, c'è una sentenza che
ci dice che da quella data possiamo...
Avremo altre occasioni per analizzare meglio alcuni altri punti,
però vorrei solo dire che, nell'insieme, questo bilancio è stato
presentato per quello che è, cioè un bilancio propositivo, che ha i
suoi aspetti programmatici e che ha sicuramente anche delle
debolezze, nel senso che, come tutte le cose, ha dei settori meno
sviluppati. Abbiamo cercato di mettere un nuovo capitolo sul
discorso della povertà, e anche sulla povertà, vedete, la lettura
dei numeri lascia un po' perplessi. Perché, se andiamo a vedere,
sulla povertà c'è un comunicato che dice che è in calo rispetto al
21,3 del 2013 e al 17,5 del 2014. E ora tutto questo viene letto:
"un valdostano su cinque a rischio povertà". Ora, non è proprio
così, cioè quando ci sono dei dati che sono confortanti, magari
vanno anche tenuti nella giusta considerazione.
Abbiamo detto della povertà e del programma che viene visto in
questa logica, perché ribadisco che, nella discussione nazionale,
questi fondi saranno importanti, anche per vedere con che programma
alleggerire i costi dell'Inps e per vedere quello che succede per
quanto riguarda i cassa integrati di lunga durata e le situazioni
familiari che si legano alle problematiche del lavoro, come nella
legge che abbiamo appena approvato.
Con questo vi ringrazio ancora per l'attenzione e credo di aver,
così, dato uno spunto per meglio capire gli intenti di questa legge
di bilancio. Grazie.
Presidente
- Dal promemoria che era stato consegnato in
conferenza dei Capigruppo, vi era anche l'esame dell'allegato sulla
base degli elenchi degli approfondimenti richiesti. Al tavolo della
Presidenza era giunta una richiesta di chiarimenti su due UPB da
parte del gruppo UVP, il gruppo ritiene di doverlo illustrare o
chiediamo direttamente all'Assessore di dare risposta? Non ci sono
altri...la parola al Consigliere Fabbri.
Fabbri (UVP) -
Se l'Assessore vuole gentilmente
rispondere.
Presidente -
La parola all'Assessore Perron.
Perron (UV) -
Grazie signor Presidente.
Sì collega Fabbri, su quello che riguarda il sistema
informatico, gli stanziamenti, come lei correttamente ha rilevato,
sono suddivisi in spese di gestione e in spese di investimento. C'è
stata una riclassificazione ma nel complesso le spese sono rimaste
inalterate, praticamente.
La differenza a che cosa è da imputarsi? A una diversa
riclassificazione che c'è stata tra spese correnti e spese di
investimento.
Questo è solamente finalizzato a rendere i capitoli di bilancio
coerenti tra quello tradizionale e quello armonizzato. Cioè, detto
in parole più semplici, se lei fa il totale delle spese del 2015 e
del 2016, praticamente corrispondono nella loro totalità. Sulle
partecipazioni azionarie, dunque, gli stanziamenti che sono
previsti sono finalizzati al rimborso delle rate del mutuo. Il
mutuo come lei sa è previsto dall'articolo 40 della legge 40 del
2010, qualora approvato e rivisto dall'articolo 10 della
finanziaria.
Quindi gli importi come vengono determinati? Gli importi
delle rate sono determinati, in 19 milioni per l'anno 2016, in 26
milioni per l'anno 2017, in 35 milioni per l'anno 2018.
Gli stanziamenti previsionali, nell'unità base 21, corrispondono
per gli anni 2016 e 2017 agli importi per il rimborso delle rate e
la suddetta progressione corrisponde alla stima di effettivo
utilizzo del mutuo. Gli stanziamenti per il 2018 sono pari a 83
milioni perché, oltre ai 35 milioni per il pagamento delle rate del
mutuo, sono stati iscritti 48 milioni, da destinare all'incremento
del fondo in gestione speciale per gli interventi di sviluppo
economico.
Questo è possibile per effetto di una importante riduzione
dell'accantonamento del contributo alla finanza pubblica di cui ho
già detto. Sono disponibile, se non sono stato chiaro, a fornirle
delle memorie per spiegarle più ancora in dettaglio quello che ho
cercato di spiegarle. Grazie.
Fabbri (UVP) -
Sì grazie.
Soprattutto sulla seconda delucidazione, insomma, è abbastanza
importante puntualizzare come a mio, a nostro avviso,
l'indebitamento in questo particolare momento della nostra vita
economica, come abbiamo già detto questa mattina, sia importante
proprio come fattore di propulsione per la nostra economia. Però
non è a costo zero, cioè il costo si evince da quello che ha detto
lei, e come peserà negli anni futuri, anche. Grazie.
Presidente -
Grazie Consigliere Fabbri. Ora, colleghi, se
siete d'accordo, con qualche minuto di anticipo, concludiamo i
lavori e prendiamo una pausa per la ripresa dei lavori. I lavori
sono aggiornati alle ore 21.
Si dà atto che la seduta è sospesa dalle ore 19,41 alle ore
21,06 e che alla ripresa dei lavori la presidenza è assunta dal
Presidente Marco Viérin.
Viérin M (Presidente) -
Colleghi, riprendiamo i
lavori.
Iniziamo l'esame degli ordini del giorno, che vanno esaminati e
votati prima delle dichiarazioni di voto e della votazione della
legge finanziaria e della legge di bilancio. Quindi, ordine del
giorno n.1 presentato da Stella Alpina, PD e UV. È stato
distribuito a tutti. Qualcuno chiede la parola? La parola al
collega Marquis.
Marquis (SA)
- Grazie Presidente.
Avevo già avuto modo di anticipare nell'intervento sul bilancio
le ragioni che ci hanno portato a presentare questo ordine del
giorno, che fra l'altro è stato condiviso con tutti i componenti
della maggioranza. Sostanzialmente, si ritiene che in un momento di
grossa difficoltà economica ci sia la necessità di stimolare gli
investimenti da parte delle imprese e dei cittadini. Abbiamo avuto
modo anche di ascoltare nei vari tavoli che ci sono stati, negli
incontri, anche le impressioni su questo tema da parte delle
associazioni, di Confindustria, dove, sostanzialmente, hanno sempre
invitato l'Amministrazione regionale a incrementare l'efficienza e
l'efficacia nella gestione delle pratiche amministrative.
Riteniamo che ancorché sia già stato fatto del lavoro in questo
ambito - sono stati creati dei tavoli di lavoro che si sono
occupati di questa materia - però, purtroppo, i risultati raggiunti
non sono proporzionali agli sforzi che sono sin qui stati
sostenuti.
Ciò detto, noi riteniamo che su questo argomento, a cui
intendiamo dare priorità assoluta, sia importante dare un segnale
forte in questo momento all'opinione pubblica. C'è un problema di
delegificazione, di semplificazione e di riuscire a contenere i
tempi per arrivare a fornire le autorizzazioni necessarie ai vari
interventi e per poter completare le procedure autorizzatorie
verso, diciamo, questo tipo di utenza. Quindi, per questa ragione
noi riteniamo che sia corretto procedere in questa direzione,
quindi di impegnare la Giunta regionale - noi abbiamo scritto
nell'ambito di 90 giorni - a fare una valutazione riguardo tutte le
procedure, per addivenire a una proposta che porti a un
contenimento dei tempi per il rilascio delle autorizzazioni e, là
dove possibile, anche a una semplificazione. Come dicevo prima ci
rendiamo conto che il lavoro non è semplice, però riteniamo che
oggi sia importante e prioritario procedere in questa direzione.
Grazie.
Presidente
- Grazie collega. La parola al collega Laurent
Viérin, ne ha facoltà.
Viérin L. (UVP)
- Merci, Monsieur le Président.
Mah, intanto è interessante che la maggioranza impegni sé stessa
a fare qualcosa, è già qualcosa di importante.
Dopo quasi tre anni di legislatura, anzi, a metà legislatura, ci
rendiamo conto che, effettivamente, abbiamo trovato il modo per
risolvere i problemi, nel senso che di ordini del giorno, di
impegni di questo Consiglio ne abbiamo visti tanti.
Avremmo preferito che le cose si facessero senza avere bisogno
di venire qui e auto-impegnarsi su qualcosa che già, se non abbiamo
capito male, è già stato, fatto in parte e bene. Però,
probabilmente, si vuole marcare il territorio su qualcosa che non
sta andando effettivamente bene.
Al di là delle battute - che non sono neanche tanto battute -,
su questo tema ci sono diversi ordini del giorno e quindi avremo
occasione di parlare. Sarebbe stato interessante, anche molto
probabilmente, trovarsi un attimo: ci sono tre ordini del giorno
che hanno più o meno gli stessi temi, si sarebbe potuto metterli
assieme, magari produrre un'idea generale, e cercare effettivamente
di risolvere il problema.
Uno, novanta giorni, sessanta, tre mesi, sei mesi... va tutto
bene ma, al di là della singolarità del fatto che dovete venire qui
in Consiglio ad auto-impegnarvi, mentre noi siamo obbligati a
impegnarvi perché non siamo seduti su quei banchi, noi siamo molto
disponibili ad aderire e a votare questo documento, a dare il
nostro consenso. Con qualche considerazione.
Dice bene il collega Marquis, è un tema che non è da oggi che
viene affrontato, ci sono già stati tavoli di lavoro e momenti di
raccordo tra tutti i servizi dell'Amministrazione, coordinati dalla
Presidenza, che hanno cercato di coordinare le leggi esistenti. Ai
tempi si pensava e si parlava degli aiuti cumulati negli ambiti
scolastici, piuttosto che sociali, sanitari, per evitare che ci
fossero quei rivoli di cumulabilità di certe misure che, invece,
andavano razionalizzati.
Sulla questione della delegificazione - tema che peraltro noi
abbiamo proposto - qui è lambito in parte, si parla di modifiche
legislative, tante volte forse bisognerebbe addirittura
delegificare, togliere certe norme che sono obsolete e modernizzare
quelle che ci sono.
Ci piace l'idea di fare una verifica dei tempi di conclusione di
ogni iter, ma crediamo che i tempi dell'iter derivino dalle leggi;
non è che oggi dobbiamo verificare tante cose, ci sono dei
massimali, entro tot di giorni, poi può darsi che l'ufficio ci
metta meno, ma i tempi sono fissati da queste norme, ed è chiaro
che se si mette un termine raramente si arriva a stare sotto,
perché il termine viene pensato in base a quello che è un iter
spesso complicato.
Noi crediamo che oggi - al di là dell'amministrazione Finaosta e
Sportello unico - ci sia un lavoro un po' più organico da fare,
ecco perché diciamo che è un peccato che non si sia riusciti - e
che non abbiate voluto - trovare un attimo di raccordo, perché i
tre ordini del giorno che sono stati presentati hanno degli spunti
validi in ognuno...sì, è quello che stiamo cercando di suggerire,
ma non possiamo sostituirci neanche qui.
Siete partiti dicendo che si discute l'ordine del giorno n.1. Se
si fosse partiti dicendo: "si discutono gli ordini del giorno n.1,
n. 7, n. 18", avremmo carpito le vostre intenzioni di fare una
discussione univoca - Probabilmente o non vi siete capiti o non vi
siete parlati -, non è così.
Allora, a questo punto noi discuteremo l'ordine del giorno n.1,
diremo la nostra, e poi su ognuno voi direte la vostra sui
nostri.
Come poi andare a giustificare che vogliamo semplificare, quando
già addirittura complichiamo le discussioni qui, sarà molto
difficile.
Comunque, a parte questo, crediamo che l'adesione a questo
interessante ordine del giorno da parte nostra ci sia e quindi,
anche a nome dei colleghi, dico che noi voteremo in modo convinto
questa vostra operazione molto importante, nell'ottica di andare a
fare una ricognizione da un lato, e di ridurre in modo
significativo i tempi dall'altro, sapendo che se votiamo questa di
90 giorni - forse anche migliorativa rispetto ad altre - significa
che siete stati ancora più realisti, rispetto alla vostra fiducia,
rispetto a quella che noi vi avremmo accordato in termini temporali
per risolvere questo problema, che non si è risolto in tanti anni,
e che adesso, in 90 giorni, probabilmente riuscirete a
risolvere.
Quindi noi siamo felici che abbiate percepito che uno dei
problemi che oggi affliggono le imprese, i privati e in generale il
mondo produttivo valdostano, sia la burocrazia o comunque le
lungaggini burocratiche, che spesso noi abbiamo inserito attraverso
leggi.
Bisogna anche dire che spesso le norme vengono applicate senza
avere fatto simulazioni adeguate, spesso le complicazioni sorgono
anche da certe fasi applicative che non collimano con l'idea del
legislatore. Oggi siamo lieti di verificare che anche voi siete
arrivati alla stessa conclusione che effettivamente ciò che spesso
rallenta, in termini temporali o di burocrazia, va a discapito di
quello che è un momento produttivo molto importante, e quindi
voteremo con convinzione questo vostro ordine del giorno.
Semplicemente un appunto: gradiremmo che questa ricognizione e
questo intento non fossero semplicemente limitati
all'Amministrazione Finaosta, allo Sportello unico, perché spesso
viene fatto un raccordo con altri settori e altre parti. Quindi, in
generale, chiaramente lo sportello unico è gestito dagli enti
locali, ecco, sicuramente, ci sono momenti dove effettivamente
altre parti, magari più finanziarie, più di concetto, da un punto
di vista tecnico, vengono in capo ad altri enti. Questo per dire
che effettivamente se un'idea è buona, ma poi viene applicata in
modo così discrasico, non sempre ottieni i risultati sperati.
Speriamo che sia la volta buona, perché effettivamente su questi
dossier spesso con l'idea di semplificare si complicano ancora di
più le cose. Noi voteremo, ma più per premiare la vostra idea
rispetto a un intento che vi date, rispetto ai contenuti effettivi
che potevano appunto essere mediati e condivisi anche con noi,
grazie.
Presidente
- Chi chiede la parola? Collega Marquis per
mozione d'ordine?
Marquis (SA)
- Grazie Presidente.
Ecco, a seguito delle osservazioni e delle considerazioni che
sono state portate dal collega Viérin, credo che effettivamente
possiamo anche sospendere magari un attimo il Consiglio, per
trovare un'intesa o una valutazione per mettere insieme queste
proposte, perché effettivamente trattano del medesimo
argomento.
Presidente
- Uno di ALPE sull'argomento.
Certan (ALPE)
- Ah okay! Siamo d'accordo.
Presidente
- Allora 5 minuti di sospensione.
Si dà atto che la seduta è sospesa dalle ore 21,17 alle ore
21,32.
Viérin M. (Presidente)
- Chi chiede la parola? La parola
al collega Marquis.
Marquis (SA)
- Grazie Presidente.
A seguito del confronto, tenuto conto che l'ordine del giorno
numero 1 e il numero 30 hanno e avevano delle affinità siamo
riusciti a trovare una sintesi. Sostanzialmente, lavorando sul
testo dell'ordine del giorno numero 1 avremmo aggiunto dopo
"rilevato", prima dell'"impegna", "tenuto in conto della necessità
di rivedere e attualizzare anche certe norme in modo da poter
realmente sostenere i vari settori produttivi impegna", non
andrebbe alterato il testo, andiamo a sostituire "90 giorni" con
"120 giorni" perché in ultimo andremmo aggiungere "laddove è
possibile una semplificazione delle procedure" e aggiungeremmo "e/o
eventuale delegificazione". Quindi alla luce anche
dell'inserimento, diciamo, di questo punto abbiamo ritenuto portare
i giorni da 90 a 120. Grazie.
Presidente
- Altri? La parola al collega Laurent
Viérin.
Viérin L. (UVP)
- Sì per ringraziare della disponibilità
che conferma, in effetti, la questione di dover unire alcuni ordini
del giorno che riprendono temi sostanzialmente uguali. Prendiamo
atto anche della disponibilità sulla tempistica, noi pensiamo che,
insomma, 120 giorni siano addirittura migliorativi rispetto a
quello che noi avevamo ipotizzato. Effettivamente non è semplice la
gestione di questo dossier, ne siamo consapevoli, anche perché non
vogliamo fare processi all'intenzione, ma, in un momento in cui
l'amministrazione cala le risorse, l'apparato pubblico ha sempre
gli stessi dipendenti e spesso deve anche giustificare l'esistenza
di certe nicchie burocratiche che oggi vivono ancora perché esiste
la burocrazia.
Al di là di questo, solo per riprendere ciò che il collega
Marquis ha illustrato, la questione importante, secondo noi,
consiste nel valutare, quando si va a riformare certe norme, se
alcune norme obsolete possano essere eventualmente tolte. Altri
paradossi... i colleghi sono stati in certe regioni a visitare e a
analizzare le realtà turistiche, e noi in certi settori abbiamo
effettivamente ancora oggi delle regole che sono da rivedere.
Pensiamo che i mutui regionali spesso non vengono concessi, se non
su presentazione di fatture quietanzate, pagate e liquidate. Uno
alla fine si domanda perché chiedere un mutuo all'amministrazione
regionale, tanto per capirci. Questo è uno dei paradossi che spesso
al cittadino viene da manifestare: "ma tu amministrazione mi
concedi un mutuo, però me lo dai, al di là delle garanzie, solo se
mi porti già le fatture pagate!". Allora uno che ha già i soldi non
va a chiedere un mutuo. Questo è un esempio, Assessore
Marguerettaz, di come effettivamente oggi, se vogliamo aiutare le
imprese turistiche, non possiamo poi avere delle norme che sono
ancora così datate. Diceva il collega Bertschy che, durante la
visita in Trentino e in Sud Tirol, è stata affrontata parte di
questo argomento e questa da loro è stata superata. Lei era
presente, quindi lo sa. Poi ci sono magari norme per cui non
abbiamo bisogno di aspettare 120 giorni per modificarle. Oggi,
collega Marquis, converrà con noi che i 120 giorni - un po' come
per le pratiche - sono il termine massimo per poter produrre
qualcosa qui in Consiglio. Se qualche assessore ha nel frattempo
qualche idea geniale la produca e anticipi un po' i tempi, faccia
magari un po' vedere anche agli altri che è stato più bravo, per
noi va bene. Però ognuno, - soprattutto quelli di lungo corso - per
il proprio settore, conosce i rivoli, conosce i limiti, conosce
ogni pratica, ogni autorizzazione e ogni norma, e come queste sono
impostate. Quindi con un po' di impegno, magari si passano un po'
più di ore in ufficio coi funzionari, con i dirigenti, si insiste
un po' di più nel voler far produrre pratiche che effettivamente
potrebbero essere riviste, rivisitate in termini di normative e,
soprattutto, si deve evitare i paradossi che - come vengono
evidenziati o magari vissuti direttamente da alcuni di noi -
vengono manifestati dalla comunità, dagli operatori, dai privati e
da chi investe quotidianamente, paradossi che, con un minimo
sforzo, diventa spesso facile risolvere, anche facendo fare bella
figura alla politica in generale.
Quindi ringraziando per l'aver voluto unire intenti che
arrivavano da più parti, quindi da tre ordini del giorno, alcuni
con certe sfumature diverse, ma che comunque andavano tutti
nell'ottica di semplificare, di sburocratizzare, di delegificare e
di favorire soprattutto il cittadino e le imprese, ringraziamo
della disponibilità e, chiaramente, voteremo a favore del nuovo
testo così emendato, modificato come il collega Marquis l'ha
evidenziato. Grazie.
Presidente
- Grazie collega. La parola alla collega
Certan.
Certan (ALPE)
- Sì grazie Presidente.
Il nostro gruppo voterà sicuramente a favore di questo nuovo
testo. Credo che tutti condividiamo tutto quello che va in
direzione della sburocratizzazione che riteniamo tutti necessaria,
tant'è che è stato fatto un ordine del giorno anche dalle forze di
maggioranza. Credo che sia proprio questo l'importante. Il nostro
ordine del giorno lo discuteremo, lo presenteremo dopo, sicuramente
siamo favorevoli a questo nuovo testo.
Presidente
- La parola al collega Ferrero.
Ferrero (M5S)
- Grazie Presidente.
Ovviamente questi ordini del giorno si potevano intitolare
"facciamo le pratiche prima e con tempi più ridotti", quindi non si
può che essere d'accordo. Alla luce della mia esperienza come
dipendente regionale, io suggerirei una cosa. Più che sentire i
dirigenti, sentite i responsabili dell'istruttoria delle pratiche,
che è molto più utile e, soprattutto, tenete conto che, in buona
parte dell'amministrazione regionale, quando arriva un messaggio di
posta elettronica se non è certificato ancora adesso non viene
protocollato. E questo è comunque una cosa che pregiudica lo
snellimento delle pratiche, perché con un messaggio di posta
elettronica si potrebbe ad esempio...
È vero che la posta elettronica certificata adesso si sta
diffondendo, perché è richiesta anche per l'iscrizione al registro
delle imprese, però iniziare a considerare magari un messaggio di
posta elettronica che arriva con la fotocopia di un documento di
identità e con l'integrazione di una pratica potrebbe essere una
cosa che snellirebbe, al di là del fatto che poi i tempi possono
essere ridotti. Sarebbe decisamente un risparmio, per il cittadino
e per l'amministrazione. Quindi ovviamente siamo a favore.
Presidente
- Grazie collega Ferrero.
Non vedo altre richieste, quindi voteremo il testo dell'ordine
del giorno numero 1 così emendato come è stato oggetto della
dichiarazione del collega Marquis, mentre rimane iscritto il punto
6 e credo, collega Viérin Laurent, che venga ritirato il punto
3.
La votazione...adesso magari ho utilizzato il termine "ritirato"
ma intendevo "integrato con il punto 1", quindi viene tolto dal
dibattito successivo. Prego collega.
Viérin L. (UVP)
- Presidente non vogliamo sicuramente
insegnare a nessuno come si proceda. La questione è un po' diversa.
Qui è forma che diventa sostanza. Non è che l'ordine del giorno che
è presentato in ordine temporale per primo è quello che prevale
sugli altri. Due testi sono stati ordinati e integrati. Un nuovo
testo, senza nessun testo che viene ritirato. E no, la cosa cambia
leggermente. Perché altrimenti votiamo ognuno il nostro, votiamo
due testi, voi mettete 90 giorni, noi 120, voi 6 mesi noi 1 anno,
poi vediamo alla fine, insomma. Non era questo lo spirito della
sospensione. Perché se è così andiamo avanti ognuno con i propri
ordini del giorno. Grazie.
Presidente
- Grazie collega Laurent Viérin.
La mia intenzione era di far capire a chi ci segue che il punto
30 - perché abbiamo 32 punti come ordine del giorno - è discusso e
viene, diciamo, accorpato a quello che è l'1. Il punto 1 e il 30
diventano un unico ordine del giorno. Va bene, l'importante è che
lo sappiamo. Va bene collega Viérin, viene un unico punto tra l'1 e
il 30. Non è nessun problema. Prego colleghi, procedere alla
votazione.
Esito della votazione:
Presenti: 35
Votanti: 35
Favorevoli: 35
Il Consiglio approva all'unanimità.
Presidente -
Ordine del giorno n. 2, presentato da Stella
Alpina, PD, Union Valdôtaine. La parola al collega Marquis.
Marquis (SA)
- Presidente, il punto all'ordine del giorno
tratta del servizio trasporti a favore dei disabili, in relazione
ai viaggi per esigenze sanitarie e di frequenza dei luoghi di
lavoro o studio. Nel corso del mese di settembre, a seguito della
cresciuta utenza che beneficia di questo servizio e delle riduzioni
delle risorse disponibili, per mantenere questo servizio, ritenuto
essenziale, è stata adottata una delibera che ha fatto anche delle
valutazioni in merito all'articolazione tariffaria in relazione
alla compartecipazione da parte dell'utenza. È stata una delibera
alla stesura della quale hanno preso parte anche commissari facenti
parte di una commissione tecnica - costituita all'uopo da tecnici
dell'assessorato e da rappresentanti dell'associazionismo - che
sostanzialmente aveva il compito di portare un suo contributo e poi
di fornire anche dei contributi nella fase di monitoraggio
dell'iniziativa, suggerendo anche eventuali modifiche,
integrazioni, che si dovessero rendere necessarie nel tempo alla
giunta regionale. Nella prima fase di applicazione, sono emerse
alcune criticità nella determinazione delle tariffe in relazione
alla nuova applicazione dell'ISEE e anche nell'articolazione del
servizio e nella definizione dei costi di accesso per coloro che ne
fanno un utilizzo sporadico, cioè meno intenso rispetto
all'utilizzo quotidiano. Da qui discende che, alla luce di quanto
detto, sostanzialmente chiediamo che venga convocata nel mese di
dicembre questa commissione che ha il ruolo di portare il proprio
contributo in relazione alle criticità rilevatisi e di,
eventualmente, sentire la commissione consiliare compente per fare
il punto della situazione sulla prima fase applicativa e per
correggere le eventuali problematiche che si sono riscontrate da
allora ad oggi.
Presidente
- Grazie. Chi intende prendere la parola? La
parola al collega Fabbri.
Fabbri (UVP)
- Grazie Presidente.
Questo ordine del giorno a nostro avviso non può essere che
condiviso perché cerca di porre rimedio a quel provvedimento
"tagliola" che era stato fatto poco tempo fa e che, come un fulmine
a ciel sereno, ha colpito un po' questi nostri concittadini che
già, purtroppo, sono penalizzati dal loro stato. Non dico che
venivano penalizzati - perché è vero che si va verso la
compartecipazione di certi servizi - però ricordiamo tutti come
questa delibera sia stata proposta in un modo abbastanza brutale,
senza essere discussa, per cui non possiamo che essere favorevoli a
quest'ordine del giorno che, come dicevo prima, pone rimedio a quel
provvedimento così brusco che era stato fatto un paio di mesi fa.
Grazie.
Presidente
- Grazie, collega Fabbri. La parola al collega
Bertin.
Bertin (ALPE)
- Grazie Presidente.
Avevamo già affrontato questa questione nel mese di settembre,
fine settembre - credo che l'Assessore Marguerettaz se ne ricorderà
- in seguito a questa delibera che aveva modificato radicalmente,
esclusivamente, la parte del contributo per gli utenti di questo
servizio. In quell'occasione, l'Assessore Marguerettaz aveva, tra
l'altro, già esplicitato la volontà di rivedere questa delibera.
Ora aspettiamo che...adesso faccio una battuta: la maggioranza non
prende molto sul serio i suoi impegni; oggi ha presentato un ordine
del giorno che formalmente lo impegna.
Noi già all'epoca avevamo visto con favore, e vedevamo
inevitabile, fare un punto della situazione con il gruppo di lavoro
che, tra l'altro - era previsto - è composto da diverse
associazioni, comprende una rappresentanza dei diretti
interessati.
Pertanto non possiamo che votare questo ordine del giorno, che
impegna l'assessore a fare quello che aveva accennato di fare e che
riteniamo comunque obbligatorio fare. Grazie.
Presidente
- Altri che chiedono la parola? Poniamo in
votazione l'ordine del giorno numero 2. La parola all'Assessore
Marguerettaz.
Marguerettaz (UV)
- Il collega Bertin ha sicuramente
ricordato un passaggio che è stato fatto, per cui questo ordine del
giorno va a ripercorrere esattamente quello che è già stato detto
in aula. Ora nella presentazione dell'emendamento probabilmente non
è stato ricordato il lavoro fatto. Quindi il collega Fabbri può
immaginare di avere un percorso brusco, ma semplicemente, dalla
legge alla delibera, vuol dire che il gruppo di lavoro e le
attività messe in atto per modificare questo regolamento sono stati
avviati nel maggio 2015. La convocazione ha riguardato: le
associazioni degli interessati, quindi dei disabili, le
organizzazioni sindacali, l'assessorato alla sanità e l'assessorato
alla pubblica istruzione. Quindi, da maggio, quando il gruppo di
lavoro ha lavorato e fatto delle proposte che sono state accolte
siamo andati a deliberare alla fine del mese di settembre. Quindi
ognuno ha le sue tempistiche, ed è chiaro che l'unica cosa che
sicuramente mi viene da dire è che, parlando di disabilità, ci sono
quasi un migliaio di utenti che hanno delle situazioni che sono
totalmente diverse. Ci sono dei soggetti che sono dializzati e che
fanno 400 chilometri alla settimana e ce ne sono altri che hanno,
al contrario, delle esigenze che sono sporadiche. Anche lì, se
avessimo introdotto una tariffa proporzionale ai chilometri,
avremmo caricato certe famiglie di costi proibitivi e quindi è
stato adottato il criterio del forfait. Però da questo punto di
vista riteniamo - ed era proprio l'intento della delibera - che
solo un monitoraggio continuo possa poi dare dei risultati,
ovviamente mantenendo la sostenibilità di questa attività.
Quindi, lo ripeto al collega Fabbri che non era in aula, il
concetto di fulmine a ciel sereno: il gruppo di lavoro ha iniziato
a lavorare a maggio 2015, quindi dopo tutta l'attività con i
sindacati e con le associazioni degli utenti siamo arrivati a
settembre, ecco tutto qui.
Presidente
- Prego collega Laurent Viérin.
Viérin L. (UVP)
- Sì ringraziamo l'Assessore Marguerettaz
per averci spiegato il suo pensiero in merito a questo ordine del
giorno. Al di là delle considerazioni che lui ha espresso,
pensavamo che si poteva procedere senza un ordine del giorno,
perché abbiamo preso atto di questo ordine del giorno cercando di
legare questa sua decisione dell'epoca con una idea che forse qui
in Consiglio si dovesse venire a dire quello che invece bisognava
fare, giustamente come dice lei, con una pratica probabilmente
anche giusta di "ricalibrazione" e soprattutto attraverso questa
commissione.
Ripetiamo, ci fa un po' strano, ma probabilmente va bene così,
che si venga qui in Consiglio e che vi diciate da voi le cose che
noi pensiamo che potete fare in modo ordinario, senza bisogno di
utilizzare una sessione di bilancio per dire quello che farete, o
meglio per farvi dire, che è ancora peggio, quello che farete.
Noi vorremmo che le cose voi le faceste. Poi portateci i
risultati, e che funzionino perché ciò che è stato detto dai
colleghi è il contrario di quello che lei oggi stava dicendo. C'è
qualcosa che non ha funzionato. È uscito sui giornali, noi con la
nostra funzione ispettiva abbiamo semplicemente cercato di farla
emergere. Lei oggi non ci dà una risposta, ma si fa dare una
risposta facendo impegnare se stesso a fare quello che lei dice già
si doveva fare. Ecco, è solo questo il paradosso di questa
discussione. Comunque, come è già stato detto, noi la invitiamo a
votare con noi questo ordine del giorno e siamo certi che, in modo
convinto, farà quello che già doveva fare. Grazie.
Presidente
- Grazie. La parola al collega Cognetta.
Cognetta (M5S)
- Sì grazie Presidente.
Mi permetto di aggiungere una riflessione a quanto già detto dal
collega Viérin rispetto a quanto risposto dall'Assessore
Marguerettaz, fermo restando che noi voteremo ovviamente questo
ordine del giorno. Probabilmente, vede Assessore, lei ha fatto
tutti i passaggi giusti, ma non ha informato nessuno, neanche della
sua maggioranza. Altrimenti non usciva questo. È una questione
evidente. Se si parla di condivisione, lei ha fatto una scelta
condivisa da lei, le associazioni di categoria e i sindacati,
punto. Tutto qua. Quindi vede, va bene che finalmente magari farà
un supplemento di indagine rispetto a quanto ha fatto, però il
problema resta.
Quindi noi siamo molto favorevoli a questo ordine del giorno,
che voteremo convintamente, e aspetteremo che la commissione
consiliare competente, insieme alla commissione mista, veda a che
risultanze porterà questa delibera che avete fatto.
Presidente
- Grazie. Passiamo alla votazione? Votazione
aperta. Votazione chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo all'ordine del giorno numero 3, presentato da Union
Valdôtaine, Stella Alpina e PD. Chi chiede la parola? La parola al
collega Restano.
Restano (UV)
- Grazie Presidente.
Prima di illustrare l'ordine del giorno mi sembra doveroso
indicare di cosa stiamo parlando. Parliamo di metodi riabilitativi
riconosciuti con il nome di Doman, Delacato, e Feil, molto simili
tra loro in alcuni aspetti che mirano alla miglior organizzazione
neurologica possibile su bambini cerebrolesi, attraverso
stimolazioni sensoriali fisiche, fisiologiche e intellettive e
attraverso il coinvolgimento di tutti i componenti il nucleo
familiare, che diventano così i principali attori, esecutori e
sostenitori del processo riabilitativo.
La famiglia diventa quindi il centro, il fulcro, di tutto,
diventa lo strumento attraverso il quale è possibile organizzare e
mettere in atto ogni singolo programma. Vengono attivati più
programmi giornalieri che coinvolgono ogni aspetto della vita di
questi bambini: dall'alimentazione e all'assunzione di liquidi,
alle ore di veglia - ma anche quelle di sonno - alla qualità ed
efficacia della respirazione, alla potenzialità e alla resa da un
punto di vista motorio ed intellettivo e alla socialità.
Un lavoro quotidiano, assiduo e costante, che non sarebbe
assolutamente possibile svolgere in un ambiente diverso da quello
familiare. E per svolgere questo lavoro quotidiano i genitori
vengono appositamente formati. La formazione dei genitori è
articolata e sistematica, al punto da renderli capaci e pronti a
gestire in casa anche quelle situazioni in cui la disabilità è
molto grave.
La filosofia dei trattamenti si basa su un intervento non
chirurgico che mira a fornire al cervello leso - mediante
appropriate tecniche - stimolazioni sensoriali a cui corrispondono
opportunità motorie, al fine di intervenire direttamente sulla sede
della lesione.
Questo ha permesso a migliaia di famiglie, in tutto il mondo, di
vedere il proprio bambino cerebroleso progredire e spesso
raggiungere la guarigione. Il trattamento viene svolto nell'ambito
familiare, in case che diventano palestre, dai genitori formati e a
volte da gruppi di volontari da loro addestrati.
Attualmente, in Valle d'Aosta, i costi della terapia gravano
interamente sulle famiglie. È da notare che nessuno dei bambini che
segue uno di questi metodi è mai stato ospedalizzato in nessuna
struttura per cui la Regione paghi la retta di degenza.
La famiglia che sceglie di impegnarsi con uno di questi metodi
non cerca assistenza, non delega a nessuno la cura o la presa in
carico del proprio bambino, non pesa sulle strutture pubbliche,
solleva anche il personale da responsabilità gravose, da incombenze
quotidiane.
È vero che, intervenendo economicamente a favore di queste
famiglie, si incide economicamente sul bilancio della Regione, ma
non penso che si incida di più di quanto si farebbe lasciando il
bambino totalmente a carico dell'azienda sanitaria.
Penso invece che un intervento economico in questa fase può
essere considerato un investimento di prevenzione a lungo termine.
Un bimbo recuperato, tanto o poco, da adulto avrà un costo sociale
inferiore rispetto a un bimbo recuperato per niente. Una famiglia
che sceglie un'altra strada lo fa con consapevolezza. Si fa carico
di tutte le responsabilità che la situazione stessa porta con sé.
Una famiglia che cerca una strada alternativa cerca il percorso
migliore per garantire al proprio bambino il diritto alla salute.
Quel diritto alla salute che è sancito dall'articolo 32 della
Costituzione italiana.
Questo ordine del giorno vuole dare un seguito concreto e
operativo alla delibera 1819 del 15 novembre 2013 con la quale la
giunta regionale, considerando queste problematiche, disponeva e
incaricava l'azienda USL della Valle d'Aosta di farsi carico di
queste problematiche, quindi di autorizzare i genitori di questi
giovani piccoli pazienti a recarsi nei centri specializzati.
È evidente che questa procedura ha palesato delle concrete
criticità e quindi si cerca con quest'ordine del giorno di dare una
risposta pratica alle problematiche riscontrate. Quindi vogliamo
dare un'opportunità alle famiglie che intendono avvalersi di questi
metodi rieducativi fornendo così ai giovani pazienti e alle loro
famiglie una speranza di vita migliore. Ritengo che questo ordine
del giorno non abbia molto a che vedere con le nostre posizioni
politiche, ma riguardi la sensibilità di ognuno di noi, 35
Consiglieri, verso questo tipo di problematiche. Quindi vengo a
quello che è la proposta.
La proposta è di impegnare la giunta regionale ad affidare alla
Struttura disabilità l'onere di sostenere economicamente soggetti
portatori di svantaggi psico-fisici gravi, che necessitano di
particolari prestazioni riabilitative e si avvalgono dei metodi
Doman, Delacato, e Feil presso istituti specializzati. Si impegna
inoltre la giunta regionale a deliberare, entro 30 giorni
dall'approvazione di questo ordine del giorno, uno specifico atto
che determini i criteri per la concessione dei contributi anche in
conformità a quanto stabilito dal decreto ministeriale dell'89 e
dal successivo decreto del presidente del Consiglio dei ministri
del 2000. Grazie.
Presidente -
Grazie, collega Restano. Altri colleghi
chiedono la parola? Possiamo mettere in votazione l'ordine del
giorno? Votazione aperta. Rosset e Chatrian... Votazione
chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Esaminiamo l'ordine del giorno numero 4 presentato da ALPE.
Qualcuno intende illustrarlo? Il 4, la parola al collega
Chatrian.
Chatrian (ALPE)
- Sì, grazie Presidente.
Dopo una giornata di dibattito serrato e forte, abbiamo
ascoltato attentamente le repliche, soprattutto del Presidente
della Regione, e dell'Assessore. E dopo una giornata di confronto
sereno, ci si mette anche un po' di goliardia nel momento in cui si
fanno le repliche e
tout va
bien ici en Vallée d'Aoste,
donc,
quasi sembra che viviamo in un mondo virtuale.
Questa mattina e anche ieri sera, nella nostra semplicità e
ruralità, abbiamo detto che pensavamo - in un mondo dove noi
crediamo che si possa sempre mettere sul tavolo qualche idea, - di
fare qualche proposta e l'ordine del giorno n. 4 va in quella
direzione. Quindi va in una direzione che crede in una fiscalità
interna, crede che siamo noi, Regione Autonoma, a dover giocare la
partita per decidere le varie aliquote sia per le famiglie - quindi
IRPEF e competenza addizionale regionale -e IRAP, per le
imprese.
Ruberò ai colleghi tutti qualche minuto. Il nostro
status,
a livello di rapporti con lo Stato, ci
obbligherà...se, da parte della maggioranza, c'è l'intenzione di
approvare questa nostra proposta, quindi di decidere all'interno
nostro le due aliquote di detrazione. Detrazione e deduzione, ma
soprattutto detrazione.
Come dicevo prima, altre Regioni a Statuto speciale hanno già
fatto questo percorso e la loro architettura giuridica,
legislativa, è diversa rispetto alla nostra, tanto è vero che hanno
agito per mezzo di una semplice legge ordinaria - anziché con legge
costituzionale - rinforzata dal metodo negoziale.
Il dibattito di oggi non è sul percorso, dato che è diverso
rispetto a quello del
Südtirol
e della Provincia di Trento,
che è di rango ordinario, invece il nostro è di rango
costituzionale.
Il nostro è probabilmente - non sono un costituzionalista - un
po' più lungo. Però qui il dibattito di oggi non è assolutamente
sul percorso ma è sul merito, sulla scelta di natura politica,
tanto è vero che nell'impegno noi abbiamo scritto che prevede
"l'adozione delle disposizioni normative necessarie ad attribuire
alla nostra Regione la possibilità di modificare le aliquote e
prevedere esenzioni, detrazioni e deduzioni relativamente ai due
tributi". È importante capire cosa hanno fatto i nostri cugini,
d'oltralpe.: "La legge di stabilità per il 2015 ha modificato - per
la terza volta dal 2009 - lo Statuto speciale del Trentino Alto
Adige, integrando un percorso di attuazione dell'articolo 27 della
legge 42 del 2009 in materia di federalismo fiscale, maturato in
precedenza, che ha consentito al legislatore statale di modificare,
mediante procedure aggravate dal previo accordo con la Regione
speciale e le Province Autonome, il titolo VI dello Statuto", come
vi dicevo prima e cioè per mezzo di una legge ordinaria -anziché
con legge costituzionale - rinforzata dal metodo negoziale, quindi
a monte c'è stato un accordo dal punto di vista politico.
Ma la di là dei, come posso dire, dei tecnicismi, vi vorrei
fornire due elementi in più: cosa stanno facendo e cosa hanno messo
in atto, perché altrimenti parliamo di aria fritta. Qualche
settimana fa, la Provincia di Bolzano ha modificato le aliquote.
Che cosa ha fatto? Per quanto riguarda gli sgravi, - stiamo
parlando in questo caso dell'IRPEF, addizionale IRPEF per le
famiglie -, ha modificato gli sgravi fiscali e ha ribadito non solo
l'importanza della
no tax area
sull'addizionale regionale
IRPEF, ma ha portato la soglia di esenzione - questo è importante,
da un punto di vista comunque di ricaduta per le famiglie - dai 20
mila euro ai 28 mila euro, a tutto vantaggio non solo dei meno
abbienti ma anche del
soi-disant
, cosiddetto, ceto
medio.
Nella loro elaborazione del bilancio di previsione 2016, hanno
preso come riferimento una stima di crescita del PIL piuttosto
prudente rispetto alla rappresentatività del cosiddetto bilancio
armonizzato.
Questo per dire cosa hanno fatto per le famiglie. E non solo,
sempre per le famiglie, avendo a quel punto acquisito le competenze
sull'addizionale regionale IRPEF sul 2016 hanno alzato la no tax
area fino alla soglia di 28 mila euro; hanno portato l'aliquota
ordinaria da 1,73 a 1,23, quindi seconda agevolazione e, terza
agevolazione, - dato che ieri mi sembra che il relatore La Torre
nella sua introduzione, relazione, ha parlato di fiscalità e della
necessità di giocare la partita al nostro interno dal punto di
vista fiscale -, hanno inserito una ulteriore detrazione legata ai
figli a carico che è ben di 252 euro a figlio per ogni famiglia.
Tutto questo in più, oltre alle possibilità di detrazione dello
Stato centrale. E questa è la partita giocata a livello di
famiglie, quindi cittadini. La seconda partita, che loro hanno
messo in campo, è sull'addizionale IRAP. Stiamo parlando di chi
produce, chi fa impresa. Mi sembra che in questa giornata, e anche
ieri, mi sembra che tutti i gruppi abbiano parlato di imprese:
"dobbiamo trovare nuove soluzioni, dobbiamo cercare e reperire idee
nuove...".
Bene, noi, come gruppo ALPE, pensiamo che le idee nuove si
realizzino solo se ci prendiamo e ci assumiamo le relative
competenze.
Anche su questo, si sono assunti le loro competenze, già nel
2009, poi modificate in questi sei anni, diverse volte.
Al loro interno, decidono le aliquote, le detrazioni, gli
obblighi, e poi, indubbiamente i vincoli, per poter far detrarre la
tassazione sull'IRAP alle varie imprese.
Quindi,
deux volets
. Il primo sulle famiglie e il secondo
sulle imprese. Il nostro ordine del giorno, Assessore Perron, va in
questa direzione, impegna il Governo regionale, il Presidente, a
siglare un accordo con lo Stato. Noi abbiamo messo un termine
massimo di sei mesi, se, visto il rango non ordinario ma
costituzionale, dovessimo per caso modificare passando da sei a
otto, a nove, non ci interessa, il delta tempo, diciamo, ma ci
interessa, indubbiamente, la sostanza.
Mi sembra che ieri e oggi questa aula abbia parlato a più voci
sulla necessità di assumerci queste competenze e questa
responsabilità, perché è una responsabilità, perché poi vuol dire
intervenire in aumento o in deduzione, o detrazione, come noi
auspichiamo, a fronte - soprattutto sul tema delle imprese - di
impegni seri che si possono misurare, tipo assunzioni.
Poi potremmo parlare per delle ore, ma dobbiamo trovare delle
soluzioni, e forse dare gambe e corso a quello che è stato il
dibattito dal punto di vista autonomistico in questi due
giorni.
Quindi l'impegno va in quella direzione, - previo confronto con
la Commissione consiliare -, quella di prenderci questa
responsabilità e poi, a casa nostra, di decidere e di creare quelle
condizioni, sia per le imprese sia per le famiglie. Auspico un
dibattito su questo, chiederei anche ai Consiglieri che sono
intervenuti oggi, - soprattutto ai Consiglieri o ex Assessori che
sono intervenuti questa mattina -, mi sembra che sentano la materia
non solo frizzante ma necessaria per il nostro sistema. Grazie.
Presidente -
Grazie collega. Chi chiede la parola? Non ci
sono richieste di intervento? Chiudiamo la discussione? La parola
al collega Bertschy.
Bertschy (UVP) -
No, per mozione d'ordine. Io spero, che
la maggioranza, per chiudere la discussione, non lasci cadere un
argomento come questo, almeno a livello di dibattito, cioè con
l'Assessore alle finanze, o con il Presidente. Lo dico perché poi
noi rilanciamo con una iniziativa ancora più forte o, quanto meno,
che implementa questa idea che ALPE porta.
Però vorrei sinceramente intervenire nell'ambito.
È diversa, diversa per carità. Però introduce un tema che poi
riprendiamo con il nostro ordine del giorno in maniera ancora più
importante. Vogliamo solo capire se ci sarà dibattito oppure no, su
questo tema, altrimenti votiamo e ci ritroviamo dopo.
Noi non possiamo che sostenere questa idea del gruppo ALPE,
perché è una idea che va nella direzione che ha indirizzato gli
studi che abbiamo fatto in questi ultimi mesi. Immaginiamo che la
Valle d'Aosta non si riprenda esclusivamente con degli slogan ma
con delle proposte serie e anche con un'attenzione verso temi che
ci possono mettere nella condizione di sviluppare delle politiche
attive soprattutto rispetto alle nostre entrate e allo sviluppo
economico.
Però non mi voglio dilungare e non voglio neanche togliere
spazio a una iniziativa, appunto, che, per quello che ci riguarda,
è un'iniziativa utile. Il nostro sistema di vedere il futuro
dell'Autonomia non può che passare attraverso la manovrabilità
della nostra agibilità fiscale, così si dice. Le agevolazioni non
sono introdotte per far pagare meno ma per creare sviluppo.
Semplificazione e agibilità fiscale sono le due grandi novità.
Ma anche le Regioni a Statuto ordinario si stanno muovendo in
questo senso, perché oggi il tema è questo. Quindi spero che, da
parte della maggioranza e dei gruppi che la sostengono, ci sia un
minimo di dibattito. Per il resto noi non possiamo che sostenere
l'iniziativa.
Presidente -
Altri interventi di altri gruppi? Non ci
sono richieste. La parola all'Assessore Perron.
Perron UV)
- Grazie.
Intervengo ora per un contributo al dibattito, un po' per
chiarire anche quella che è la nostra posizione, che non è
certamente di preconcetto. Ma, collega, sull'addizionale IRPEF io
ricordo che l'aliquota dell'addizionale regionale IRPEF era stata
stabilita con un decreto del 1997 ed era fissata allo 0,90 percento
con un margine di manovrabilità, consentito a tutte le Regioni,
fino all'1,4 percento. Successivamente era stata disposta una
possibilità di manovra sull'addizionale per le sole Regioni a
statuto ordinario a decorrere dal 2013. Cioè: aliquota 2013 "più lo
0,50 percento"; aliquota 2014 "più 1,1 percento"; aliquota 2015
"più 2,1 percento".
Nel 2011 il decreto sul federalismo delle Regioni a Statuto
ordinario non si applica quindi alle Regioni a Statuto speciale.
Nel 2011 lo Stato permette di anticipare di un anno l'applicazione
della maggiorazione all'addizionale regionale dell'IRPEF solamente
per le Regioni a statuto ordinario.
Per le Regioni a Statuto speciale, è possibile - questo lo
avevamo anche evidenziato in occasione di una risposta - soltanto
la maggiorazione dell'addizionale regionale IRPEF, fino ad un
massimo di un punto percentuale dell'aliquota base, soltanto al
fine di consentire la predisposizione di misure di copertura
finanziaria degli oneri derivanti dal rimborso delle anticipazioni
di liquidità.
Per le Regioni a Statuto speciale che non hanno chiesto
anticipazioni di liquidità non è intervenuta nessuna modifica
normativa rispetto a quanto previsto dall'articolo che le ho
citato, per cui rimane valido il limite dell'1,4 percento. In
questo caso il margine di manovra permesso alle Regioni a statuto
speciale è dello 0,17. Lei, collega Chatrian, citava altre Regioni
- no lei citava altre Regioni - ma non esistono altre Regioni a
Statuto speciale che sono potute intervenire. Possono intervenire
le Province, unicamente le Province di Trento e di Bolzano che, in
virtù del loro Statuto speciale, hanno effettivamente potuto
deliberare delle agevolazioni e delle deduzioni sull'addizionale
regionale IRPEF.
Queste iniziative sono basate su una specifica norma statutaria,
che noi purtroppo non abbiamo, che permette loro di manovrare i
tributi nel rispetto soltanto delle aliquote massime stabilite
dallo Stato. Due parole ancora sull'IRAP. Alle Regioni è consentito
variare le aliquote statali fino ad un massimo di 0,92 punti
percentuali sia in aumento, sia in diminuzione. Questa è la
manovrabilità o il margine di discrezionalità consentito; la
Regione, sulla base di questa possibilità, ha in diversi momenti,
in diverse occasioni, deliberato agevolazioni tributarie mediante
la riduzione dell'IRAP fino al massimo consentito, cioè lo 0,92 per
cento. Nel 2011 il decreto legislativo 68 ha stabilito, soltanto
per le Regioni a Statuto ordinario, la possibilità di ridurre le
aliquote dell'imposta regionale sulle attività produttive cioè
sull'IRAP, fino ad azzerarle, e a disporre deduzioni sulla base
imponibile, nel rispetto soltanto della normativa europea. Anche in
questo ambito, cioè nell'ambito IRAP, non esistono Regioni a
Statuto speciale, che possano intervenire. Possono - analogamente a
quanto detto prima - farlo le province di Trento e Bolzano, che
hanno la facoltà di applicare delle esenzioni e delle riduzioni,
loro addirittura fino all'azzeramento, in considerazione che, in
questo caso, il loro Statuto ha un unico limite, cioè il limite
massimo stabilito dallo Stato, ma non ha un limite inferiore.
Noi avevamo affrontato questa materia, e ne stiamo parlando
continuamente anche con gli uffici competenti.
Il Presidente meglio di me potrebbe ricordare le diverse
occasioni di confronto che nel tempo si sono avute con lo Stato su
questa materia. Avevamo anche proposto che la Regione potesse
essere una Regione pilota per approfondire concretamente la
possibilità di manovrabilità di questi tributi erariali,
limitatamente a quelli che sono, come dire, incidenti
esclusivamente sulle entrate regionali, perché nel momento in cui
io vado a prevedere delle iniziative in tal senso, devo ragionare
sull'entrata o meno che poi questa produce.
Si era immaginato a suo tempo che fosse improponibile una
modifica allo Statuto regionale, quindi si era deciso di provare a
dare un'interpretazione evolutiva della norma statutaria,
attraverso l'adozione di una norma attuativa della citata legge 42,
che citavo prima.
Le norme in questa materia purtroppo non le decidiamo
unilateralmente noi, si è già tentato, come ho detto, più volte di
intervenire, immaginando dei tavoli opportuni. Per poter firmare un
accordo ovviamente bisogna essere in due, ci vuole una controparte
che recepisca. In questo senso sarebbe possibile immaginare di dare
un mandato al Presidente, qualora ci fosse un accordo anche
dall'altra parte, situazione che al momento non esiste, pertanto
per arrivare a una situazione di questo genere occorrerebbe un
transito della norma attraverso la Commissione paritetica, quindi
un percorso di rango costituzionale, che immagina e prefigura dei
tempi radicalmente diversi.
Ecco, quindi, per dire che noi non abbiamo un preconcetto
assoluto, ma al momento non siamo nella condizione di essere seri e
concreti per poter impegnare il Presidente, in un lasso di tempo
così breve, a siglare un accordo con lo Stato che preveda le
condizioni e le impegnative che sono poste all'ordine del giorno
che lei evocava e che ha presentato, per cui al momento ci
asterremo sull'iniziativa che lei ha presentato.
Presidente -
Grazie Assessore. La parola al Consigliere
Chatrian.
Chatrian (ALPE) -
Sì grazie Presidente.
Pensavamo di essere utili alla causa, dopo aver ascoltato questa
mattina i diversi colleghi di maggioranza, quando si parlava di
autonomia trasparente e di essere in grado di giocare noi la
partita nel momento in cui dovessimo assumere nuove competenze, e
quale miglior competenza di quella fiscale. Grazie, collega Perron,
per le delucidazioni giuridiche che ci ha fornito, ma sinceramente
nelle premesse avevo già cercato di spiegare che il nostro iter
sarebbe stato comunque diverso rispetto alle Province di Trento e
Bolzano. Invece, per chi ci ascolta, indubbiamente la partita è ed
era legata ad una potenziale riduzione, a fronte di impegni seri.
Allora, noi ci chiediamo, collega Perron, colleghi tutti, oggi
abbiamo parlato di disoccupazione, di non occupazione, di
difficoltà delle imprese e vi proponiamo un ordine del giorno che
va in quella direzione, assumendoci non delle competenze, ma delle
responsabilità.
Non ho voluto neanche leggervi - e voi lo sapete probabilmente,
come noi, uguale a noi o meglio di noi - cosa sta facendo la
Provincia di Bolzano su questo tema, tanto è vero che individua
quattro scaglioni per l'IRAP: il 3,9, quello statale. Noi abbiamo
la possibilità dello 0,9, quindi di andare a 2,92, quello che è già
stato fatto, inserito anche in questi sei anni. Ma loro vanno a
zero, loro vanno a zero, cioè l'impresa, l'impresa che produce,
l'impresa che "muove la classifica" da loro va a zero.
Muove la classifica vuol dire che fa reddito, vuol dire che
assume. Per voi sarà poca roba, per noi è questa la partita da
giocare e voi ci dite: "ma lì, un attimo, sei mesi...", ma noi
mettiamo anche dodici mesi.
Il nostro è un mandato politico al Presidente Rollandin. Se ha
voglia, se avete voglia, eh... Penso che sia questa la partita, non
spostare due milioni o un milione sul prossimo bilancio del 2016.
Noi riteniamo che sia questa la partita da giocare. È di ieri che
la Lavazza, mi sembra, chiuda, no? Allora, vi stiamo offrendo
un'opportunità per dare qualche
chance
in più alle imprese
locali. Va beh, per noi sono imprese locali, Presidente Rollandin
lei continua... Io guardo cosa fanno le altre Province più brave di
noi. La Provincia di Bolzano ha una disoccupazione del 4,3
percento. Giocano la partita sull'aliquota dell'IRAP da sei anni,
azzerano a scaglioni dal 3,9 a 0, obbligando le imprese a
rispettare determinate condizioni.
Nel momento in cui io ti do la possibilità di dedurre o detrarre
X aliquote, a fronte di impegni seri, tu mi assumi del personale,
io ti detraggo l'IRAP. Parliamo di centinaia di migliaia di euro,
magari in una azienda che ha 500 dipendenti. La scelta della
Finstral, la conoscete meglio di me. Ha 250 dipendenti, fa
serramenti esterni e interni, che ha la fabbrica sull'altopiano del
Renon a 1650 metri e gioca la partita sull'IRAP, e non solo.
Per fare un esempio, potremmo farne altri, la Loacker, che ha
centinaia di dipendenti ha l'azienda principale sull'altopiano del
Renon a 1700 metri. Cosa fa l'ente pubblico? Garantisce i
trasporti, garantisce certi servizi, ma poi tocca anche il
portafoglio degli imprenditori. Ci sono imprenditori qua in aula,
di peso, che hanno decine e decine di dipendenti, e che mi sembra
stiano andando anche abbastanza bene, in Valle d'Aosta la
situazione la conosciamo, noi siamo per fare della polemica sterile
ma l'obiettivo nostro è quello di presentare delle proposte. Ecco,
questa ci sembrava una proposta che andava in quella direzione. Lo
sappiamo che per noi vi è il rango costituzionale e non la legge
ordinaria come per la Provincia di Bolzano, l'ho anticipato nelle
premesse.
Ma vogliamo fermarci un attimo e dire: questa proposta dà la
possibilità alle imprese locali di ridurre l'aliquota IRAP. Senza
dimenticare invece le proposte che fanno loro. Lei Assessore Perron
ci ha parlato solo dell'aliquota ordinaria all'1,23 ma le altre due
proposte toccano il portafoglio delle famiglie: per chi ha un
figlio, per chi ha due figli, per chi ha tre figli... l'esenzione
per chi ha tre figli è di quasi 800 euro. Addizionale IRPEF
regionale. Addizionale IRPEF regionale, che nulla c'entra con
quella nazionale, e stessa considerazione per la
No Tax
Area
, questa è la proposta sul 2016.
Bene, non so se ai colleghi un tema di questo genere, dopo aver
audito oggi e ieri i temi sull'autonomia e sul fatto che dobbiamo
rilanciare le nostre aziende e le nostre famiglie sul
territorio...sì, possiamo votare degli ordini del giorno di aria
fritta ma, probabilmente, questo riteniamo che non sia aria fritta.
Poi la vostra astensione...presenteremo ulteriormente altre
modifiche, però non ci dispiace, ci fa male. Ci fa male che non ci
sia nessuna volontà, dal punto di vista politico, di provare a
modificare la nostra competenza e di portare a casa una competenza
che a oggi noi non abbiamo.
Presidente -
Grazie collega.
Possiamo chiudere la discussione per dichiarazione di voto?
Nessuno chiede la parola? Passiamo alla votazione dell'ordine del
giorno. Votazione aperta.
Presidente
- Votazione chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin, Marco Viérin)
Il Consiglio non approva.
Presidente -
Passiamo colleghi all'esame dell'ordine del
giorno numero 5 proposto dal gruppo ALPE. Qualcuno intende
illustrarlo? La parola alla collega Certan.
Certan (ALPE)
- Sì, grazie Presidente.
Questa proposta va nella direzione di essere un po' incisivi e
dare possibilità al territorio e agli enti locali. Riteniamo, lo
abbiamo detto in sede di discussione generale, che gli enti locali,
i Comuni, in questi anni siano stati quelli che hanno in qualche
modo contribuito di più a tenere la barca economica piana, in
questo momento di crisi.
Abbiamo preso atto, - non è che non abbiamo guardato -, abbiamo
controllato tutte le tabelle che ci sono state date in sede di
audizione e abbiamo anche recepito il messaggio che la legge 48
sugli interventi regionali in materia di finanza richiede una
revisione e che questa revisione verrà quanto prima avviata.
Riteniamo però che da diversi anni i Comuni, gli enti locali,
stiano pagando fortemente le scelte dell'Amministrazione regionale
e che, in qualche modo, - soprattutto riguardo all'articolo 6 della
legge 48 del 1995 - siano penalizzati perché a questo articolo
viene fatta una deroga per cui gli Enti locali ricevono meno
risorse.
Ecco, se si vorrà revisionare la legge 48 - in questo momento
abbiamo dato come tempo 6 mesi in sede di assestamento di bilancio,
quindi per giugno, luglio 2016 - riteniamo che quelle risorse che
oggi vanno in deroga nella legge finanziaria debbano essere
destinate agli enti locali ai sensi dell'articolo 6 della legge 48,
quindi senza deroga.
Nella audizione con il responsabile del CELVA, il sindaco Manes,
abbiamo affrontato questo argomento. È chiaro che possiamo dire che
questa audizione, con qualche piccola puntualizzazione, è stata di
accettazione di quello che l'Amministrazione regionale proponeva al
CELVA e agli enti locali sulla finanza locale
Ecco, noi riteniamo che questo sia importante. Abbiamo dato come
tempi quelli dell'assestamento di bilancio, quindi ci saranno un
po' di mesi per poter in qualche modo reperire le risorse e in
qualche modo sostenere e dare un aiuto in più ai Comuni.
Presidente
- Grazie collega. Qualcuno intende prendere la
parola? Chiudiamo la discussione per dichiarazione di voto? La
parola al collega Bertschy.
Bertschy (UVP
) - Sì, sulla proposta in sé può essere
un'idea come un'altra; è chiaro che il tema che il gruppo ALPE
porta all'attenzione è il tema che il gruppo UVP evidenzia in ogni
occasione in Consiglio regionale. Il momento e l'ordine del giorno
possono essere opportuni quanto le forze politicamente possono
essere non adatte ad aiutare una Assemblea che, forse, deve ormai
sviluppare in propria autonomia il suo pensiero, il suo percorso.
Perché il Presidente Rollandin non più tardi di un paio di ore fa
ci ha detto che attraverso lo sblocco dell'avanzo di
amministrazione ha dato una possibilità agli Enti locali di
utilizzare risorse che altrimenti non sarebbero state utilizzabili.
E credo che non si che commentare che quello che lei dice è una
verità. Chiaro, erano soldi fermi, non si potevano utilizzare, con
questa norma che ha inserito oggi si possono utilizzare.
Il problema consiste nel fatto che si possono utilizzare per
andare a compensare soldi che il bilancio della Regione non mette
più. Perfetto, sarebbe stato molto più elegante dire: "avete delle
risorse in più da investire per lo sviluppo dei vostri Enti" invece
che: "prendete le vostre risorse per andare a pagare quello che noi
non riusciamo più a pagare".
Se si ricorda, Presidente, - perché lei sotto questo profilo è
di vecchio corso come tanti amministratori come noi -, la battaglia
sulla legge 93 dei sindaci di 10 anni fa era: "ve la dovete pagare
voi la legge 93, perché ormai stiamo pagando il sanitario
nell'ambito del sociale dei Comuni". L'evoluzione è stata: "oltre a
non pagarvela più, vi libero l'avanzo di amministrazione per pagare
quello che dovrei pagare io". Se ai sindaci va bene, noi non
possiamo continuare a fare battaglie anche perché andremmo contro,
alla fine, un principio al quale crediamo: "a ognuno la sua
autonomia". Se ai sindaci, nella loro assemblea, va ben di far
passare certi provvedimenti, con senso di responsabilità, tanti
l'hanno dichiarato, non possiamo noi continuare a fare la battaglia
di retroguardia per dire: ma secondo noi stanno sbagliando. Se sono
convinti che quella sia la strada giusta, probabilmente è opportuno
che si vada fino in fondo su quella strada lì. Noi siamo curiosi di
vedere come si andrà a disciplinare l'utilizzo dell'avanzo di
amministrazione dei vari enti per andare a pagare tutte queste
spese, perché ci saranno enti che avranno un sacco di soldi e pochi
soldi da mettere e ci saranno enti che avranno pochi soldi e tanti
soldi da utilizzare perché con popolazioni più grandi. Però è un
problema che in questo momento non ci può riguardare fino in
fondo.
L'unica cosa di cui siamo preoccupati - e gli emendamenti
preparati dal gruppo UVP vanno in quella direzione - è che a metà
del prossimo anno non manchino i soldi per pagare gli stipendi a un
pezzo del comparto unico. È la cosa che ci preoccupa di più. Il
gruppo ALPE aggiunge: se mancheranno cerchiamo queste risorse
nell'avanzo di amministrazione della Regione.
È una proposta, ce ne possono essere delle altre, noi riteniamo
che quest'anno però si sia veramente raggiunto l'apice di quel tipo
di fantasia creativa. Quella mattina, si ricorda, quando ci ha
presentato la sua tabellina in II Commissione, le abbiamo anche
detto che ha fatto, in termini finanziari, un'opera d'arte perché
le tre frasi, sono state veramente costruite con grande capacità
finanziaria, in un momento di difficoltà. Qualche anno fa, qualcuno
di noi già diceva: è ora che si rifaccia ordine tra il bilancio
della Regione e il bilancio degli Enti locali. La riforma della 48
andrà in quella direzione, sono sicuro, e non sto parlando dei
criteri della 48, perché io spero che i sindaci non si mettano a
discutere nei prossimi 20 giorni dei criteri della 48. Cominciamo a
dire cosa serve agli enti locali per avere certezza di bilancio
sulla parte da non ripartire. Quindi riportiamo in carico alla
Regione le leggi di settore che sono della Regione, lasciamo
l'IRPEF necessaria per il riparto tra i Comuni ai Comuni poi, se i
Comuni hanno voglia di andarsi a strappare i capelli, a rifarsi i
criteri, lo facciano in piena autonomia, io non mi spingerei a
tanto nei prossimi 20 giorni, almeno garantiamogli invece la
certezza di un riparto che sia il riparto necessario per fare i
propri bilanci.
Quindi sosteniamo la proposta con l'idea che anima i nostri
emendamenti, che - visto che siamo ancora in una situazione
precaria - è quella che di non lasciare a piedi, nel corso del
prossimo anno, gli stipendi di un pezzo di personale del comparto
unico.
Presidente
- Grazie collega. Altri per la replica? La
parola al Presidente della Regione.
Rollandin (UV)
- Grazie Presidente.
La questione è già stata affrontata in modo magari non compiuto
ma avevamo cercato di spiegare quali erano le modalità con cui ci
si approccia alla modifica della 48. In effetti, condivido quello
che dice il collega Bertschy, su quanto era stato fatto negli
ultimi anni, come ricorda anche Gerandin, che l'ha vissuto in prima
persona. Cosa avevamo fatto? Nel momento in cui c'era l'IRPEF - che
per fortuna, per gli effetti ancora precedenti, cresceva - ed era
andata fino a 250 milioni di euro, chiaramente cosa era scattato?
Il meccanismo per cui, mentre per la Regione dovevamo ridurre,
c'erano fondi in più per gli enti locali. Allora si era
oggettivamente trasposto nella finanza locale una serie di attività
che prima erano direttamente a carico della Amministrazione
regionale. Quest'anno abbiamo già fatto l'inverso, il costo dei
trasporti, che prima era a carico della finanza locale, è stato
riposto nella finanza regionale, come deve essere. E così verrà
fatto anche per altri settori.
Quindi, in merito a questa proposta, francamente dire oggi di
andare a prevedere che nell'assestamento di bilancio ci sia un
intervento perché mancano i soldi, francamente non mi sento di
poterla condividere per le due ragioni.
Primo, perché, a oggi, per i Comuni l'unico taglio sono stati i
10 milioni e 700 mila, con le coperture che ci sono. Nemmeno tutto
l'IRAP, il calo dell'IRAP. Allora, per carità, poi le verifiche le
abbiamo sempre fatte, ma non possiamo dire adesso che noi ci
impegniamo a utilizzare fra sei mesi quello che sarà l'avanzo di
amministrazione mentre stiamo approvando il bilancio di previsione.
Francamente, capiamo che ci possano essere delle preoccupazioni,
possiamo anche farle nostre, ma non possiamo approvare un
emendamento così, quindi noi ci asteniamo sull'emendamento come è
presentato.
Presidente
- Chatrian, per dichiarazione di voto?
Prego.
Chatrian (ALPE)
- Sì grazie Presidente.
Chiederei al Presidente Rollandin, o all'Assessore Perron se è
in aula, non so. Noi in questi due giorni abbiamo cercato di
reperire la documentazione sulla questione; noi diciamo che è tutta
politica innanzitutto, poi viene la parte finanziaria no? Perché
nell'articolo 4, dal punto di vista legislativo, c'è il riferimento
in deroga alla 48, quindi è da lì che si deroga rispetto
all'impianto generale della vecchia legge.
Noi abbiamo cercato di reperire i dati dell'IRPEF dell'anno
prima, da dove poi voi avete derogato, no? E avete poi estrapolato
e inserito in finanziaria i 181 milioni di euro, giusto? Fino a qua
la pensiamo alla stessa maniera. L'IRPEF dell'anno precedente è di
250 milioni. Poi, chiederei al Presidente o all'Assessore se magari
ci smentiscono.
Per i 9/10 di 250 milioni - senza essere molto bravo in
matematica, ma più o meno ce la facciamo - arriviamo a 225 milioni
e il 95 percento di 225.039.000 è 213 milioni.
Ecco, chiederei all'Assessore, d'accordo, magari se ce lo dice
gentilmente, questi sono i conteggi che noi avevamo chiesto al
Legislativo del Consiglio e al dipartimento che si occupa di enti
locali. È solo per capire, altrimenti parliamo due lingue diverse o
due patois diversi. Il delta del Presidente è di 11 milioni, invece
il nostro delta, la differenza, è di un po' più di 11 milioni, via,
se questa è un po' lo stato dell'arte che abbiamo noi.
Gentilmente chiederemmo all'Assessore se può darci qualche lume
in materia. Se può...
Presidente
-Chi chiede la parola? La parola al Presidente
della Regione.
Rollandin (UV)
- Il dato è 224.099.000. Questo che
abbiamo messo nella tabella. Quello è.
Presidente
- Collega Chatrian, prego.
Chatrian (ALPE)
- Sì grazie Presidente.
Quindi i dati sono corretti, sono quelli che abbiamo noi. La
partenza sono i 250.043.000. No, ma anche per chi ci ascolta e per
i Consiglieri oggi presenti, nell'articolo.4...ci sono tantissimi
ex sindaci freschi, non datati... Freschi, che hanno fatto
battaglie solo pochi anni fa, legate proprio alle deroghe alla 48,
e mi riferisco proprio nel merito.
I 250 milioni sono la partenza, i 9/10 sono 225 milioni, come
diceva il Presidente Rollandin, e il 95 percento di 225 milione è
213. 224 089. Quindi la differenza non è 11 milioni, Presidente
Rollandin, ma sono molto di più di 11 milioni, rispetto a... no non
sono 11 milioni, scusi, non...
Presidente
- Collega Gerandin, per dichiarazione di
voto.
Gerandin (UVP)
- Grazie Presidente.
Mi ero ripromesso di non intervenire, anche perché per quello
che riguarda l'ordine del giorno aveva già detto molto bene il
collega Bertschy. Presidente devo due precisazioni. La prima è
riferita a quanto lei ha detto in merito al discorso dell'IRPEF,
diciamo di quello che è il trasferimento ai Comuni. Noi abbiamo
letto attentamente - come ha detto il collega Bertschy - quella
tabellina, è una tabellina fatta a regola d'arte, da incorniciare,
avremmo detto, però, all'atto pratico, poi penso che siano cifre
inconfutabili: ai Comuni i trasferimenti senza vincolo, dai 90
milioni e rotti dell'anno scorso, ne vengono trasferiti 69
milioni.
No no no, i trasferimenti senza vincolo sono per 21
milioni in meno. Poi, che lei nella sua tabellina abbia messo come
maggiori entrate per i Comuni delle leggi di settore, che vengono
messe e finanziate in gestione speciale Finaosta, non sposta di una
virgola quelle che sono le risorse finanziarie a disposizione dei
Comuni. No no, ma ne possiamo discutere fino a... Le tabelline non
è che si possono discutere, i Comuni iscriveranno a bilancio come
entrate senza vincolo 21 milioni in meno. Non c'entra niente senza
vincolo, non c'entra nulla! Perché prima c'erano 2 milioni con
vincolo di destinazione in conto investimenti...Presidente, io le
ho calcolato anche quei due milioni, sennò sono 18 milioni.
Calcolando anche i due, sono 21 milioni in meno di trasferimento.
Comunque questi sono dati inconfutabili e lo vedranno i Comuni
quando scriveranno i bilanci! Lo vedranno i Comuni perché, quando
vi ho detto che qualche Comune non farà il bilancio, il motivo è
questo.
Detto questo, poi è vero che negli anni sono state scritte delle
leggi di settore che non avevano nessuna attinenza. Una sui
trasporti, l'altra che ci dimentichiamo e che fa parte
integrante... sono i 27 milioni dell'invalidità civile, e... Okay,
quelli sono rimasti. Voi avete fatto la bontà di togliere quelli
del trasporto e, di fatto, Presidente, lei ha già modificato la 48,
perché la percentuale del 95 percento non è più del 95 percento,
per cui voi con la legge di bilancio avete modificato la
percentuale.
Detto questo, io ho solo voluto chiarire quello che è il quadro
e sono disponibilissimo a un confronto, quando vuole, coi dati e
con le tabelline in mano. Quello che mi premeva solo dirle, e ci
tengo a risponderle, Presidente, è che noi avevamo molto presente
ciò che il Presidente Rossi ha fatto in Trentino, vale a dire ha
svincolato, ciò ha reso disponibili 120 milioni per quello che
riguarda gli investimenti. Ce l'avevamo presente, ci mancherebbe, e
la dicitura è questa: "eliminazione del patto di stabilità la
possibilità di utilizzare 120 milioni di avanzo di amministrazione
per nuovi investimenti". Oltre i 120 milioni, la Provincia di
Trento ha pure detto: "bene noi vi svincoliamo 120 milioni, li
usate in conto investimenti, vanno a finire in un fondo - vanno a
finire in un fondo - e noi come Provincia di Trento mettiamo, in
più, anche risorse della Provincia".
Bene, e qua emerge tutta la differenza tra quella che è una
presa di posizione dei sindaci trentini rispetto ai sindaci
valdostani. I sindaci trentini, a fronte di una proposta come
questa: "io svincolo 120 milioni di avanzo di amministrazione, in
conto investimenti, io come Provincia metto altre risorse", hanno
parlato di furto legalizzato. Furto legalizzato. I nostri - i
nostri, perché chiaramente tutti facciamo parte... - a maggioranza
hanno deciso di darle fiducia, addirittura non investendo, non
prendendo fondi d'avanzo da usare in conto investimenti - come
prevede la normativa nazionale - ma per finanziare spese di parte
corrente, per cui lei, Presidente, impropriamente ha detto:
finanziamo le micro-comunità come in passato. Le micro-comunità in
passato erano finanziate dalla finanza locale, ma con leggi di
settore, mai prelevando dalle casse dei Comuni, mai. Questa è la
grande differenza. Però, torno a dire, se i Comuni hanno espresso
questo parere, ognuno è responsabile delle proprie scelte. Finito
il tempo di fare delle battaglie, ognuno si faccia le proprie
battaglie. Detto questo, concludo. Rispetto alla norma che lei ha
proposto con l'emendamento, che la Giunta ha proposto con
l'emendamento, io ricordo che nella proposta trentina formalmente
questo utilizzo non è un obbligo. Però, torno a dire, è un
dettaglio che veramente interessa poco, quello che ci interessa è
quello che ha detto il collega Bertschy: noi chiediamo garanzie
affinché 650 persone, più gli amministrativi, non si trovino con
quattro mesi di stipendio e senza garanzie di arrivare a fine anno
con gli stipendi. Grazie.
Presidente
- Grazie collega Gerandin. Possiamo procedere
alla votazione dell'ordine del giorno? Votazione aperta. Votazione
chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin, Marco Viérin)
Il Consiglio non approva.
Passiamo ora all'ordine del giorno n.6 del Movimento ALPE. La
parola al Consigliere Chatrian.
Chatrian (ALPE)
- Grazie Presidente.
Prima di illustrare questo ordine del giorno, voglio fornire una
informazione che ho trovato poc'anzi, ma che può essere utile anche
nel dibattito futuro, nei prossimi ordini del giorno. Prima
parlavamo di fiscalità interna, ma parleremo, tra pochi minuti,
sempre di fiscalità su un ordine del giorno presentato dai colleghi
dell'UVP, bene.
Anche in Sardegna - Assessore Perron, lei sicuramente lo sa - la
scelta dell'Amministrazione, di qualche settimana fa, va in questa
direzione. Includono un taglio permanente del 25 percento
sull'imposta IRAP e poi, praticamente, la totale esenzione per le
imprese di nuova costituzione per i primi cinque anni. Se può
essere utile al dibattito, dato che prima sul discorso IRAP e IRPEF
nessuno è intervenuto - Presidente Rollandin - e ci è stato detto
che "è difficile perché noi abbiamo diversità rispetto ad altre
Province autonome", ecco, volevo portare a conoscenza di ciò gli
imprenditori della maggioranza che, magari, parleranno con più
imprenditori della bassa valle, della media valle, e forse anche
dell'alta valle e potranno informarli del fatto che altri stanno
facendo certe cose.
Io penso alla proposta di una totale esenzione, cioè zero,
totale esenzione per le imprese di nuova costituzione per i primi
cinque anni. Ecco, questo penso sia il senso del dibattito,
l'utilità, forse anche di questo Consiglio, nel momento in cui si
decidono le nuove vie, i nuovi percorsi del domani. Comunque,
scusatemi per avervi rubato qualche minuto, ma penso che sia sempre
utile alla causa vedere anche cosa fanno gli altri. L'ordine del
giorno che abbiamo voluto presentare va nella direzione
concreta.
Questa mattina tutti i colleghi del gruppo ALPE sono intervenuti
dicendo: noi cerchiamo umilmente di presentarvi delle proposte. Non
delle proposte così, all'acqua di rose o fatte di fronzoli ma
scritte bene nelle premesse, e poi vediamo di trovarci magari una
volta a un tavolo di lavoro! Quando non si vogliono fare le cose,
di solito, mi sembra - anche se non ho grandissima esperienza
amministrativa - si dice: ma
fesen
(traduzione letteraria
dal patois: "facciamo") un tavolo di lavoro o facciamo un gruppo di
lavoro, così fa...ma non fa neanche più
chic
sinceramente!
E quindi abbiamo detto: conoscendo un po', dal di dentro e dal
di fuori, la macchina amministrativa della Regione, e non solo
dell'Amministrazione regionale, abbiamo cercato di declinare come
poter semplificare una macchina che è ancora "condita".
Quindi l'obiettivo di questo ordine del giorno è quello di
"asciugare", cercando di convogliare un po' di più, innanzitutto,
che cosa? Per primo, il numero di strutture.
Tante sono le strutture, mi sembra che oggi, durante tutta la
giornata, ci siamo detti più volte che le risorse sono inferiori, i
dossier sono inferiori, ma abbiamo bisogno di una macchina più
performante, più efficace, più snella, l'abbiamo detto, no? E
quindi per snellire una macchina bisogna scrivere nero su bianco,
su un ordine del giorno, e dire: proviamo a darci un delta
temporale, X mesi, per provare a ridurre, a fare non una cura
dimagrante, ma asciugare la macchina regionale. Come è organizzata
la macchina regionale? È organizzata a strutture, no? C'è un capo,
che firma, un capo che è responsabile, poi ci sono gli ottavi
livelli, i settimi livelli, i sesti livelli, che insieme cercano di
far funzionare la macchina amministrativa. A capo del dirigente
della struttura di primo, di secondo livello, c'è un politico, un
eletto.
Come oltretutto ho detto questa mattina nel mio intervento, nel
nostro intervento, qualcosa è già stato fatto, tanto è vero che un
po' di strutture sono state ridotte, asciugate. Si è asciugata un
po' la macchina regionale, che, ancora oggi, conta più di 120
strutture dirigenziali, cioè ci sono 120 capi che firmano verso
l'esterno e sopra il capo c'è indubbiamente l'eletto: o l'Assessore
o il Presidente della Regione o il Presidente del Consiglio.
Visto che il mondo del 2009 e del 2010 non esiste più, visto
che, soprattutto da parte del mondo imprenditoriale, c'è una
domanda che fanno a noi - ma la fanno a tutti, penso, non perché
noi non siamo assolutamente privilegiati, ma la fanno a tutti - per
cui gradirebbero avere una macchina pubblica più efficace, più
celere, più rapida che risponda alle esigenze di chi fa un altro
mestiere, che è quello dell'artigiano, dell'imprenditore, grande o
piccolo che sia.
Quindi abbiamo inserito in questo ordine del giorno due punti.
Il primo quello di, nel giro di sei mesi - quindi un lasso di tempo
dignitoso, 6 mesi, metà anno, c'è tutto il 2016 -riorganizzare
l'Amministrazione regionale, prevedendo una diminuzione secca -
tanto, poco, si poteva far di più, non so questa è una proposta -
del 20 percento. Vuole dire passare dalle 122-124 strutture, a
100.
È già un passaggio, magari qualche collega dirà: è poco, ma
iniziamo a dare dei segnali; quindi il primo passaggio: diamo un
segnale che potrebbe essere utile a far funzionare meglio e a
valorizzare le risorse interne.
Secondo punto. Non so se a voi capita di sentirlo - a noi
capita, o magari si rivolgono solo a noi per lamentarsi, magari,
eh, potrebbe essere - ma sovente il semplice cittadino, non sto
parlando della Partita IVA, dell'impresa, fa una domanda
all'Amministrazione regionale per una questione, non una richiesta
di contributi o di aiuti, ma una domanda. Io penso che il
bon
ton
e l'obbligo del pubblico e della macchina pubblica sia
quello di rispondere. Perché succede ancora oggi, nel 2015, al
primo dicembre 2015, succede ancora che certi cittadini, e sono
numerosi dicano:
ne démandó, ne fé la démanda
ho fatto la
lettera, ho fatto la richiesta, ho chiesto da 6 mesi, da 3
mesi...nessuno ci ha risposto. Neanche "crepa".
Ecco, come posso dire, nella nostra semplicità e nella nostra
ruralità, abbiamo inserito nell'ordine del giorno n. 6 che forse
l'Amministrazione regionale deve rispondere o quanto meno creare le
condizioni che il privato che ha fatto la domanda abbia una
risposta dignitosa.
E poi, l'altro passaggio, dove c'è un iter
procedurale-amministrativo, ci abbiamo messo un po'del nostro, nel
senso che: cerchiamo di essere un po' più rapidi e un po' più
celeri nei confronti, a questo punto, sia delle famiglie, che delle
imprese. Ecco, noi riteniamo che - vanno bene i tavoli, ci
mancherebbe, troviamo delle soluzioni - ci sono certe cose dove
forse possiamo essere un po' più rapidi. Questa è una proposta,
come vi abbiamo detto, poi, se alla maggioranza interessa, possiamo
discutere. Il 20 percento è troppo? Iniziamo col 10 percento per i
primi sei mesi o ci diamo un anno? Passiamo da 124 strutture, 125,
il 10 percento sono 12 in meno, ce la facciamo? Perché poi,
altrimenti, uno ci potrebbe rispondere "sì e poi? Cosa ne facciamo,
come le valorizziamo?" Bene, abbiamo cercato di presentare un altro
ordine del giorno e dire: un attimo, nelle audizioni fatte in II
Commissione, le società partecipate e controllate - soprattutto la
Finaosta, quindi la società principe
in house
- ci hanno
proprio detto che loro hanno bisogno di personale qualificato, che
possa in questo momento rispondere a delle esigenze interne.
Quindi, come dire, il nostro obiettivo è di garantire a chi è di
carriera, di, indubbiamente, valorizzare le risorse umane e,
dall'altra, invece, - duplice
volet
- è di asciugare una
macchina che forse è ancora un po' condita, e si potrebbe fare
meglio, ma sempre per dare delle risposte più rapide e più
puntuali. Grazie.
Presidente
- Grazie, collega Chatrian. L'ordine del
giorno numero 6, chi intende prendere la parola? Chiudiamo la
discussione. Per la replica la parola al Presidente della
Regione.
Rollandin (UV)
- Sì, grazie, Presidente.
Avevamo già accennato a questo discorso quando abbiamo provato,
sintetizzando con l'ordine del giorno che avevamo approvato, a
unire i due ordini del giorno, il nostro e quello dell'UVP, e già
lì avevamo visto due cose: la prima che riteniamo che sia molto
difficile ridurre del 20 percento le strutture dirigenziali con una
riorganizzazione dell'amministrazione regionale.
Già quello che è stato fatto in questi mesi - e che lei ha
riconosciuto - non è stato indolore. Nel senso che, quando abbiamo
fatto un'analisi, abbiamo cercato di vedere, in tutte le strutture,
se c'erano dei punti dove incidere ancora o dove intervenire È
stata una valutazione fatta da tutti i partner, da tutti gli
assessorati.
Devo dire che - tranne per alcune figure, che in qualche modo
sono al limite, nel senso che però se devi intervenire devi
annullare il posto perché non è spostandolo che risolvo il problema
- su questo devo dire sinceramente che troverei difficoltà a
impegnarmi non per i sei mesi ma a portare... - noi cerchiamo
comunque di vedere, là dove è possibile, di ridurre, però a oggi
abbiamo appena finito la riorganizzazione togliendo tutto quello
che potevamo e creando anche non pochi problemi organizzativi,
perché togliere delle figure apicali - come m'insegna perché
conosce bene l'amministrazione - non è banale.
Nel contempo, per il discorso di prevedere di fornire in dieci
giorni la risposta al pubblico, ecco, io mi rendo conto che
l'esempio che lei ha portato grida un po' vendetta nel senso che
dice: "ma come non mi dai nemmeno una risposta", però,
obiettivamente, non è che si risolva dicendo: "tu mi devi
rispondere sotto i dieci giorni, dammi una risposta", perché non è
pensabile questo esteso all'insieme dell'Amministrazione. Noi
abbiamo già previsto, ci sono altri ordini del giorno dove
consideriamo la progressiva riduzione di quello che è l'
iter
amministrativo per avere delle risposte, però non riteniamo che si
possa risolvere in quel modo.
E posso anticipare anche l'altra questione, che correttamente
lei ha detto: tu, come Amministrazione regionale, viene fuori che
di dirigenti ne hai tre in più, quattro in più, che so, quello che
è. Come risolvi il problema? Li passi alla Finaosta. Non è proprio
quello che di solito si aspettano, nel senso che, nel momento in
cui io decido che non servono più queste persone, non è che queste
figure automaticamente possono essere riutilizzate in un altro
ente, perché magari ha delle necessità specifiche che non si
risolvono con le competenze del personale a cui avevo affidato in
Amministrazione regionale determinati servizi.
Non è così facile - e poi lo sa lei meglio di me - non è facile
perché non corrispondono delle figure. Uno che è dirigente in un
certo settore - non dico quelli specialistici, ingegnere e così via
- non è che posso metterlo a svolgere dei compiti, a gestire
situazioni di cui non ha competenza e viceversa. Se io devo mettere
un dirigente in un settore dei lavori pubblici, se non è ingegnere
che lo metto a fare? Un amministrativo mica posso metterlo, non mi
risolve il problema. Ecco, questa è la ragione per cui noi, ripeto,
continuiamo a lavorare per ridurre progressivamente, però la
riorganizzazione, per quello che era possibile, è stata fatta e,
come dico, in modo non semplice.
Riteniamo che non ci siano oggi i margini per attivare questo
meccanismo, anche se condividiamo l'indirizzo e, se possibile, lo
faremo per quelle che sono le condizioni.
Come per il discorso dei tempi. Noi su questo ci troviamo a
rivedere le tempistiche e soprattutto a stabilire, laddove è
possibile, anche dei tempi fissi, però dobbiamo oggettivamente fare
un percorso che non si riduce né in tre mesi né in sei mesi, ma è
abbastanza lungo. Ecco, su questo però l'impegno lo prendiamo. E
sul resto ci asteniamo. Grazie.
Presidente
- Grazie. Ci sono interventi? La parola al
Consigliere Ferrero.
Ferrero (M5S)
- Grazie Presidente.
Su questa iniziativa, sia dal punto di vista della riduzione dei
dirigenti, magari progressiva sia magari vedendo anche di non
sostituire dei pensionamenti, si può fare un ragionamento. Ecco,
forse per aver vissuto in prima persona, diciamo, così il lavoro
nell'amministrazione regionale, essermi occupato di una decina di
procedimenti amministrativi diversi quando vedo "la risposta nel
termine di 10 giorni" io aggiungerei anche il punto 3: è il
recapito della risposta da parte del presidente della regione
vestito da Superman. Non bisogna neanche, secondo me, esagerare,
perché ci sono procedimenti, comunque, che sono complessi, che
richiedono delle verifiche, perché, alle volte, capita anche di
esaminare dei documenti e a me ne sono capitati di falsi, per cui
bisogna anche avere una certa attenzione nell'esame dei documenti.
E quando c'è una mole di documentazione da esaminare, questo può
essere fatto sicuramente anche in maniera disinvolta, ma a costo
poi di assumere una responsabilità, perché per molti procedimenti
amministrativi comunque i termini che sono previsti sono, secondo
me, già abbastanza stringenti, perché, entro dieci giorni, il
responsabile del procedimento deve avvisare formalmente l'utente
che la documentazione che ha ricevuto è incompleta e che il
procedimento è già stato avviato, quindi ci sono comunque dei
termini.
Che poi ci siano alcuni uffici che fanno finta di niente e che
ci siano anche alcuni dirigenti che non sono particolarmente
zelanti, su questo io sono perfettamente d'accordo. Però,
attenzione perché c'è un duplice momento. Il momento del
procedimento amministrativo, quello del "guardo la fattura che so
io dell'acquisto della autovettura" e il gioco è fatto. Ma quando
c'è un computo metrico, quando ci sono una serie di documenti da
esaminare, ecco la vedo già un pochettino più complicata, quindi da
questo punto di vista, pur condividendo il senso della,
dell'iniziativa, noi ci asterremo.
Presidente
- La parola al Consigliere Chatrian.
Chatrian (ALPE)
- Sì grazie.
Avevamo voluto affrontare questo tema nel merito soprattutto nel
punto 2 - non so se avete avuto modo di leggerlo completamente
perché è un po' lungo come periodo - ma all'interno del punto 2 non
c'è scritto che si chiude il procedimento amministrativo.
All'interno del punto 2 si inizia l'iter amministrativo, anche
perché è impossibile, soprattutto su degli iter amministrativi non
solo delicati ma anche importanti, terminare il procedimento.
Ma il quesito che noi avevamo cercato di porre è che tu
amministrazione hai iniziato il tuo percorso di verifica perché non
so... Noi ci siamo messi dall'altra parte del tavolo, dalla parte
del semplice cittadino e del piccolo artigiano. Scusate se torniamo
su questo tema, ma dire: "è iniziato il percorso di verifica, è
iniziato il percorso amministrativo, che rientra in un certo
procedimento e c'è un responsabile del servizio del procedimento"
offre, quanto meno, al privato la possibilità di sapere che si sta
affrontando tale tema, tale suo dossier, a fronte di impegni già
assunti, magari già istruiti o magari già ben strutturati e
confezionati, in modo da avere informato l'ufficio di competenza o
comunque la struttura che si occupa di quello.
Noi, sinceramente, sul punto 1 un passo in più dal Presidente,
da questa maggioranza, ce lo saremmo aspettati, sinceramente. Come
dicevamo questa mattina non ci interessa il muro contro muro e
quindi noi possiamo anche ritirare questo ordine del giorno. Lo
ritiriamo, però noi a metà del 2016 - anzi qualche mese prima
dell'assestamento -gradiremmo sapere se c'è, da parte del governo
regionale, la volontà, l'intenzione di procedere. C'è comunque
ancora spazio per ridurre le strutture dirigenziali.
E poi troviamo il modus operandi per essere comunque più
rapidi sul punto 2, perché ce lo chiedono non solo i semplici
cittadini- ma non so a voi - anche le imprese locali chiedono
comunque più celerità da parte della pubblica amministrazione. Lì
non è partito di maggioranza o di opposizione. Se funziona la
macchina io dico, noi diciamo che funziona per tutti. Grazie.
Presidente
- Grazie Consigliere Chatrian. Quindi
prendiamo atto del ritiro dell'ordine del giorno. La parola al
Presidente Rollandin.
Rollandin (UV)
- Se posso, solo per ringraziare i
colleghi. Credo che l'impegno, come ho già detto, lo manterremo e
quindi daremo comunque una risposta su quello che si può fare e
soprattutto sui tempi.
Presidente
- Grazie Presidente. Passiamo all'ordine del
giorno numero 7, presentato dal gruppo ALPE. Per l'illustrazione la
parola al Consigliere Roscio.
Roscio (ALPE)
- Grazie Presidente.
Non per illustrare l'ordine del giorno, ma per chiedere una
delucidazione in merito a quale
ratio
sia stata seguita per
ordinare gli ordini del giorno, perché vedo che sono ordinati per
gruppo consiliare ma, per esempio, su questo tema di cui si tratta
nell'ordine del giorno 7 c'è anche un altro tema che è inerente,
così come ve ne sono altri simili su agricoltura, trasporti e
turismo. Chiedevamo se per caso si potessero accorpare per fare
delle discussioni unitarie per risparmiare tempo.
Presidente
- Per quanto riguarda la trattazione, è in
base alla presentazione al tavolo della presidenza. Per quanto
riguarda la possibilità di unirli insieme ad altri ordini del
giorno, se c'è una proposta del proponente possiamo unirlo al punto
31? E lo trattiamo al punto 31, con l'ordine del giorno 31, però.
Quindi non trattiamo adesso l'ordine del giorno numero 7, lo
trattiamo poi. Beh, scusate, c'era stata una richiesta da parte del
proponente l'ordine del giorno del gruppo dell'ALPE. Va bene,
quindi verrà trattato poi al punto 31. Passiamo all'ordine del
giorno numero 8 sempre del gruppo Alpe. La parola al Consigliere
Roscio.
Roscio (ALPE)
- Grazie Presidente.
Beh, brevemente. Già oggi durante la discussione si è accennato
a questo tema che riguarda i fondi europei. Nella finanziaria vi
sono diversi articoli che vanno a reperire degli stanziamenti a
livello europeo per i progetti, a fronte di risorse sempre più
ridotte da parte dell'Amministrazione regionale per diversi settori
produttivi. Uno fra questi, è stato ricordato, è il PSR, che
praticamente vede quasi tutte le risorse spostate sui fondi europei
e poco sugli interventi regionali. Siccome, anche nel corso delle
audizioni, le imprese valdostane hanno anche lamentato la
difficoltà di accedere ai finanziamenti e hanno ricordato dei bandi
che sono andati praticamente deserti perché erano stati scelti dei
tempi poco adeguati, delle forme di pubblicità che non erano state
ritenute efficaci, qui stiamo a cercare di trovare una soluzione,
un'ottimizzazione al reperimento di questi fondi.
E quindi chiediamo al governo regionale di presentare alla
commissione competente una proposta di ottimizzazione in tempi
brevi, ovviamente sentendo tutti coloro che possono avere qualche
interesse a portare avanti progetti europei, come le imprese, gli
enti locali ma non solo. Questo perché? Per facilitare e anche
supportare. È vero che già c'è una sorta di supporto per chi vuole
presentare progetti europei ma, a sentire le imprese, a sentire
quello che è stato detto nelle commissioni, questo non è
sufficiente.
In secondo luogo, di predisporre e ottimizzare. È vero che ci
sono già delle valutazioni
ex ante ex post
, ma sono state
ritenute poco sufficienti, quindi cercare di ottimizzare. Nulla
vieta di provare a migliorare, sentendo anche chi, giustamente, si
è lamentato nelle commissioni, per vedere che, alla fine, gli
interventi portino veramente a dei risultati concreti sul
territorio, cioè i progetti vadano a buon fine e ci sia veramente
una ricaduta sul territorio. Grazie. Aspettiamo la risposta.
Presidente
- Ci sono interventi? Se non ci sono
interventi, per la replica, la parola al Presidente Rollandin.
Rollandin (UV)
- Ma il tema che è stato proposto può
essere sicuramente interessante, il fatto di "predisporre, sentite
le imprese, gli enti locali e tutti i soggetti portatori di
interessi, entro 90 giorni, una proposta per facilitare e
supportare efficacemente la presentazione dei progetti europei".
Allora, sul discorso dei progetti europei qui credo che lei voglia
indicare i progetti annuali. Perché gli altri sono già stati tutti
fatti. Non dimentichiamo che sui progetti europei la progettazione
europea 2014/2020 è già stata attivata e approvata. Qui parliamo di
progetti che siano giustamente legati ad una programmazione
annuale, cioè a bandi che si riferiscono a diverse situazioni
collegate, può essere sull'energia, può essere su rapporti, oppure
Alcotra o Interreg, parliamo di questi. Ora su questo c'è già la
struttura competente che, non solo segue, ma dà tutti i consigli
che sono necessari per attivare i meccanismi. Faccio presente che
adesso ci sono i bandi per diverse iniziative che i Comuni stanno
seguendo. Ebbene, l'Amministrazione regionale, attraverso i
componenti degli Affari europei, sta seguendo e dando tutti i
consigli, tutte le direttive, attraverso le proprie strutture, in
raccordo anche con l'ufficio di Bruxelles. Ma questo c'è già.
Allora io non credo che si possano ridefinire misure valutative per
verificare i risultati. Questo non è possibile. Perché - purtroppo
su questo tema ci siamo già impegnati a vari livelli e varie
Regioni anche a livello nazionale - sul discorso delle verifiche
c'è in atto una pesante contestazione, così come sui controlli. Si
fanno controlli di primo, di secondo, di terzo livello. Nei
controlli di primo e secondo livello c'è una confusione totale
perché si rifanno le stesse cose e poi non cambia nulla, però devi
farlo con due persone diverse che non siano collegate. Queste
verifiche però non sono a nostra discrezione. Non è che noi
possiamo cambiare, ridefinire le misure valutative, verificare i
risultati conseguiti. Questo non spetta a noi. Non è di competenza
regionale. Tutto è legato alla competenza europea. Quindi questo
non è proprio pensabile e per il resto una facilitazione c'è già.
Quindi io vi chiederei di ritirarla perché francamente non è
ipotizzabile attivare ulteriori percorsi. Per il resto, come le
dico, ci sono le strutture e poi le posso portare gli esempi di
quello che sta succedendo: stanno lavorando in questa direzione.
Quindi le chiederei di ritirarla perché questa non è
proponibile.
Presidente -
Grazie. Ci sono interventi da parte dei
proponenti? La parola al Consigliere Roscio.
Roscio (ALPE)
- Sì, grazie Presidente per la risposta, ma
evidentemente la vediamo un po' in maniera diversa. Noi abbiamo
cercato di cogliere un'esigenza che era emersa nelle commissioni, a
seguito di lamentele su cose ben precise: è stato detto che su
certi bandi - come è stato detto da lei - i tempi e le modalità di
attivazione, di pubblicità, di supporto, non sono state ritenute
sufficienti. Per quello abbiamo detto "si può ottimizzare". Se voi
ritenete che non si possa ottimizzare, votiamo.
Presidente
- Se non ci sono altri interventi possiamo
mettere in votazione l'ordine del giorno. Mettiamo in votazione.
Votazione aperta. Colleghi votate. Votazione chiusa.
Presenti: 34
Votanti: 11
Favorevoli: 11
Astenuti: 23 (Baccega, Bianchi, Borrello, Cognetta, Donzel,
Farcoz, Ferrero, Follien, Fontana, Fosson, Guichardaz, Isabellon,
La Torre, Lanièce, Marguerettaz, Marquis, Péaquin, Perron, Restano,
Rini, Rollandin, Testolin, M. Viérin)
Il Consiglio non approva.
Il punto all'ordine del giorno n. 9, come da accordo tra i
proponenti, verrà trattato congiuntamente al punto 26 dell'ordine
del giorno. Possiamo, quindi, passare all'ordine del giorno n.10
del gruppo ALPE... Va bene, quindi passiamo all'ordine del giorno
n. 11, presentato dal gruppo ALPE. Per l'illustrazione la parola
alla Consigliera Morelli.
Morelli (ALPE)
- Merci Président.
Ma con questo ordine del giorno abbiamo voluto portare
all'attenzione dell'aula una questione che è quella del lavoro, che
da molti è già stata toccata, è una questione che tutti
condividiamo, di cui tutti comprendiamo l'importanza. E noi
partiamo dal presupposto, dalla constatazione che il settore
turistico, nonostante la crisi, è un settore che tiene, ce lo
dicono i dati già citati durante la discussione, sia i dati di
Bankitalia, che quelli che ci sono stati forniti dall'Assessore al
bilancio. Il turismo è un settore che tiene e che può ancora
fornire alla nostra comunità occasioni di lavoro, può ancora
fornire occupazione, partendo dai programmi di investimento per la
crescita e l'occupazione del Fondo sociale europeo, che giustamente
prevede, tra gli assi prioritari, proprio il lavoro e la
formazione. Anche se fino ad ora forse il settore del turismo non è
stato un settore particolarmente ambito dai valdostani, tant'è che
una parte delle maestranze che lavorano nel turismo stagionalmente
vengono da fuori Valle, e parlando con gli operatori, gli
albergatori stessi fanno presente la difficoltà a trovare in loco
personale formato, io credo che la nostra Amministrazione regionale
abbia sempre cercato di migliorare anche la qualità del turismo in
Val d'Aosta, anche attraverso una maggiore professionalizzazione
degli operatori.
Fatte tutte queste premesse, con questo ordine del giorno noi
impegniamo il Governo regionale ad attivare e promuovere, tramite
le strutture competenti, dei corsi di formazione di base che siano
mirati all'accoglienza, al settore ricettivo e della ristorazione,
destinati non tanto a dei giovani - perché questi hanno già la
possibilità di formarsi attraverso le istituzioni scolastiche
deputate - ma a persone adulte, che intendano inserirsi o che
intendano rientrare nel mondo del lavoro nell'ambito turistico, e
quindi crediamo che in questo modo si possa far incontrare la
domanda e l'offerta. Ma ripeto, in particolare per quelle fasce di
lavoratori che hanno perso il lavoro o che, comunque, hanno
difficoltà a trovare un'occupazione.
Ci sembra che sia un ordine del giorno che possa essere accolto,
che parte da presupposti reali e che riteniamo possa dare una
risposta, sicuramente una risposta modesta ma che possa costituire
un punto di partenza, proprio per andare a creare nuova
occupazione, ma anche nuova occupazione, diciamo, di livello
professionale. Grazie.
Presidente -
Grazie Consigliera Morelli. Per la replica
la parola all'Assessore Marguerettaz.
Marguerettaz (UV)
- Grazie Presidente.
L'ordine del giorno è sicuramente condivisibile. Tuttavia,
vorrei rappresentare che con il collega Donzel stiamo facendo tutta
una serie di attività, in modo tale da creare dei percorsi di
formazione professionale, ovviamente per i ragazzi, per i giovani,
cercando di accreditare ai nostri istituti di formazione, e questo
è sicuramente una risposta, perché oggi come oggi lei correttamente
parla delle persone adulte, che perdono il posto di lavoro, ma il
grosso tema è ovviamente la disoccupazione giovanile.
Votiamo l'ordine del giorno, però nello stesso tempo dobbiamo
essere anche realisti, cioè non dobbiamo creare delle false
illusioni, perché soggetti che per tanti anni hanno fatto il
mestiere, potranno sicuramente essere inseriti nel mondo del
turismo, ma per delle attività specifiche, per delle attività
particolari, anche perché il loro bagaglio professionale e
culturale non sempre è adeguato. Tutte le cose che si possono fare
per evitare di trovare soggetti che vengano emarginati dalla
società, le faremo. Mettiamo in conto magari di avviare questi
percorsi e di studiare assieme quelle che possono essere le
occasioni e poi, evidentemente, durante il prossimo anno, di
monitorare e di verificare quelle che sono, però - non è per
mettere le mani avanti - ma è un'operazione cosiddetta "sfidante",
perché non è così scontata, non è che possiamo dire "ecco,
risolviamo tutti i problemi".
Adesso stiamo parlando di situazioni dove persone che perdono il
posto di lavoro in grandi industrie hanno veramente delle
difficoltà, insomma. Comunque, con queste premesse, lo votiamo con
convinzione.
Presidente
- Grazie Assessore. La parola alla Consigliera
Morelli.
Morelli (ALPE) -
Beh, prendiamo atto, naturalmente con
favore, della convinzione con cui viene votato quest'ordine del
giorno. Siamo perfettamente coscienti, Assessore, che è sfidante
l'argomento, ma proprio perché, l'ho detto anche
nell'illustrazione, il settore turistico è sempre stato un settore
poco considerato anche dai valdostani.
Noi crediamo che in questo momento storico, forse, sia un
settore che possa venire rivalutato e riteniamo che sia corretto
dare la possibilità di essere formate alle persone che vogliano
impiegarvisi. Naturalmente ci riferiamo a formazioni di base,
perché siamo coscienti, condividiamo il discorso che lei ha fatto
sui giovani e sugli studenti, per i quali ci poniamo altri
obiettivi. La ringrazio.
Presidente
- Grazie. Se non ci sono altri interventi
possiamo mettere in votazione l'ordine del giorno. Votazione
aperta. Colleghi votate. Votazione chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Ritorniamo all'ordine del giorno n.10. Per l'illustrazione la
parola al Consigliere Bertin.
Bertin (ALPE)
- Grazie Presidente.
Nel 2011 la Giunta regionale ha approvato il progetto della
cosiddetta "scuola polmone" di Regione Tzamberlet, ad Aosta. Un
progetto che all'incirca ha un valore di circa 23 milioni, 23
milioni e mezzo. Questa vicenda è stata piuttosto complicata,
diciamo quantomeno complicata: dal 2011 a oggi siamo ancora in una
fase distante dall'inizio dei lavori.
Questa cifra di 23 milioni nel nostro bilancio oramai è da
considerarsi una cifra importante, significativa. Sono cifre
notevoli, e pesano soprattutto in ragione del cambiamento
dell'attuale stato della finanza pubblica regionale. Proprio per
questo, a nostro avviso, è da sottolineare il fatto che l'attuale
edilizia scolastica presente nel Comune di Aosta, se gestita
adeguatamente e ammodernata per quanto riguarda il numero di classi
e di strutture, sarebbe sufficiente, per quanto riguarda le scuole
secondarie di secondo grado, alle esigenze presenti e future della
popolazione scolastica che incide sul Comune di Aosta. E proprio
per questo, ci troveremmo ad avere, se fosse realizzata questa
nuova scuola, ad avere poi degli immobili inutilizzati dall'ex
scuola magistrale ad altre.
Sappiamo che ultimamente, addirittura, stiamo giustamente
vendendo. O si utilizzano gli immobili oppure si cedono, perché
altrimenti sono soltanto dei costi e nulla più. A questo bisogna
aggiungere il fatto che è prioritario, in termini generali,
recuperare il patrimonio edilizio esistente, senza andare a
occupare ulteriore suolo e senza spendere soldi che potrebbero
essere utilizzati in modo diverso. Pertanto quello che proponevamo
con questo ordine del giorno è di abbandonare il progetto della
scuola di via Tzamberlet, utilizzando le risorse previste per
questo intervento, per un recupero e un ammodernamento delle
strutture dell'edilizia scolastica presente, sia per la parte
regionale - che è finanziata con legge 40, quella del mutuo - e se
possibile anche per la parte cofinanziata da parte dello Stato, che
rappresenta una piccola parte... sì ma rispetto ai circa 23
milioni, capisce che sono una parte piuttosto piccola. Questo è
l'ordine del giorno, grazie.
Presidente
- Grazie Consigliere Bertin. Per gli
interventi in replica, la parola all'Assessore Rini.
Rini (UV)
- Grazie Presidente.
Grazie collega Bertin, ci dà l'occasione anche di fare un po' il
punto su questa tematica importante. Noi condividiamo con lei
l'analisi puntuale che ha fatto della situazione scolastica sulla
città di Aosta, però vorremmo puntualizzare alcuni aspetti e
spiegare perché non possiamo ricevere questo tipo di ordine del
giorno. Lei ha perfettamente collocato e inquadrato la situazione e
le priorità, che ovviamente sono le nostre priorità. Ma questo
importante progetto non è alternativo a quella grande opera di
riammodernamento,
remise en place
, in funzione delle altre
strutture, ma bensì è propedeutica, va proprio in quell'ottica,
cioè di avere la possibilità, in maniera funzionale - anche perché,
ricordo, proprio in quest'aula, per esempio le cito il tema delle
palestre, ma anche delle aule, ne abbiamo parlato, ne abbiamo
discusso più volte anche con la collega Morelli - di andare a
ovviare a tutti questi disagi che, ahimè, giocoforza perché gli
spazi erano quelli, possiamo andare davvero a risolvere. Tant'è che
abbiamo anche modificato l'ultimo progetto, andando ad inserire due
palestre non agonistiche - perché le palestre agonistiche già sul
territorio erano sufficienti - andando a ridurre leggermente le
dimensioni, per far sì che le scuole avessero a disposizione due,
non una, due palestre per allenarsi.
Come avevo risposto, peraltro, in una interpellanza di qualche
Consiglio fa, proprio alla collega Morelli, questo andrà a dare
quelle risposte che da tempo aspettiamo. Quindi noi, come le
dicevo, noi condividiamo assolutamente con lei...
Lei ha fatto giustamente riferimento anche al contributo
statale. Si parla tanto di sinergie, anche tra livelli diversi,
questo credo che sia un buon esempio. Per noi un intervento statale
pari a 6 milioni e 700 mila euro è molto importante. E peraltro,
come le ho detto all'inizio, questo progetto risulta essere
assolutamente propedeutico per la pianificazione delle aule sul
territorio. Grazie.
Presidente -
Grazie Assessore.
Ci sono interventi?
La parola al Consigliere Bertin.
Bertin (ALPE) -
Grazie Presidente.
Iniziamo, per quanto riguarda l'aspetto del finanziamento e
della compartecipazione statale, che è di circa meno di un quarto,
insomma. Il fatto che questa partecipazione dello Stato esista non
giustifica di per sé l'obbligatorietà di fare un intervento.
L'intervento si fa se è utile, indipendentemente da chi lo fa. È
come dire: tanto paga l'Europa, per cui facciamo. Una logica che ho
già sentito ma che non regge, perché gli interventi vanno fatti se
sono utili, a prescindere da chi paga. Questa è la logica sulla
quale ci si deve muovere. Pertanto la giustificazione del
finanziamento statale di per sé non è, in assoluto, una
giustificazione che può rendere questo intervento attuabile. Tolto
di mezzo il finanziamento veniamo all'aspetto in sé.
Questa struttura, alla fine, avrebbe soltanto l'utilità delle
palestre. Da anni c'è l'annosa vicenda della mancanza delle
palestre, l'abbiamo sollevata in più casi - e certo che c'è un
problema di palestre - ma spendere 23 milioni e mezzo per delle
palestre mi sembra oggettivamente troppo. E per quel che riguarda
gli interventi di ammodernamento e di ristrutturazione
dell'edilizia presente, non è necessario avere questa struttura.
Dalla scuola di via Brean ad altre, l'intervento di per sé è
fattibile. È sufficiente organizzarle in modo da utilizzarle, senza
dover per forza avere questa nuova struttura a Tzamberlet, che
aveva una sua logica, forse, nel 2011, ma che oggi, con il
cambiamento della finanza regionale, e in generale con un diverso
approccio che dobbiamo avere anche all'uso del suolo, oggi non si
giustifica più. Questa era la logica dell'impegnativa di
quest'ordine del giorno.
Presidente
- Grazie Consigliere Bertin. La parola al
Consigliere Chatrian.
Chatrian (ALPE)
- Sì grazie Presidente.
Il collega Bertin ha illustrato bene tale ordine del giorno, più
volte già affrontato in questi mesi. Però - scusate se chiediamo un
po' di attenzione - oggi, il Presidente Rollandin, ci ha chiamato
tutti in causa su certe scelte fatte quando noi eravamo piccolini o
forse neanche nati, per chi fa parte di una nuova generazione.
Vabbè, qualche anno di differenza ce l'abbiamo, quindi
generazioni diverse, quantomeno - Presidente Rollandin - non
vorremmo, come gruppo ALPE, far parte di quel
club
. Fra
qualche anno chi siederà all'interno di quest'aula e penserà "chi
sono i padri, le madri, i nonni, i figli di questa proposta?" Tutto
perché - attenzione eh -un quarto dei finanziamenti è europeo, gli
altri 18 dello Stato. No no, ma bisogna essere corretti fino in
fondo, altrimenti poi... Un quarto è a carico dello Stato, e 18
milioni invece sono risorse nostre. Allora dato che sono soldi, una
parte, un quarto dello Stato, e noi ce ne mettiamo pochi, 18,
possiamo fare una cosa anche un po' alla grande, no?! Oggi lei
giustamente ha tirato fuori un po' di cosette che non sono andate
nella parte giusta. Grandi opere o medie opere che, magari quando
c'erano tanti soldi si pensava in grande, qualcuno pensava in
grande, ecco, dato che oggi i soldi non ci sono più, noi diciamo
"fermiamoci un attimo Presidente"...
Presidente
- Colleghi, un po' di silenzio per
cortesia.
Chatrian (ALPE)
- ...in queste settimane abbiamo avuto
modo, e lei lo sa, perché l'Assessore Rini lo sa molto bene, perché
ci siamo anche sentiti e abbiamo avuto modo di mettere tutte le
carte sul tavolo, e incrociare le carte, ma oltre alle carte
incrociare i
trend
, i trend degli studenti, perché poi è lì
che fa la differenza, perché sei anni fa le cose erano diverse, al
di là del lato finanziario.
Oggi il trend è ancora diverso, e faccio un altro...
-
voce fuori microfono
...no ma non solo quello, ma abbiamo cercato di avere tutti gli
elementi, magari non proprio tutte le informazioni che ha lei, ma
abbiamo anche noi cercato di avere tutte le informazioni. A
detta... - no, non l'abbiamo avuta prima di lei -. A detta
dell'Assessore Rini: "come si può spiegare alla cittadinanza
aostana e non solo una scuola nuova? Come si può dire di no a una
scuola nuova? polmone in questo caso".
Lei sa, Presidente Rollandin, che avete deciso di ampliare la
scuola polmone di via Chavanne, di quasi 10 aule, 10/12 aule in
più, oltre a quelle già esistenti, quindi una variabile nuova,
comunque un elemento nuovo che può essere utile anche ai colleghi
Consiglieri di maggioranza.
Secondo elemento, come vi dicevo, il trend modificato degli
studenti.
Terzo. Perché non ristrutturare, Presidente Rollandin, le
palestre già esistenti, con i soldini che andiamo a drenare da
questa operazione che forse si può ancora fermare. Possiamo
ragionarci? Noi chiediamo quello: possiamo ragionarci? È utile?
Siamo sicuri che sia utile ancora questa grande opera? Ripeto, con
tutta umiltà, io penso che gli scenari, i panorami, nel giro di
pochi mesi cambiano, no? E sta alla politica decidere e
accompagnare gli scenari che cambiano, per diversi motivi, che non
sono sempre solo finanziari, no? Che non sono sempre solo
finanziari. Qui parliamo di scenari anche urbanistici, perché
comunque la modifica va a impattare su un'area della città.
Due, facciamo un ragionamento: se si possono ristrutturare delle
palestre già esistenti, che a oggi non sono ancora state messe in
calendario per essere ristrutturate.
Tre, avete deciso di fare un'operazione in più, quindi ampliare
la scuola polmone in via Chavanne e farci altre 10, 12 aule in più?
Sono elementi nuovi di questo mesi no? Sono tutti elementi che ci
portano, come gruppo ALPE, a dire: ha ancora senso questa scuola
polmone di 50 aule, per un importo di quasi 25 milioni di euro, a
fronte - come lo diceva già l'Assessore Rini lo dice lei - di quasi
200 aule ancora da ristrutturare? Ma cerchiamo nel
rebus
,
magari si trovano anche delle soluzioni diverse per:
uno, ristrutturare tutto il patrimonio immobiliare esistente, a
destinazione scuola;
due, con quei soldini ristrutturiamo le diverse palestre che ad
oggi devono essere ristrutturate;
tre, non andiamo a intaccare un'altra zona non antropizzata.
Io dico che è la politica che deve fare queste scelte e se, a
maggior ragione, ci sono delle variabili di secondo grado che vanno
a modificare quella che è stata una scelta, magari positiva, del
2010, non vorremmo che chi affronterà questo dossier fra 5-6 anni,
8 anni, penserà "ma nel 2015..."
Forse, dato che non si è ancora aggiudicata la gara, siamo in
una fase dove si può tranquillamente stoppare, facciamoci qualche
ragionamento in più, se è possibile. Noi abbiamo cercato di mettere
tutti questi elementi sul tavolo, ecco perché vi proponiamo un
ripensamento. Boh, io penso che sia compito nostro, quantomeno se
ci sono dei dubbi, verificare se questi dubbi siano legittimi e
abbiano senso, e poi dare gambe e corso. Senza bacchette magiche,
però. Possiamo anche permetterci di rinunciare a 6 milioni di euro
dello Stato, ma utilizzare meglio magari gli altri nostri 18
milioni. Mi sembra che a oggi parlare di 18 milioni da allocare in
altre sedi, mi sembra che, quantomeno, sia una partita da
affrontare.
Noi chiediamo al Governo regionale: se ci fosse la possibilità
di congelare per qualche mese, per qualche settimana... e se volete
approfondire in commissione, noi ci siamo, da subito.
Abbiamo cercato di mettere insieme tutti questi elementi che
sono andati a modificare... ripeto, noi non lo sapevamo di queste
10-12 aule che verranno fatte nella scuola polmone di via Chavanne,
non avevamo comunque tutta una serie di informazioni: Io penso che
questo sia utile a trovare delle soluzioni alternative. Se vi
interessa, indubbiamente, eh.
Presidente
- La parola al Consigliere Viérin.
Viérin L. (UVP) -
Merci Président.
Ma dispiace disturbare il clima goliardico qui dei Consiglieri,
colleghi, che tra...
Presidente
- Colleghi per cortesia! Un po' di
silenzio.
Viérin L. (UVP) -
... ma per esprimere a nome del gruppo
UVP la nostra posizione su questa questione della scuola polmone.
Abbiamo già avuto modo di parlarne nei mesi scorsi, siamo convinti
che la necessità, se pur in una situazione rivista, di avere una
scuola polmone sia una necessità inderogabile. Ci dispiace che
queste lungaggini degli appalti ci facciano trovare ancora oggi qui
a discutere su un'opera che ha effettivamente un grande impatto e
che oggi, forse, dovrebbe già essere realizzata. Quindi - come
diceva giustamente il collega Chatrian
-
, essa avrebbe
un'altra valenza nei termini di discussione, che ci porta
effettivamente a dover sostenere una questione che è fondamentale,
e dirò perché, sul panorama dell'edilizia scolastica regionale, non
quella di competenza comunale, ma...
Ci appelliamo all'Assessore Baccega, noi sappiamo che forse,
anzi, sicuramente non dipende da lei questa cosa, però questa cosa
dell'appalto della scuola polmone sta diventando una barzelletta.
Si parla di una scuola e si parla di un'urgenza che deve vedere
risistemati tutta una serie di tasselli che vengono inquadrati in
una situazione di edilizia scolastica generale. Quando si parla di
grandi cifre, e soprattutto in un periodo di restrizioni, anche
noi, spesso, in qualche modo siamo attenti all'oculatezza della
spesa; non abbiamo capito bene se l'appalto è stato ribandito,
quindi se oggi è in fase di aggiudicazione. Si legge un po' di
tutto dagli organi di informazione ma, al di là di questo, vorremmo
ripercorrere un attimo, come parzialmente è stato ricostruito,
quella che è la situazione di questa scuola polmone.
Intanto non si può intervenire sugli edifici scolastici di
competenza regionale senza avere un luogo dove spostare gli alunni.
Non si può perché la scuola polmone di via Chambery è una scuola
polmone che andava a trasferire gli alunni dell'ex IPR, a causa di
un movimento sismico che l'ha reso inagibile. C'è lo studio:
conviene più distruggerla o conviene più rifarla? Oggi si sa che la
cosa sta andando avanti. Allora, questa prima scuola polmone e,
quando si parla di scuola polmone, si sa benissimo che poi le
scuole polmone si trasformano - grazie a Dio - in edifici
perfettamente a norma, che hanno tutti i crismi energetici,
urbanistici e oggi sono tutti edifici scolastici che hanno
tamponato una situazione, tranne per l'emergenza che ha visto, per
un anno, l'istituto per geometri ospitare due scuole e che oggi è
una situazione tampone, comunque al limite dell'emergenza. La
scuola polmone - risolvendo anche parzialmente la questione delle
palestre, concordata con gli insegnanti di educazione fisica - va
soprattutto a dare, finalmente, la possibilità di intervenire su
tre edifici scolastici che necessitano di interventi urgenti, in
primis l'istituto Maria Adelaide, Magistrali, che da anni,
Assessore Rini, da anni, necessita di interventi. Noi speriamo che
i soldi che, invece, avete tolto alle manutenzioni ordinarie su
quegli edifici - quelle che vengono fatte d'estate - vengano
ripristinati, perché più si allungano i tempi della scuola polmone,
e più quegli interventi diventano urgenti, e più si è a rischio,
sempre con lo scongiuro, sperando che tutto vada bene. Assieme
all'istituto per geometri e al liceo scientifico sono i tre
edifici, in ordine di priorità, che devono vedere interventi, ma
devono vedere interventi spostando gli alunni.
Allora, il vero cruccio, oggi, è di non essere intervenuti su
quegli edifici perché non si hanno i luoghi consoni per spostare le
aule secondo le normative vigenti: i certificati di prevenzione
anti-incendio e tutti i parametri, i certificati definitivi e non
provvisori.
Comunque, questo per dire che noi ci asterremo, perché - pur
condividendo molte delle obiezioni che sono state enunciate dal
collega e dai colleghi dell'ALPE, Chatrian e Bertin, in tema di
edilizia scolastica - quest'opera è fondamentale e noi ci auguriamo
veramente, Assessore Baccega, che ci sia la massima attenzione
affinché questo edificio scolastico possa vedere la luce, al di là
della questione delle aule, che forse potrebbero vedere spostati
addirittura due edifici, uno e mezzo, in contemporanea, per poter
poi intervenire, se si valuta...ecco.
L'altra questione è che gli edifici scolastici nella città
avevano un senso in una certa epoca, anche perché gli edifici
scolastici creano indotto a una città, l'università ne sarà un
esempio. L'aver scelto la zona di Tzamberlet - recuperando questa
fermata del pullman, che speriamo l'Assessore Marguerettaz non
chiuda, assieme a tante altre cose - andava nell'ottica di
valorizzare una zona disservita dai mezzi pubblici, che comunque
era limitrofa alla città, munita di posteggi.
Questo per dire che - al di là di tutto quello che è un
ragionamento serio sulla fondamentale esigenza di avere questa
soluzione che è l'unica per poter intervenire oggi sull'edilizia
scolastica presente - ciò che ci preoccupa è che non si possono
perdere veramente tutti questi anni per un'opera che non è un
innesto sull'altra opera, ma è una nuova opera con tutti i pareri,
le difficoltà, il maneggio che si è spostato, con tutto ciò che
questo iter ha comportato. E quando finalmente si arriva alla fase
dell'appalto, ecco che si sballa tutto: i professionisti,
l'autotutela, l'Amministrazione che ha bandito male secondo gli
altri e che poi dice "è vero, avete ragione, allora ritiro,
rifaccio", altro che la burocrazia di cui abbiamo parlato
prima!
Si deve prestare la massima attenzione nelle priorità, affinché
queste opere vadano avanti, perché, con tutto il rispetto per una
strada o per un ponte, quando si ritarda una scuola, ci sono delle
conseguenze, pertanto siamo lieti che ci rifinanzino certi FOSPI,
perché i
container
che avevamo messo a disposizione del
CELVA sono limitati e non danno più la possibilità di spostare gli
alunni sulle scuole di competenza comunale che devono vedere
interventi.
Quindi oggi questa è l'unica soluzione, se volete intervenire
sulle scuole di competenza regionale della città di Aosta. Oppure
-diciamo così come provocazione - prendete gli alunni e li portate
a Châtillon dove si sono chiuse le scuole, altrimenti diventa
difficile e - Assessore Baccega, probabilmente lo sa meglio di noi,
perché c'era già emergenza all'epoca - la questione dell'istituto
Maria Adelaide è una questione urgentissima, perché lì
effettivamente c'è emergenza.
Quindi, questo intervento per articolare un'astensione che va
nell'ottica di condividere molto delle cose che sono state dette,
ma concorda sull'esigenza di proseguire su questo dossier della
scuola polmone, che forse, se fosse rivisitato, farebbe perdere di
nuovo dieci anni a una Amministrazione che purtroppo ne ha già
persi cinque, grazie.
Presidente -
Grazie. La parola al Consigliere
Chatrian per... (
interventi fuori microfono
dall'aula
) ...La parola all'Assessore Baccega.
Baccega (SA)
- Sì grazie Presidente.
Giusto per dare due informazioni al Consiglio, visto che sono
stato più volte sollecitato. La gara è stata bandita, c'è stato un
ritardo di 60 giorni determinato dal fatto che una PEC era stata
inviata erroneamente, quindi abbiamo dovuto riprendere tutto il
percorso, ma, da quando abbiamo preso in mano noi il procedimento,
abbiamo perso solo 60 giorni, determinati da un errore materiale in
fase di appalto, è vero.
Ora l'appalto è bandito, le ditte che hanno chiesto di
partecipare all'appalto sono state invitate, hanno ricevuto il
capitolato, stanno elaborando i progetti, li consegneranno a metà
febbraio, da lì parte l'iter per l'aggiudicazione, e poi tutto il
percorso. Quindi saremo molto attenti e vigili affinché sia
realizzata questa scuola, che prevede giustamente due istituti
scolastici diversi per 1300 studenti che potranno svolgere
l'attività scolastica.
Direi che - giustamente, come dice lei, Consigliere Viérin - è
una scuola fondamentale, essenziale al percorso generale di
rinnovamento degli altri istituti. Grazie.
Presidente -
Grazie. La parola al Consigliere
Chatrian.
Chatrian (ALPE)
- Sì grazie.
Grazie Assessore per le delucidazioni tecniche, ma la
discussione non verteva assolutamente su quello. Però grazie delle
info
che ci ha dato in più, ma erano informazioni che
avevamo. Ci dispiace perché gli scenari sono cambiati rispetto al
2010, Assessore Rini. Nel 2010 c'erano X alunni, nelle varie
scuole. Oggi gli scenari sono completamente cambiati, rispetto al
2010, e come possiamo non tenerne conto?
Due, Presidente Rollandin, lei sa meglio di noi che sul Maria
Adelaide non c'è nessun progetto...no, no, prima di dire certe cose
ci informiamo anche noi come voi. Sul Maria Adelaide non c'è nessun
progetto. Poi lei oggi, Assessore, ci dice che sull'IPR 2016 si
chiuderà il cerchio, evviva. No? E sul Bérard c'è un progetto
in
itinere
, in essere.
Quindi detto questo, Presidente Rollandin, i numeri sono
abbastanza semplici e chiari e sovente sono anche crudi, no? X
aule, X scuole, X tendenze.
Mi riferisco alla tendenza, al
trend
che si sta
consolidando. L'abbiamo visto grazie anche a quei dati statistici
che ci dicono: forse fermate un attimo questa cosa, perché forse
non serve, e a seguito della scelta di ampliare la scuola
polmone...
Vabbè, Assessore Rini, lei non sarà d'accordo, mi scusi, ma noi
abbiamo valutato e vi diciamo le nostre preoccupazioni. Stiamo
parlando di 25 milioni di euro pubblici - 6 dello Stato e 18 nostri
- scusateci, ma dagli elementi che abbiamo e dato che sul Maria
Adelaide non c'è nessun progetto; dato che l'IPR sarà pronto per il
2016 e dato che il
trend
è inferiore in tutte le scuole,
prima si libera la scuola di Via Chavanne, che si può utilizzare
come scuola polmone in modo da potere ristrutturare le altre, e poi
potremmo utilizzare quelle risorse per mettere a posto tutto il
patrimonio esistente e non andare a "intaccare" quella zona.
A noi sembrava una sfida da affrontare, quantomeno, è una
proposta eh, non è una -come possiamo dire, mi sfugge il vocabolo -
una polemica, ecco. A fronte di analisi e di studi e di
trend
e di situazioni, quest'opera non serve. E allora, la
gara - l'Assessore Baccega ce lo ha detto - è
in itinere
,
possiamo congelarla? Qualche anno fa si è congelata una gara,
aggiudicata, sull'Institut agricole. La politica può farlo,
motivando con la scelta di andare a riallocare quelle risorse per
mettere a posto tutto il resto: le palestre già esistenti e le
scuole già esistenti. Il
puzzle
sta in piedi con la scuola
polmone di via Chavanne ampliata per permettere di rimettere in
sesto le altre scuole.
Boh, non so, più che portare a conoscenza comunque tutto il
Consiglio delle modifiche e del
trend
modificato negli
ultimi anni, ci sembrava utile questo intervento, come discussione,
a livello di ordini del giorno, dato che parliamo di bilancio ma
parliamo soprattutto di disponibilità e di cose utili.
Il Presidente oggi ha citato diverse volte l'aeroporto, no?
Altri tempi, altre cose, ecco, non vorremmo che nel 2020 si
parlasse di una scuola fantasma e di scuole non più utilizzate. Eh
no, Presidente Rollandin, abbiamo 200 aule disponibili solo nella
città di Aosta, più di 200 aule disponibili. Questi sono i numeri e
lei sa quanti studenti ci sono, 3450, mi sembra. Ne metta 20 in
più, 20 in meno, questi sono i numeri. E allora, e allora diciamoci
le cose come stanno. Sta anche alla politica prendere delle
decisioni, dal nostro punto di vista, poi, è una proposta che
facciamo a tutti i gruppi consiliari.
Come diceva bene il collega Viérin: nel 2010 altri scenari,
altra situazione, altre scelte. Ma se nel 2009 c'è stata una scelta
politica, - nel 2009! -, quel mondo lì non esiste più e ne esiste
un altro nel 2015. Prendiamo il toro per le corna, quantomeno, e
decidiamo un percorso alternativo, valutiamolo quantomeno,
valutatelo. Grazie.
Presidente
- Se non ci sono altri interventi possiamo
mettere in votazione l'ordine del giorno. Votazione aperta.
Colleghi votate. Votazione chiusa.
Presenti: 35
Votanti: 26
Favorevoli: 5
Contrari: 21
Astenuti: 9 (Bertschy, Cognetta, Fabbri, Ferrero, Gerandin,
Grosjean, Nogara, Rosset, Laurent Viérin)
Il Consiglio non approva.
Allora colleghi, come da colloqui informali con i Capigruppo, si
era presa la decisione di terminare intorno alla mezzanotte e un
quarto, quindi il Consiglio è sospeso e viene riaggiornato alle 9
di domani mattina.
La seduta termina alle ore 00,10.
