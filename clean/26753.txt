Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 180 del 14 luglio 1972 - Resoconto
OGGETTO N. 180/72 - Proposte di leggi statali in materia di
elezioni politiche in Valle d'Aosta. (Votazioni di ordini del
giorno)
Montesano (P.S.D.I.)
- Si continua la discussione sugli
oggetti dal 9 al 13, mi pare.
Chi è che chiede la parola?
Così, per rinfrescare la memoria, questa mattina hanno parlato
Caveri, Fosson, Manganoni, Caveri, no per un fatto personale
Caveri, Dujany, Andrione e Bordon.
Allora un po' di buona volontà nella ripresa di questi lavori,
altrimenti ci areniamo; Bordon non avevi chiesto la parola tu?
Bordon (D.C.)
- Erano le 12,55, mi ero permesso di fare
notare questo.
Io volevo sentire altre voci più autorevoli della mia e
quindi... d'altronde c'erano già altri in lista.
Montesano (P.S.D.I.)
- No, non c'era nessuno.
Bordon (D.C.)
- Allora chiudiamo la seduta e non
parliamone più.
Montesano (P.S.D.I.)
- Abbiamo esaurito gli interventi di
quelli iscritti; adesso bisogna ricominciare il capitolo secondo,
pomeridiano, prima di arrivare a delle decisioni che vi verranno
proposte oppure il Consiglio adotterà.
Allora nessuno chiede la parola?
Beh, allora se permettete, la chiedo io per far sentire la voce
del Partito Socialdemocratico.
Signor Presidente, Signori Consiglieri,
in occasione della seduta della Commissione Affari Generali,
incaricata di esaminare, anzi prima incaricata di formulare un
disegno di legge, incarico che gli perveniva dalla decisione del
Consiglio, e dopo di esaminare delle proposte che nel frattempo
erano arrivate alla Commissione, io feci sentire le mie
osservazioni sulle leggi presentate e ai colleghi che erano
presenti in quella seduta io dissi anche che non avrei preso la
parola su questo argomento in sede di Consiglio.
Però siccome ci sono dei giornali i quali tacciono di
assenteismo riguardo al Partito Socialdemocratico, e siccome ci
sono altri giornali che infliggono ingiurie su ingiurie sul Partito
Socialdemocratico e soprattutto sul sottoscritto, Partito il quale
ha ospitato quelli che io chiamerei "canguri della politica", i
prostituti della politica, io sono obbligato a rispondere e a fare
le mie osservazioni su questo importante argomento che è la legge
elettorale politica per la Valle d'Aosta.
E anche se io dovrò ripetere alcune cose già dette da altri
colleghi, ebbene voi me ne fate venia, ma io credo che sia
importante anche rinfrescare la memoria ancora una volta su alcune
posizioni assunte dal Consiglio regionale nella seduta del 15
maggio.
Il 15 maggio il Consiglio regionale si occupò preminentemente di
una prospettiva di scadenza per le elezioni politiche, le quali
vennero sentite come una necessità impellente, urgente e
improrogabile per la tragica fine degli amici Ollietti e Marcoz, e
per la vacanza che la Valle d'Aosta veniva, cioè il Parlamento
italiano, veniva ad avere a causa di questa tragedia.
Il Consiglio regionale quindi espresse il suo avviso nel
sollecitare il Governo per una formulazione di legge che desse
immediatamente alla Valle d'Aosta la possibilità di ripetere le
elezioni. Aggiunse anche che auspicava affinché il Governo
riformasse la legge attuale, nel senso che disponesse un articolo,
un qualcosa di simile per ovviare a quelle vacanze che purtroppo
noi valdostani, la Valle d'Aosta aveva subito per varie volte,
sempre tragicamente o improvvisamente.
Il Governo ha risposto immediatamente al nostro appello e ha
presentato al Parlamento la sua legge, legge che non è molto
indaginosa, che rispecchia il postulato del Consiglio regionale e
che potrebbe determinare, se l'iter parlamentare si accelerasse,
potrebbe determinare il confronto elettorale in Valle d'Aosta.
Ora, cari amici, il confronto, ogni confronto elettorale è un
confronto democratico, è un confronto che va affrontato ? e nel
quale ci sono sempre dei vincitori e dei perdenti; questo è nella
dinamica democratica delle elezioni che si svolgono nel nostro
paese e quindi a nessuno deve fare ombra che le elezioni si debbano
ripetere con una certa sollecitudine anche, e per questo ci
riguarda direttamente, riguarda direttamente il Consiglio
regionale, anche per non deludere l'aspettativa del popolo
valdostano.
Si è parlato questa mattina della manchevolezza dimostrata dal
Governo nel non aver invitato il Presidente della Regione in
occasione della formulazione della proposta di legge. Ebbene, io
forse dirò qualcosa che, di diverso da quello che hanno detto gli
altri, però prima di dirlo io faccio alcune domande: nel 1957 fu
formulata proposta e votata la legge elettorale per l'elezione in
campo nazionale, legge la quale porta delle disposizioni
particolareggiate e particolari per la Valle d'Aosta; non mi
risulta che nella formulazione di quella legge fosse stato chiamato
il Presidente della Regione, ma c'è di più. Lo Stato nel 1948, no
1954 e nel 1962 formulò delle leggi che riguardavano
particolarmente la Valle d'Aosta, cioè le leggi che disciplinavano
l'elezione per il Consiglio regionale della Valle d'Aosta, la legge
24 settembre 1954 e la legge 5 agosto 1972, quindi badate bene,
avevano come oggetto queste leggi le elezioni del nostro Consiglio
regionale, e non mi risulta che né nel 1954 né nel 1962 il
Presidente della Regione fosse stato invitato in occasione della
seduta del Consiglio dei Ministri.
Questa è una constatazione, ma quello che è più importante, che
nessuno nel Consiglio regionale, mi risulta, abbia elevato la sua
protesta per la mancata, per il mancato invito del Presidente della
Regione in occasione di quelle leggi che particolarmente si
riferivano alla Valle d'Aosta.
Quindi perciò io ho molti dubbi, che per le leggi elettorali ci
sia un particolare interesse della Valle d'Aosta mentre a mio
giudizio c'è un interesse che riguarda il Parlamento italiano,
Parlamento italiano di cui fanno parte tutte le regioni d'Italia e
che assume negli aspetti elettorali la rappresentanza politica di
tutta la Nazione.
Quindi personalmente essendo rammaricato che il nostro
Presidente non sia stato invitato, io ho voluto ricordare questi
episodi precedenti per evidenziare che soltanto oggi si viene ad
indicare questa manchevolezza e non nelle volte passate, quando in
due occasioni almeno, c'era un particolare disegno di legge che
riguardava la Valle d'Aosta.
Riguardo al Parlamento, dicevo, per una ragione che è inerente
al disposto costituzionale che fissa in numero ben definito la
composizione della Camera, la composizione del Senato. Ora sembra a
me che la risposta data dal Governo così tempestiva e così semplice
abbia, avesse dovuto trovare consenzienti e soddisfatti tutti i
settori di questo Consiglio, ma così non è stato, perché sono state
presentate alla Presidenza del Consiglio ben cinque proposte di
legge, di cui due, del Consigliere Andrione, riflettevano il
pensiero espresso nella seduta del 15 maggio dal Consiglio
regionale, le altre leggi trasformano radicalmente il sistema
elettorale della Valle d'Aosta e metto conto di fare qualche
brevissimo accenno ad ogni legge.
Voi sapete, non so chi ha avuto la legge dello Stato, che essa
consta di tre articoli, il primo articolo verte sulla eventualità
della vacanza per qualsiasi causa del Parlamento e nel Senato e
quindi dispone le nuove elezioni, il secondo articolo fa menzione
che il nuovo subentrante scade alla scadenza naturale della
legislatura e il terzo articolo contempla la situazione tragica
nostra attuale di rifare le elezioni in conseguenza della morte dei
candidati vincenti Ollietti e Marcoz.
Quindi è una legge lineare, una legge semplice, la quale non
sporge il fianco a delle critiche sostanziali; dicevo che sono
state presentate poi altre tre leggi, una dal Partito Comunista,
una della Giunta, in linea prioritaria di tempo, e un'altra dal
Partito Liberale.
Io mi domando, indicando esse una trasformazione radicale
sull'articolazione e sulla essenza della sostanza politica in Valle
d'Aosta, mi domando perché dal 1957, data della legge elettorale
per il Parlamento e per il Senato, nessuno si sia sentito il dovere
di presentare una modifica alla legge vigente, pur avendo
constatato la tragedia del Deputato Gex e la morte immatura del
Senatore Berthet. Soltanto nelle ultime settimane arrivano queste
proposte di legge, le quali tendono a trasformare in un modo
difforme l'una dall'altra il sistema elettorale riguardante la
Valle d'Aosta.
Io ho esaminato queste leggi e sono convinto che tutte e tre
hanno un aspetto costituzionale e che naturalmente avrebbero un
iter lunghissimo per poter essere approvate.
Queste leggi sono difformi tra loro e mette conto di analizzarle
brevemente una per una.
La legge presentata dalla Giunta prevede un sistema tutto nuovo
nelle elezioni politiche per la Valle d'Aosta, cioè prevede un
sistema che è vigente in Francia, è vigente in America, è vigente
in Inghilterra e che prospetta i due turni di elezioni, due turni
di elezioni nei quali per primo ogni Partito si deve presentare da
solo, e ricordiamoci che in Valle d'Aosta c'è una proliferazione di
Partiti, facendo i conti si arriva ad una dozzina, e quindi ci
sarebbe una prospettiva non elettorale, ma, secondo me, una
prospettiva carnevalesca.
Ma c'è di più, e per me più grave, che la legge dice: nel caso
che alla prima tornata elettorale nessun candidato raggiunga la
maggioranza assoluta dei voti si torna alle elezioni; si torna alle
elezioni, sì proprio sì... - chi ha detto no? Chantel? - ...guarda
che invece è proprio sì.
Allora siccome noi sappiamo che in Valle d'Aosta mai nessun
candidato, anche con le concentrazioni più forti, raggiunge, ha
raggiunto e può avere la speranza di raggiungere il 50% più uno, si
dà per scontato già che l'elettorato della Valle d'Aosta deve
essere chiamato a distanza di 15 giorni per la nuova tornata
elettorale. Io non so se l'elettorato valdostano sia disposto a
fare questo gioco nel quale, fra l'altro, viene detto che ad un
certo momento, nella seconda tornata, noi che siamo gelosi, eh
Comm. Pedrini, gelosi dei nostri simboli o delle nostre sigle,
nella seconda tornata elettorale scompare tutto, non si vede più
nessun simbolo e c'è il Comm. Pedrini, oppure Pollicini oppure
Montesano i quali di persona raccolgono i voti dell'elettorato
valdostano.
Ora a me sembra che questa legge per l'innovazione che essa
porta sia poco accoglibile, soprattutto dall'elettorato valdostano,
il quale già sa, dà per scontato che dovrebbe essere chiamato due
volte in 15 giorni alle urne elettorali.
Per quello che riguarda la legge comunista, io prima di tutto
vorrei fare una osservazione di dettaglio, se non vado errato,
all'articolo che il Consigliere Dolchi indica come da modificare,
che sul testo è scritto 93, io credo che sia il 92, mi pare, sia il
92 e non il 93 della legge.
Ora, a parte questo, io desidero dire che allo stato attuale,
cioè a dire al momento in cui il Parlamento esiste, ci sono 629
deputati già presenti in Parlamento, non possiamo fare discorsi
per, se mai lo possiamo fare in tempo futuro, fare discorsi per
mandare, con una articolazione diversa, secondo le prospettive,
secondo le idee di ciascun settore, mandare eventualmente due
deputati, perché cozzeremmo contro un disposto ben preciso della
Costituzione che limita a 630 i deputati presenti in Montecitorio;
sarà ben difficile che la Valle d'Aosta mandi due deputati, però
per assurdo, per ipotesi, possiamo fare anche la prospettiva che
vengano fuori due deputati secondo la legge Dolchi o secondo la
legge Pedrini.
La legge Dolchi non può essere applicata adesso, perché ha una
sostanza più di prospettiva che di attualità, è vero, l'ha detto
stamattina il Consigliere Dolchi; non è applicabile perché oggi il
Parlamento è formato, ci sono 629 deputati che attendono l'arrivo
del 30° che è quello della Valle d'Aosta, 30°, non due, non 30° e
31°.
Quindi perciò cerchiamo di essere coerenti con noi stessi e
cerchiamo di dare il nostro apporto positivo e costruttivo affinché
questo numero costituzionale delle Camere venga sanato attraverso
le elezioni che devono essere fatte in Valle d'Aosta.
Per quello che riguarda il Comm. Pedrini io Le devo dire, sa, io
ho preso la parola anche perché faccio parte di un Partito il quale
fa parte a sua volta del Governo, quindi io devo anche, anche se
modestamente, qui, per la mia persona, devo dire che non posso
smentire una legge del Governo alla quale legge hanno preso parte e
hanno dato il loro assenso i Ministri del mio Partito; io mi
permetto di sollecitare anche la sua attenzione sul fatto che, dopo
parecchi anni, il Governo attuale è formato  anche dalla
compagine liberale, compagine liberale la quale ha messo anche per
la sostanziale presenza, per la responsabilità delle funzioni dei
quattro Ministri liberali, ha messo anche la sua firma sotto il
testo di legge governativa.
È vero? E allora io mi sentirei a disagio Comm. Pedrini nel
prospettare un'altra legge che viene dal Partito Liberale, no io mi
permetto di fare queste osservazioni e gliele faccio con tutta
sincerità, senza astio, senza polemica, di proporre un disegno di
legge tale, che poi le dirò per quale ragione non è attuale, che
venga a contrasto con quello presentato dal Governo, di cui sono
partecipi i liberali, perché nel gruppo parlamentare liberale si
troverebbe il contrasto fra la legge dello Stato che è
controfirmata anche dai ministri liberali, e la legge del Consiglio
regionale proposta dal Consigliere liberale Pedrini; ecco qua ci
sarebbe un contrasto in termini e costanza.
Pedrini (P.L.I.)
- Consigliere Montesano, in questo
momento! Io stamattina ho chiarito che se ci sono stati degli
scambi fra il Partito Liberale Valle d'Aosta e il Partito Liberale
centrale dove si è detto che evidentemente noi desideriamo delle
garanzie assolute, dopo di che noi non abbiamo niente in contrario;
in caso contrario noi faremo la nostra strada, questo è
pacifico.
Montesano (P.S.D.I.)
- Ora questo è il primo punto, Comm.
Pedrini; l'altro punto mi sembra che l'abbia già recepito
stamattina, cioè a dire Lei parla di due parlamentari, e io le
faccio le stesse osservazioni che ho fatto un momento fa; non può
essere attuale, perché noi dobbiamo per il momento inviare alla
Camera e al Senato un nostro rappresentante, uno, per non
sovvertire, nessuno ce la farebbe sovvertire, la Costituzione nel
suo dettato che fissa in termini ben precisi il numero dei
parlamentari a Montecitorio e a Palazzo Madama.
Quindi io ho voluto fare questo esame con tutta sincerità, ho
voluto fare questo esame senza polemica e senza spunti che possono
intaccare la suscettibilità dei colleghi e senza buttare benzina
sul fuoco; se mai aspetteremo che qualcuno la butti, per continuare
poi il discorso, no, siccome tu parlavi di benzina stamattina!
Ora io dichiaro di essere favorevole all'ordine del giorno per
quello che riguarda l'ordine del giorno presentato, letto dal
Consigliere Caveri, perché è un ordine del giorno letto dal
Consigliere Caveri però è un ordine del giorno che è presentato
dalla Concentrazione Democratica, cioè dai rappresentanti della
Concentrazione Democratica presenti in questo Consiglio.
Io per quello che riguarda le tre leggi, attendo che i
presentatori appunto prendano dei contatti per cercare di arrivare
alla formulazione di un solo disegno di legge, perché altrimenti io
non credo che sia possibile che il Consiglio regionale invii al
Parlamento tre disegni di legge diversi, tra i quali credo che
nessuno fatti i conti, verrebbe ad avere quella maggioranza di voti
necessaria per essere approvato; quindi io attendo le decisioni del
Presidente della Giunta, del Capogruppo Comunista e del Consigliere
Pedrini per poter poi dare svolgimento ai lavori del Consiglio e
vedere di concludere questo capitolo che porta per oggetto appunto
le nuove elezioni in Valle d'Aosta e la nuova legge elettorale,
grazie.
Personnettaz
(D.P.)
- Chi prende la parola?
Tonino.
Tonino (P.C.I.)
- Ma io ho già detto prima, stamane, che
avevo confrontato il disegno di legge presentato dal Gruppo
Comunista e che condividevo in pieno, in quanto si tratta di un
disegno di legge che permette di sopperire alle gravi lacune che si
sono presentate nel passato in un modo direi abbastanza drammatico,
e di aprire delle nuove possibilità sia per quanto riguarda il
subentro al Senato e meglio ancora per quanto riguarda la
Camera.
Il Consigliere Dolchi nell'illustrare stamane la loro proposta
del Gruppo Comunista mi ha convinto ancora di più, in quanto ha
chiaramente illustrato come la loro proposta di legge, che io
condivido, non rischia di toccare i dettati costituzionali, ed
evita quindi se vi è la volontà politica, di non andare incontro a
delle lungaggini che a qualcuno le interessa per poter dire che da
questi banchi non si vogliono fare le elezioni.
A me sembra che la spiegazione fatta dal Consigliere Dolchi,
così chiara, per chi vuole capire, che tale progetto di legge non
tende a lungaggine, ma unicamente a stabilire una volta per sempre
una legge elettorale che comunque ci garantisce la presenza di
nostri rappresentanti ai due rami del Parlamento, oltre alla parte
innovativa per quanto concerne la Camera e le sostituzioni.
Quindi nessuno di noi vuole rinviare ma solamente affrontare il
problema tenendo conto che, in ultima analisi, il Consiglio
regionale ha il diritto di pronunciarsi e prendere delle iniziative
in tale senso, altrimenti a che serve la parola autonomia regionale
se non per sciacquarsi solamente la bocca.
Io mi auguro che i vari gruppi consiliari siano responsabili
delle loro proprie decisioni, perché ad un certo punto la demagogia
non serve a nessuno se non a squalificare ancora di più questa
Assemblea che al di fuori di essa tanto già fa parlare di sé.
Naturalmente sul progetto di legge di iniziativa comunista,
Dolchi, occorre aggiungere, come diceva stamane il collega Dolchi,
aggiungere un comma, che per quanto riguarda la proporzionalità
alla Camera ne verrà tenuto conto dopo aver fatto le nuove
elezioni, in quanto non è possibile oggi cambiare il plenum alla
Camera e al Senato, il plenum già fissato.
Sono d'accordo che i Partiti e i Movimenti si trovino e
concordino in modo che da questo Consiglio su questo problema si
trovi unanimità; certo sono un ingenuo a pensare di poter arrivare
a tanto, nel clima che si respira, soprattutto dal tenore di certe
affermazioni fatte stamane.
Il Presidente del Consiglio, poco fa, ha cercato in qualche modo
di voler giustificare, lo chiamo un sopruso, usato dal Consiglio
dei Ministri non avendo invitato il Presidente della Giunta a una
decisione che riguardava la Valle d'Aosta, dicendo che altre volte
ciò è già successo; io dico che se questo è successo in passato non
vuol dire che deve essere ripetuto, quindi noi dobbiamo protestare
in queste cose e non naturalmente come recita l'ordine del giorno
ringraziare questo Governo per questo sopruso, questo l'ho già
ripetuto stamane, lo ripeto ancora adesso.
Montesano (P.S.D.I.)
- Chi chiede la parola?
Manganoni (P.C.I.)
- Non ripeto quanto ho già detto
stamattina e non voglio polemizzare con nessuno.
Qui si è affermato che le proposte di legge presentate in
Consiglio rivestirebbero un carattere di incostituzionalità, cioè
dovrebbero seguire un lungo iter essendo delle leggi a carattere
costituzionale, mentre quelle presentate dal Governo non
rivestirebbero questo carattere; ebbene queste affermazioni fatte
da diversi Consiglieri questa mattina sono state smentite dalla
lettura, da parte del Presidente della Giunta, delle proposte di
legge presentate dal Ministro Taviani e poi dal Consigliere Berthet
e recentemente dal Governo, che sono tutte e tre le medesime, nelle
quali il Ministro Taviani e il Consigliere Berthet affermavano il
carattere costituzionale di queste leggi; quindi se ci sono delle
proposte di legge che rivestono carattere costituzionale sono
proprio quelle; quelle due, e quindi la terza presentata
attualmente dal Governo, lo affermano addirittura un Ministro e un
senatore democristiano!
Quindi come si fa ad affermare che le nostre proposte rivestono
un carattere di costituzionalità della legge quando nessuno lo
dice, mentre la legge presentata dal Governo è affermato da un
Ministro che riveste un carattere costituzionale?
Pertanto non è esatto, Presidente, quanto ha detto Lei che
quello non ha quel carattere le nostre sì, anzi, tuttalpiù fino
adesso almeno è dimostrato il contrario, ed allora vista questa
situazione io direi, il Consiglio regionale concordi naturalmente i
tre progetti o quattro, quelli che sono presentati, se ne dovrà
tirare fuori uno, io direi si riuniscano i presentatori di queste
proposte di legge, concordino su un solo progetto di legge, che
venga riportato in Consiglio e chi non vorrà votarlo non lo voterà,
comunque il Consiglio si pronunci e si ponga termine a questa
discussione.
Montesano (P.S.D.I.)
- Altri che chiedono la parola?
Allora il Consigliere Manganoni ha ribadito anche la mia richiesta,
mi pare, quella cioè che si cerchi di formulare un solo disegno di
legge. Prego Consigliere Caveri.
Caveri (U.V.)
- Domando la parola per dire quella frase
che volevo dire prima di pranzo e cioè volevo rispondere brevemente
su di un solo punto al Presidente Dujany, riecheggiato un momento
fa dal Consigliere Manganoni, a proposito di quella dichiarazione
del Ministro Taviano sul preteso carattere costituzionale di quella
tale legge che sappiamo.
Ora l'argomento è assolutamente, o meglio l'argomentazione è
assolutamente infondata per considerazioni molto semplici, e cioè:
noi sappiamo benissimo, noi ci stupiamo che il comunista Manganoni
prenda talmente sul serio quello che dice un ministro
democristiano, questo "timor reverenzialis" verso i ministri
democristiani non ce l'abbiamo affatto, perché non siamo per
conformisti, evidentemente Manganoni è diventato un
conformista!
Io volevo soltanto dire questo: il Ministro Taviani perché ha
fatto quel tale apprezzamento, ha espresso quel tale giudizio?
Perché faceva parte di un Governo di centro-sinistra o di presunto,
di cosiddetto centro-sinistra, che in quel momento non aveva
nessunissimo interesse e nessuna volontà politica di fare le
elezioni politiche in Valle d'Aosta, cioè il Ministro Taviano
voleva rimandare alle calende greche le elezioni politiche della
Valle d'Aosta e quindi è ricorso al solito argomento e alla solita
scusa di dire, scusa infondata, asserzione priva e destituita di
qualsiasi fondamento, che quella legge potesse avere un carattere
costituzionale.
Quindi vediamo che la tecnica è sempre quella. Ieri un ministro
del centro-sinistra affermava, contro la verità, il carattere
costituzionale della legge, contro la verità, il carattere
costituzionale della legge, oggi si ricorre allo stesso trucco,
allo stesso espediente, allo stesso espediente, alla stessa
gherminella, e cioè si presentano dei progetti di legge di sapore
chiaramente costituzionale perché? con che scopo? di ritardare le
elezioni politiche della Valle d'Aosta.
Quindi l'argomentazione di Dujany, echeggiata fedelmente più
tardi da Manganoni, non dimostra nulla, anzi semmai, credo di aver
dato la dimostrazione, si tratta di argomentazioni infondate e che
dimostrano semmai il buon fondamento delle nostre tesi.
Dolchi (P.C.I.)
- Ma ecco, mi sembra che giunti a questo
punto, dopo che Bordon aveva chiesto la parola stamattina solo per
sapere se andavamo a mangiare o meno e che oggi pomeriggio si vede
che ha mangiato bene, non ha più richiesto la parola e quindi non
capiamo il pensiero della D.C. su questo argomento, penso che ci si
avvii alla conclusione della discussione generale.
Però siccome è ovvio che avendo presentato un progetto di legge,
credendo nella bontà di questo progetto di legge, è conseguenza che
io prenda la parola per confutare, non dico per convincere del
contrario quanti hanno sollevato delle obiezioni, ma per lo meno
per confutare, alcune cose che sono state dette.
È stato dello dall'On. Caveri, è stato detto anche dal
Presidente Montesano, che i vari progetti di legge sono tutti di
carattere costituzionale, quindi che prevedono la doppia lettura e
quindi un espediente per ritardare le elezioni, mentre invece il
disegno di legge presentato dal Governo Andreotti, questo disegno
di legge che sembra così perfetto e così accettabile da tutti,
tanto è vero che stamattina il Consigliere Ramera ci invitava a
neanche discutere questi progetti di legge perché bastava quello
presentato dal Governo...
(Voce in lontananza del Consigliere
Ramera) ...
Mi sembra che questo disegno di legge sia, fra i
tanti presentati, l'unico che possa creare il dubbio sulla sua
costituzionalità ossia se è un disegno di legge costituzionale o se
ordinario.
Ha già detto il Presidente della Giunta e non ripeto, che si
tratta più o meno, con le parole cambiate, del disegno di legge
presentato da Taviani nel 1966, unificato con il progetto Chabod e
ripresentato come progetto costituzionale dal Senatore Berthet?
Ci ha detto chiaramente l'On. Caveri che era una scusa nel 1966
per non fare le elezioni, quelle elezioni che allora Partito
Comunista e Union Valdôtaine volevano quelle elezioni che adesso il
Partito Comunista, che non respinge e non si spaventa di un
confronto elettorale, vuole ancora con la massima sollecitudine. Ma
quel progetto di legge, quel disegno di legge governativo, il
disegno di legge governativo l'ho detto stamattina e lo ripeto,
perché il collega Ramera vuole una chiarificazione. Non è il
disegno che recepisce la proposta di Andrione di fare le elezioni
con il vecchio sistema, cioè con l'attuale legge elettorale, cioè
col decreto presidenziale del 30 marzo 1957 per la Camera e con la
legge 6 febbraio 1948 per il Senato, cioè quel metodo, quel sistema
che non prevede il subentro e sostituzioni in caso di decesso e di
vacanza, propone il metodo diverso: quello di nuove elezioni, cioè
di elezioni suppletive, cioè di quel concetto che era stato allora
alla base della discussione, se il disegno di legge doveva essere
costituzionale o ordinario delle elezioni suppletive in caso di
vacanza per il, la circoscrizione della Valle d'Aosta.
... Ebbene noi, con il nostro progetto di legge, presentiamo una
soluzione che non ci sono dubbi è una soluzione di legge ordinaria
e perché? Perché prevede esclusivamente la modifica degli artt.
della legge ordinaria - e qui condivido il parere, faccio la
rettifica che avevo già fatto precedentemente, che è stata recepita
dal Presidente del Consiglio - l'articolo uno si tratta dell'art.
93 del Decreto del Presidente della Repubblica e l'articolo due si
tratta dell'art. 92, c'è stata una inversione nella elencazione
degli articoli.
Quindi una modifica ad una legge ordinaria, cioè alla legge
ordinaria delle elezioni è ovvio che sia una legge ordinaria, non
ci sono dubbi in proposito.
Ma l'On. Caveri dice, con una argomentazione che ho seguito
attentamente, dice che lo spirito della Commissione dei 18 era di
attribuire alla Valle d'Aosta un Collegio uninominale e che
qualsiasi variazione a questo spirito porterebbe alla variazione
dello Statuto Speciale e quindi alla discussione, alla
presentazione di una legge costituzionale.
Ebbene, se noi esaminiamo - e mi scuso se ritorno
rapidissimamente su questo argomento, ma vorrei proprio sgombrare
il terreno da queste preoccupazioni, in materia elettorale tra
Statuto Speciale, costituzione della Repubblica e legge elettorale,
noi abbiamo dei precisi riferimenti alla Valle d'Aosta.
Lo Statuto Speciale della Valle d'Aosta dice all'art. 47 che
agli effetti delle elezioni per la Camera dei Deputati e per il
Senato, lo rileggo, lo ha letto stamattina l'Avv. Caveri, la Valle
d'Aosta forma una circoscrizione elettorale; non si parla di
collegio uninominale.
E, mette assieme l'art. 47 - Camera e Senato - ma il legislatore
nel 1948 si preoccupava che la Valle d'Aosta non aveva gli abitanti
sufficienti per avere un Senatore, e allora all'art. 57 della
Costituzione, precisa "La Valle d'Aosta ha un solo Senatore, cioè
si preoccupava il legislatore di una condizione di favore che
doveva essere attribuita alla Valle d'Aosta che non aveva il numero
di elettori sufficienti, il numero di abitanti sufficienti per
rivendicare un Senatore, e glielo attribuiva nella costituzione
della Repubblica Italiana.
E queste sono le due leggi fondamentali e costituzionali; una
parla che parla di circoscrizione elettorale, l'altra che dice la
Valle d'Aosta ha un solo Senatore.
Tutti gli altri riferimenti e se volete le conseguenze sono in
una legge ordinaria, sono nelle leggi ordinarie che regolano le
elezioni in Valle d'Aosta.
Infatti si parla nel testo unico delle leggi per le elezioni
della Camera dei Deputati: 30 marzo 57 n. 161 al titolo VI - artt.
92 e 93 "Le disposizioni speciali per la Valle d'Aosta e quindi è
una legge ordinaria che regola con disposizioni speciali la materia
per la Regione Autonoma della Valle di Aosta e quella del Senato -
meno importante - perché c'è la Costituzione che fissa che la Valle
d'Aosta ha diritto a un Senatore, ripete lo stesso concetto e
prevede delle disposizione speciali per la Valle d'Aosta.
Quindi in nessuna legge costituzionale si parla di Collegio
uninominale, quindi il progetto di legge comunista che presentiamo,
che abbiamo presentato e che in discussione adesso, presso questo
Consiglio regionale, si riferisce all'art. 47 dello Statuto
"circoscrizione elettorale, non Collegio uninominale".
Ma dice l'On.le Caveri, c'è lo spirito, il Collegio uninominale,
il legislatore nel 1948 intendeva dare alla Valle d'Aosta un
Senatore e un Deputato.
Non ci sono dubbi che intendeva dare un Senatore, lo ha scritto
nella Costituzione e ancora adesso siamo con un numero di abitanti
inferiore a quello che il il quorum per avere diritto ad un
Senatore.
Ma per la Camera dei Deputati, per la Camera dei Deputati,
parlando lo Statuto di circoscrizione, perché non possiamo
rivendicare quella stessa condizione di favore nel 1972 che ci
aveva proposto, che ci aveva dato il legislatore del '48 e cioè una
circoscrizione elettorale dove si possa anche, in base all'aumento
del numero degli elettori, degli abitanti, aspirare ad avere due
Deputati.
È quello che prevede in prospettiva la nostra legge che è
perfettamente aderente allo spirito, alla lettera dello Statuto
Speciale e della Costituzione repubblicana.
Ecco perché con passione, direi, sosteniamo questo nostro
progetto di legge che è frutto di attenti studi.
Ritengo che il Consiglio regionale, non possa fare a meno - l'ho
già detto - di far sentire la sua voce su una materia così delicata
e così importante e mi auguro che i vari proponenti, direi,
addirittura non solo i proponenti delle leggi rimaste presenti
all'attenzione del Consiglio regionale, ma tutti i Gruppi, possono
contribuire alla redazione di un testo unificato che sia
confrontato con quello del Governo e che possa far sentire in sede
parlamentare la voce della Valle d'Aosta.
Perché è vero, Signor Presidente Montesano, noi abbiamo
sollecitato elezioni e revisioni del metodo elettorale, ma se Lei
rilegge attentamente l'ordine del giorno votato all'unanimità, non
abbiamo sollecitato, come lei ci ha detto, il Governo, abbiamo
sollecitato senza precisare da chi nuove elezioni, è nel testo
dell'ordine del giorno votato, e poi abbiamo deciso di mandare
quell'ordine del giorno al Presidente della Repubblica, al
Presidente del Consiglio dei Ministri, ai Presidenti delle sue
mere, ai Gruppi parlamentari; quindi abbiamo sollecitato le massime
Autorità dello Stato, i Gruppi parlamentari e le forze politiche ad
affrontare il problema delle elezioni della Valle d'Aosta.
Il Gruppo comunista alla Camera e al Senato ha recepito questa
nostra richiesta; il Consiglio dei Ministri ha recepito questa
nostra richiesta e non ci fa, anche se l'Avv. Caveri.
Montesano (P.S.D.I.)
- Ce l'ha, scusi Rag. Dolchi, il
testo della proposta comunista? Alla Camera? Perché Pecchioli, il
Senatore Pecchioli mi aveva scritto, si ricorda? Io l'ho
comunicato, che il Gruppo Comunista aveva presentato un disegno di
legge.
Dolchi (P.C.I.)
- Presenterà.
Montesano (P.S.D.I.)
- Ah, presenterà...
Dolchi (P.C.I.)
- Allora quando ha scritto era futuro, ha
presentato, è stato scritto sui giornali, ripeto al Consiglio
regionale, è stato presentato al Senato con le firme Terracini,
Pecchioli, Germano e Vignolo; è stato presentato alla Camera con le
firme Natta, Pajetta, Spagnoli, Mila e D'Amico e altri; cioè queste
proposte sono state presentate. Il Gruppo Comunista alla Camera e
al Senato ha recepito quell'ordine del giorno, lo ha recepito il
Consiglio dei Ministri che ha ritenuto di presentare un suo
disegno. Ecco On. Caveri, noi non siamo stati affatto dispiaciuti
che il Consiglio dei Ministri abbia proposto un suo disegno di
legge; quello che ci ha dispiaciuto - e lo abbiamo scritto in un
ordine del giorno - è che violando una norma costituzionale, cioè
lo Statuto Speciale della Valle d'Aosta, a quella discussione non è
stato invitato il Presidente della Giunta regionale, quello è il
dispiacere che abbiamo avuto, quello è l'oggetto di un nostro
ordine del giorno che voi avete sentito questa mattina, e, visto
che siamo in materia di ordini del giorno, dirò anche che non ci
può certo soddisfare l'ordine del giorno, dirò anche che non ci può
certo soddisfare l'ordine del giorno presentato dall'Union
Valdôtaine e dalla D.C. quando di fronte ad una sua lampante
violazione dei diritti della Valle d'Aosta il Consiglio regionale
dovrebbe limitarsi, come è scritto nell'ordine del giorno che io ho
- questa mattina Manganoni non avendolo forse ha travisato alcune
parole - un ordine del giorno che dovrebbe limitarsi a constatare
che il Presidente della Giunta regionale non è stato invitato ad
intervenire alla seduta del Consiglio dei Ministri come sarebbe
stato auspicabile; noi diciamo no, che non è sufficiente, non
dobbiamo auspicare una cosa di cui abbiamo diritto, la Regione
valdostana ha scritto nel suo Statuto delle norme precise che
riguardano tutti i cittadini e riguardano anche il Governo, per cui
se c'è scritto che deve intervenire non possiamo auspicare che sia
invitato che intervenga, dobbiamo richiedere che questo avvenga e
dobbiamo protestare energicamente, deplorare un simile
comportamento da parte del Governo centrista di Andreotti.
D'altra parte non ci si poteva aspettare altro da un Governo di
questo genere, sostenuto dalle forze di destra che lo sostengono.
Ecco perché noi non voteremo l'ordine del giorno presentato
dall'Union Valdôtaine e dalla D.C., e mi limiterò a concludere
dicendo una cosa: noi abbiamo molte volte parlato a lungo di
problemi alle volte di dettaglio in questo Consiglio regionale.
Oggi ci troviamo di fronte ad un problema particolarmente
importante; importante perché determina il modo con cui gli
elettori valdostani eleggono i propri rappresentanti al Parlamento,
ed anche importante perché come si sono svolte, come si è svolta la
discussione fino adesso vediamo che si tratta anche di una difesa
dei principi autonomistici, dei principi regionalisti; ebbene
questa è una occasione di fare sentire la voce della Valle d'Aosta
in una iniziativa autonoma, regionalista che riguarda una legge di
iniziativa regionale, una legge che ci riguarda, che riguarda
l'intero paese perché riguarda la composizione del Parlamento, ma
che in prima parte riguarda noi valdostani che siamo chiamati ad
eleggere i nostri parlamentari; e noi riteniamo che l'autonomia è
uno strumento che si debba servire di tutte le armi a disposizione,
una di queste è l'iniziativa legislativa, questa iniziativa
legislativa noi rivendichiamo, ecco perché insistiamo che non la
nostra legge ma una legge sia votata dal Consiglio regionale della
Valle d'Aosta.
Se noi rinunciamo a queste prerogative, non ci serviamo degli
strumenti regionalisti, noi ci vedremo e ci vediamo superati da
certe Regioni a Statuto ordinario che si servono degli strumenti
regionalisti e che vanno più avanti in questi ultimi tempi di
quanto vanno le Regioni a Statuto speciale. Non dobbiamo perdere
l'autobus, non dobbiamo rimanere indietro, ci dobbiamo servire di
tutti questi strumenti per rivendicare, per riaffermare la volontà
autonomistica della Regione valdostana.
Pollicini (D.P.)
- Mi pare che la discussione fatta per
illustrare le varie posizioni dei singoli Gruppi che hanno
presentato proposte di legge per la ripetizione delle elezioni
politiche ci abbiamo dato un quadro ed abbiano chiarito parecchi
degli equivoci che si sono creati attorno a questo problema.
Innanzi tutto è apparso chiaro che sono state ormai smontate le
tesi secondo cui le proposte di iniziativa consiliare siano diverse
come iter dalla proposta di iniziativa governativa; quindi ci
sembra per lo meno puerile il tentativo di far credere che
eventuali proposte di iniziativa consiliare servirebbero soltanto
per ritardare la ripetizione delle elezioni.
Ci pare estremamente facile smantellare questa tesi con un
semplicissimo argomento, e cioè qui si tratta di una volontà
politica, e poiché il Governo ha la maggioranza, se vuole, almeno
in ordine a questa maggioranza precostituita, può fare passare la
legge con i suoi voti, indipendentemente da quelle che sono le
altre proposte, è una scelta politica. La realtà invece mi pare che
sia un po' diversa, e cioè la realtà è che si vuole portare a
compimento un preciso disegno impostato in accordo con la D.C.
valdostana e con l'Union Valdôtaine che vuole vedere queste
elezioni in una data molto precisa collegata in vicinanza alle
elezioni regionali.
Mi pare quindi che le grosse promesse e chi le fa fatte è la
D.C. e l'Union Valdôtaine o meglio chiamiamola la Concentrazione
Democratica, erano quelle che entro tre mesi si sarebbero ripetute
le elezioni in Valle d'Aosta, e poiché questo non avverrà, ci cerca
di scaricare sulle altre forze politiche regionali la
responsabilità di un ulteriore atteggiamento della D.C. e
dell'Union Valdôtaine in dispregio degli impegni presi nei
confronti dell'elettorato valdostano.
Mi pare che di fronte a questo fatto sia opportuno richiamare
ancora una volta alla responsabilità dei Consiglieri regionali
tutti coloro i quali intendono veramente essere i portavoce del
popolo valdostano.
Non dimentichiamo che siamo di fronte ad una violazione
costituzionale, ammessa a tutti, anche da quelli che hanno scritto
che il Presidente della Giunta per avere puntualizzato e additato
ai valdostani il comportamento del Consiglio dei Ministri, hanno
detto che era un espediente ridicolo per impedire nuove elezioni
politiche in Valle d'Aosta. Le stesse persone che poi dicono che
era giusto che il Presidente della Giunta abbia fatto quella
dichiarazione.
Siamo di fronte a delle contraddizioni enormi che stanno a
dimostrare, io dico, la malafede, e il vero disegno di queste forze
che intendono portare avanti un preciso obiettivo che è quello di
strumentalizzare tutto e tutti, vivi e morti, ai fini dei loro
disegni.
Detto questo, noi rivendichiamo una prerogativa regionale a dare
un nostro indirizzo alla legge per la ripetizione delle elezioni
modificandone il contenuto e lo spirito; e mi sia permesso al
Presidente del Consiglio, che mentre parlava nella veste di
rappresentante del P.S.D.I., secondo me ha fatto una gravissima
dichiarazione che dimostra il suo scarso spirito regionalistico,
quando ha dichiarato che esprime molti dubbi che la legge
elettorale sia di particolare interesse della Valle d'Aosta, questo
è in perfetta sintonia.
Montesano (P.S.D.I.)
- Lo ripeto.
Pollicini (D.P.)
- Col pensiero del Governo che non ha
inteso invitare, e allora io dico di proposito, il Presidente della
Valle d'Aosta; e mi fa piacere questa alleanza, Presidente
Montesano, Avv. Caveri e Comm. Bordon, basata sul principio della
difesa strenua dei diritti dell'autonomia e del regionalismo,
questa mi pare che sia la migliore delle carte che potete
presentare all'elettorato valdostano.
Però vi è ancora una prospettiva di fondo da salvare, io non ho
ancora perso la speranza che il Consiglio sappia trovare, al di
sopra delle divisioni di parte, il modo di una linea comune a
presentarsi unito davanti al Consiglio dei Ministri con una propria
proposta di legge, o meglio davanti al Parlamento nazionale, e cioè
la proposta è, in accoglimento anche di ciò che ha detto il
Presidente del Consiglio, e cioè in adesione alla sua proposta di
fondere in un'unica proposta di legge la proposta del Consiglio
regionale per la ripetizione delle elezioni e la modifica della
legge elettorale.
Andrione (U.V.)
- Ma è evidente che respingiamo le ultime
parole del Consigliere Pollicini e che ancora una volta ribadiamo
quello che abbiamo detto e cioè che la difesa dell'autonomismo,
dell'autonomia valdostana, del diritto sono dalla parte di quelli
che chiedono le elezioni, la ripetizione delle elezioni immediata,
se poi questo avvenga con il tipo di legge A) o con il tipo di
legge B) sono problemi tecnici molto piccoli che proprio non ci
toccano, e la lunga dissertazione di Dolchi era il 99% inutile
perché l'unica cosa importante è quella di dire che se si vogliono
o non si vogliono le elezioni; e qui è apparso chiara una cosa: che
Pollicini e Manganoni non vogliono le elezioni e che queste
arrampicate sugli specchi, queste improvvise lauree di diritto
costituzionale con parentesi e contro parentesi sono solo dovute a
un fatto che si ha paura, che si ha paura delle urne, perché voi
cercate di rinviare il momento in cui i valdostani metteranno la
loro scheda nell'urna, punto e basta.
Se tu seguito a stella non puoi fallire al glorioso porto,
scriveva Dante; e il nostro glorioso porto sono le elezioni, e noi
seguiamo la nostra stella e vogliamo le elezioni, nient'altro, e
allora i vostri ragionamenti sul più o meno costituzionale della
legge A come dice Dolchi, dice perché la nostra in fondo non è
veramente costituzionale perché si attacca all'articolo 47 che non
parla di circoscrizione, o quello che dice Pollicini in questo
momento, dice che il Presidente del Consiglio fa un errore enorme
dicendo che il Consiglio dei Ministri avrebbe potuto non invitare
il Presidente della Giunta, di fronte al fatto concreto che la
Valle d'Aosta non ha rappresentanti in Parlamento, di fronte a
questo fatto che è reale e che nessuno può negare sono bazzecole;
quello che noi chiediamo è solo che i valdostani votino,
nient'altro, cosa semplice, cosa che è possibile, cosa che già una
volta vi ha dato torto, ed è per questo che improvvisamente vi
siete trovati una coscienza giuridica che non avete mai avuto.
Scusiamo Chantel tu non l'hai mai avuta, per non fare altri
nomi.
Chantel
(P.S.I.)
- Non faccio l'avvocato ...
Andrione (U.V.)
- No, no, no, fai il medico, forse quello
lo fai anche bene, però guarda, caro Chantel, su questo punto non
venire a dare lezioni...
(Voce dell'Assessore Chantel) ...
Ma
quando? Quando vi siete ricordati? Quando? Dove? Da quarant'anni a
questa parte vi siete occupati dei diritti dell'autonomia della
Valle d'Aosta quando? Fate adesso dell'antifascismo, non l'avete
fatto allora, adesso siete anche democristiani, quando era il
momento di esserlo non lo siete stati, adesso che è il momento di
dire certe cose non le dite, coprite col vostro manto le più grandi
porcherie di questo mondo, siete sempre tranquilli e poi volete
venire a dire che non si devono fare le elezioni perché la legge A
o B, un po' di qua, un po' di là e via di questo genere; insomma
non bisogna neanche prendere i Consiglieri regionali e i valdostani
per dei fessi.
Noi sappiamo benissimo quello che vogliamo, può darsi, io mi
auguro che Pollicini abbia ragione, può darsi che la sua profezia
sia vera, può anche darsi che sia sbagliata, può anche darsi che le
elezioni si facciano ad ottobre, vedremo, per adesso noi, coerenti
con quella scelta che avevamo fatto di fare e di chiedere nuove
elezioni, siamo da quella parte, per cui con grande rincrescimento
votiamo contro queste proposte e lasciamo che facciamo il loro
corso.
Bordon (D.C.)
- Francamente ancora una volta non ho avuto
fortuna perché dopo l'intervento di Andrione non c'è molto molto da
aggiungere, è un intervento che è stato fatto all'insegna del buon
senso, che ha ripetuto non quello che pensiamo tutti noi qui
dentro, che ha la sua importanza, ma ha ripetuto quello che pensano
gli elettori valdostani fuori di qui, il che è molto più
importante, perché son quelli che contano in modo determinante non
noi e quindi io potrei anche starmene tranquillo; soltanto che
l'amico, perché non è solo collega Dolchi, è anche amico, è uno dei
pochi forse, mi ha chiamato in causa, non posso star zitto, perché
sennò dicono sta facendo il pasto del pitone, noi sappiamo qual è
la nomea dei democristiani, ecc. ecc. quindi la parola la devo
prendere lo stesso.
Vorrei innanzitutto dire che forse la cosa che mi
tranquillizzava di più, che mi teneva lì tranquillo era proprio che
ho la netta, precisa impressione che questo è un dialogo fra sordi,
e io questo mi sono già permesso di dirlo, non oggi, ieri,
avant'ieri, nel tempo scorso, il 15 di maggio, quando all'unanimità
votammo quella famosa risoluzione.
Perché è un dialogo fra sordi, perché ci troviamo da una parte
un gruppo di consiglieri che rappresenta un determinato
schieramento, che ha perso le elezioni, e dall'altra parte un
gruppo di consiglieri che ne rappresenta un altro che le elezioni
le ha vinte.
Ora è indubbia una cosa, e qui mi consenta perché con Dujany
abbiamo i nostri piccoli battibecchi, è logico che siamo così, ma
quei colpi di spillo che lui dà a me io glieli ricambio volentieri,
perché non dobbiamo dimenticare - questo lo dico con dispiacere,
perché è una piccola parte di polemica di nuovo amico Dujany - noi
siamo stati 16 anni insieme, sui banchi della D.C. eravamo sempre i
cavalli di punta per batterci contro il Partito Comunista, allora
tu stamattina hai voluto puntualizzare due cose che mi hanno in
parte fatto piacere ma in parte mi hanno anche solleticato, perché
quando tu hai voluto far notare la leggerezza mia nel citare Mina
qui dentro, mentre da parte tua, con quella profonda saggezza e
quella profonda conoscenza che tu hai di Camus o Ramus o chi vuoi
tu, - ecco, non glielo dico apposta così mi corregge - perché
questa è la sua soddisfazione -, quindi di fronte a questo io
volevo però - e lo ripeto adesso - dirti che qui dentro io mi ero
permesso di citare Mina per quella sua famosa canzone, perché noi
diciamo sempre e soltanto delle parole, delle parole in gran parte
per camuffare quelle che sono le vere intenzioni di una determinata
parte, e questo io lo ripeto in questo momento e ve lo dimostrerò,
in aggiunta poi ha suscitato un po' di scandalo e me lo ha ripreso
l'amico Manganoni lì fuori dalla "hall", quando mi ha detto
stamattina hai parlato di preghiere; è indubbio che le preghiere
mie sono meno buone, sono migliori quelle di Dujany, perché le ha
imparate e recitate per lunghi anni in seminario, invece io questo
non ho fatto, però anche in questo caso è un altro colpo di spillo
che è giusto che io restituisca, per una volta ancora dopo essere
stato tanto in seminario sei venuto via, perché si vede che avevi
la stessa vocazione che ho io, per la simpatia di Mina o non Mina o
per altre simpatie.
Precisato questo che mi stava lì in gola, io vorrei polemizzare
con Pollicini, non ne vale la pena; polemizzare con Pollicini non
ne vale la pena perché Pollicini ha un suo abito mentale che è
finto democratico, è finto democratico, ha un abito mentale tutto
suo, perché lui ad un certo momento dice: noi siamo riusciti a
smantellare, sono parole tue, a smantellare la tesi che noi non
vogliamo le elezioni; dico beh, guarda amico Pollicini.
Pollicini (D.P.)
- ... Non hai capito niente.
Bordon (D.C.)
- Mi fa piacere anche questo perché si vede
che capisci tutto tu! È vero però una cosa: che sono in buona
compagnia perché sono in compagnia di 35.000 elettori che anche in
Valle d'Aosta non avevano capito niente di quello che tu dicevi
prima, ma che però ti hanno servito a dovere eh! E allora ripeto e
dice: che ad un certo momento tu ti metti in testa di avere
smantellato determinate impostazioni e invece non è vero niente,
perché non basta venire qui con voce altitonante e accusare gli uni
e gli altri di malafede, ma tanto per cominciare è una parola che
tu usi con molta facilità, con molta larghezza volevo dire, ora io
so che tu non sei il padre della buona fede, perché potremmo
ripetere quello che abbiamo detto stamattina ma è inutile stare qui
a dirlo perché tutta la Valle d'Aosta lo sa, tu non sei mai in
buona fede, dovrei dire che sei sempre in malafede, perché tu vieni
qui ad ammannire delle cose, a dire delle cose per le quali, delle
quali non sei convinto neanche tu, e allora quando tu vieni fuori a
darci delle lezioni di autonomia, ma amico Pollicini, qui si
potrebbe dire che ci siamo trovati, avevamo forse ancora i
pantaloni corti, chi più corti chi meno corti, nel 1943 ci siamo
trovati per qui, ci siamo trovati coi Manganoni, coi Dolchi, con
tanti altri, a fare chi più, chi meno il partigiano, battendoci per
certe norme, per certe facoltà autonomistiche della Valle d'Aosta,
ma noi non siamo qui per difendere il nostro passato, perché noi
abbiamo sentito la nostra autonomia quanto l'hai sentita tu, se non
l'abbiamo sentita di più, caso mai perché abbiamo delle lunghe
tradizioni di famiglia valdostana, abbiamo vissuto qui, siamo qui
da tanti secolo e quindi forse per chi viene da fuori come arrivi
tu, trapiantato qui...
Pollicini (D.P.)
- ...e appestato.
Bordon (D.C.)
- Ma chi lo dice? Ma dice tutto lui,
abbiate pazienza! Ma chi te l'ha detto?
Voce del Consigliere Pollicini.
Bordon (D.C.)
-Signor Presidente del Consiglio lo lasci
pure interrompere perché è un invito a nozze, come si dice qualche
volta!
Montesano (P.S.D.I.)
- Non protesti?
Bordon (D.C.)
- No, io non protesto, ma insomma questo è
anche vero, però appestato lo dici tu, si vede che effettivamente
lo sei, allora mettiti in cura dal tuo Dott. Chantel che ti curerà
gratuitamente!
Ma io questo non l''ho proprio detto e non l'ho mai pensato
neanche per gli oriundi, abbiamo sempre detto che quelli che
vengono in Valle d'Aosta e che vengono qui a lavorare, come ce ne
sono tanti, come ne abbiamo tanto nella D.C., sono i nostri
fratelli valdostani e quando parlano dell'autonomia valdostana e si
scaldano più di noi ci fanno profondamente piacere; quindi se
questi giudizi tu di appestato te lo vuoi tenere, io non credo
proprio dalla cera! Ti ho detto stamattina in sordina perché non
volevo che gli altri lo sentissero se no avrebbero detto che ero
triviale, ma adesso me lo lasci dire, avrai la faccia di bronzo ma
la faccia di appestato non ce l'hai! Quindi è poco ma sicuro.
Allora stabilito questo io non voglio continuare a polemizzare
con l'amico Pollicini perché è partito in quarta, lui la vede in
quel modo, ed è giustissimo che la veda così, perché ne ha la
convenienza, perché quando vi dicevo che è un dialogo fra sordi è
la verità, vedete qui dovremmo essere molto sinceri, noi abbiamo
promesso, abbiamo detto sin dal 25 di aprile alla televisione che
le elezioni in Valle d'Aosta si sarebbero rifatte, non in tre mesi.
Pollicini tu ci dai delle date, delle scadenze, che tornano comode
a te, ma vi abbiamo detto che le vostre bubbole di non avere i
parlamentari per cinque anni erano solo e semplicemente bubbole e
avremo noi provveduto tutti insieme a rifare le elezioni nel più
breve tempo possibile, ecco il punto fermo della nostra
discussione, nel più breve tempo possibile.
Arrivati a questo punto quindi, Pollicini io ti auguro buona
fortuna, avremo ancora occasione di riprendere il discorso
probabilmente dopo, ma ti lascio per fare un dialogo, vorrei dire
un po' più serio con Dolchi, perché Dolchi ha portato avanti un
discorso stamattina e ha ribattuto adesso che noi ci prepariamo su
questi problemi, ne diamo atto, se ne prepara effettivamente, noi
cerchiamo di seguirlo a ruota, forse avendo meno tempo di quanto ne
ha lui, che è pagato come funzionario del Partito Comunista, mentre
noi non lo siamo, ma questo non ha nessuna importanza, noi diamo
atto a te...
(Voce) ...
Insomma questo non lo so, non vado a
vedere questo, lo dirai alla gente delle imposte lo devi dire, a me
non interessa proprio niente.
E allora invece con Dolchi il discorso lo volevo fare in un
altro modo; Dolchi è venuto fuori e ha detto: noi qui abbiamo 5
proposte di legge, due di Andrione sono state ritirate e quindi su
queste non mi soffermerei neanche e ne rimangono altre e, con la
sua cortesia solita, la sua parola da "gentleman", perché Dolchi è
così, non è violento come Manganoni, ma forse io preferisco
Manganoni perché ci conosciamo da tanti anni, Dolchi ha
incominciato a dire, per esempio, che la proposta di legge, se no
qui inveisce di nuovo il mio Presidente della Giunta non devono
esistere quando fanno comodo a lui, la proposta di legge presentata
dalla Giunta ha le sue magagne; ora io non le voglio ripetere
queste magagne, non le voglio ripetere perché l'Avv. Caveri, il
Presidente del Consiglio, tutti questi hanno esaminato questa
questione con molta competenza e con maggiore preparazione della
mia, ma io d'altronde se avessi detto le stesse cose che ha detto
Dolchi sulla proposta di legge di Giunta indubbiamente avrebbero,
le mie parole, meno valore delle sue.
Quindi io mi servo soltanto di quello che ha detto Dolchi,
Dolchi ha detto: questa legge strana, è difficile che possa avere
attuazione e approvazione in Italia, al 51%, questa legge alla De
Gaulle, noi qui abbiamo tutto un sistema in campo nazionale che è
diverso, io penso che prima di portare avanti il nostro sistema
anche in Italia per sprovveduti che si sia, questo avranno
esaminato, e avranno scelto questo sistema per ragioni giuste io mi
auguro, perché se no sarebbe una specie di autolesionismo, perché
allora se dovremmo sempre solo ammettere che soltanto il buono è
all'estero noi siamo una banda di cafoni e quindi non sappiamo fare
niente; quindi questo studio, questa legge l'avranno portata
avanti, si vede che calzava per noi qui in Italia.
Allora lasciamo stare la legge della Giunta che, secondo quello
che dice Dolchi, e quello che dice Dolchi è saggio, dico io, in
questo caso almeno, non se ne deve più parlare, perché dovrebbe
essere scartata; quindi questa legge non possiamo prenderla in
esame.
Abbiamo poi avuto la proposta di Pedrini e la proposta di
Pedrini dice: io vorrei due Deputati, non so Senatore solo, vorrei
che i resti confluissero di là, e anche in questo caso - adesso non
mi ricordo più perché purtroppo l'interruzione pomeridiana, di
mezzogiorno, qualche lapsus ha portato, ma se non sbaglio per la
legge di Pedrini, anche qui l'amico Dolchi ebbe a dire che aveva le
sue, aveva i suoi inconvenienti perché probabilmente andando a
parlare di 2 Deputati noi andavamo a toccare quello che nessuno di
noi a parole dice di voler toccare: andiamo a toccare la legge
costituzionale, perché la legge nazionale quindi nostra stabilisce
630 Deputati, 315 Senatori, e quindi noi andremmo a infingere lì
dentro e quindi avremmo maggiori difficoltà.
Quindi neanche la proposta di Pedrini può essere presa in
esame.
E allora che cosa rimane? Rimane la proposta dell'amico Dolchi e
del Partito Comunista. Quindi arrivati a questo punto mi sembra che
buona parte delle difficoltà, secondo quello che dice Dolchi, e
Dolchi dice le cose sagge, noi dovremmo soltanto più esaminare
questa proposta; però noi diciamo ma scusate Signori, quando noi ci
siamo preoccupati il 15 maggio qui dentro di votare l'ordine del
giorno, eravamo tutti d'accordo di avere innanzitutto le votazioni
al più presto, noi dicevamo che era giusto che ci fossero due
parlamentari valdostani a Roma, che non si doveva rimanere senza i
due parlamentari, e chi è andato a Roma, modesto portavoce di
questi desideri, che cosa ha sempre sostenuto? Ha sostenuto noi
vogliamo anzitutto le elezioni, perché noi vogliamo innanzitutto
che ci siano i due parlamentari valdostani a Roma quindi questo era
il punto base, avessero detto allora: ma se noi facessimo una legge
più completa, se noi facessimo questo, chiedessimo due deputati e
ci avessero risposto: ma guardate signori che probabilmente con
questo sistema noi complichiamo le cose, chi voleva le elezioni
indubbiamente avrebbero detto no: mandate avanti un progetto di
legge che ci metta in condizione di poter avere al più presto nuove
elezioni.
Ora perché noi abbiamo le nostre perplessità? Quando il buon
Dolchi viene fuori, ci dice: ma state tranquilli, la nostra
proposta è semplicemente una legge ordinaria, non va a toccare la
Costituzione, perché guai se tocchiamo la Costituzione! Guai, sei
d'accordo con me, sono d'accordo tutti, il Presidente della Giunta
ha parlato delle norme di Taviani, ecc. ecc. e anche lì la
preoccupazione nostra è di non toccare la carta costituzionale,
perché in caso contrario non ne veniamo più fuori. Allora io potrei
dire all'amico Dolchi, dico, ma abbi pazienza, ma ne sei proprio
convinto? Perché se poi domani non fosse così? Noi siamo molto più
tranquilli con la proposta di legge governativa in quanto che ci ha
dato la matematica sicurezza di non andare a toccare la
Costituzione e quindi avere la vita più facile.
Questo è uno dei punti che io voglio ancora richiamare
all'attenzione, perché io vorrei fare non delle proposte, dobbiamo
portare avanti un discorso che abbia una certa conclusione, io
vorrei incominciare a dire a Dolchi, ma se ho ben capito qui
dentro, oggi come oggi, si fa un processo quasi alla Presidenza del
Consiglio per non aver chiamato ad assistere ai lavori il
Presidente della Giunta, e allora qui bisogna essere molto cauti,
perché se no guai, come noi abbiamo in Italia i difensori ad
oltranza dei lavoratori, mentre gli altri sono affamatori del
popolo con due P, dall'altra parte abbiamo in questa aula i
difensori ad oltranza dell'autonomia, l'abbiamo sentito dire da
Pollicini, perché quello che ha detto per esempio il Presidente del
Consiglio, ha detto secondo me delle cose anche sensate, è stato un
delitto, hai sentito Montesano, tu sei molto in gamba, la tua
carriera è finita, perché dopo la propaganda che ti faranno
attraverso la Valle d'Aosta, tu hai finito, tu sei un
anti-valdostano, sei servito di barba e di parrucca!
E allora io cercherò di essere molto cauto, quindi noi abbiamo
detto che siamo veramente spiacenti che questo non si sia
verificato, noi siamo veramente spiacenti che questo non si sia
verificato, noi siamo, ripetiamo ancora adesso, doppiamente
dispiaciuti di questo, perché doppiamente? Perché avremmo voluto
vedere che il Presidente della Giunta andasse a Roma, chiamato per
questi lavori e avesse detto; Signori noi preferiamo avere una
legge più completa che ci dia maggiori garanzie anche se ritardano
le elezioni, perché qui di nuovo sarebbe stato il famoso invito a
nozze, perché non ci avreste più potuto dire che noi non volevamo
le elezioni, mentre noi potevamo dirlo a voi questo.
Quindi non centra niente l'affare della difesa dell'articolo 44,
quello che è, perché noi siamo tutti d'accordo, sarebbe stato
meglio, auspicabile, se il Presidente della Giunta fosse andato
giù, certamente noi non avremmo avuto tutta la "cagnara" che
abbiamo avuto oggi qui; ma indubbiamente non si sarebbe cambiato
niente se si aveva intenzione di fare le elezioni, questo è il
discorso base.
Naturalmente io mi domando, e qui probabilmente saremo
interpretati di nuovo malamente, ma non ha nessuna importanza, lo
diciamo molte volte che siamo sul viale del tramonto insieme con
Manganoni e poi quando ci vogliono cacciare via reagiamo tutti e
due, ma è altrettanto vero che io mi domando se per esempio domani
il Consiglio regionale e il Presidente della Giunta che ne è
portavoce a Roma, in un Consiglio dei Ministri avesse detto noi non
vogliamo ancora le elezioni, le vogliamo fra due anni, ma ritenete
che il Governo e la Nazione avrebbero potuto accettare questo? Ma
io credo che debbano portare avanti un discorso di Statuto, di
Costituzione, lo Statuto stabilisce, la Costituzione stabilisce il
famoso numero dei Deputati e dei Senatori e questo plenum in Italia
noi dobbiamo avere, anche se per caso a noi non andasse a
fagiolo.
Quindi io ritengo proprio che qui si vada avanti e il punto
fermo non lo si voglia mettere sulla carta, cioè noi vi diciamo: se
voi ritenete di portarci allo studio una nuova proposta di legge
più completa, ecc? ma noi siamo qui, riprenderemo a settembre,
riprenderemo a ottobre, riprenderemo quando volete voi, ma come
prima soluzione - lo dicevamo col Partito Liberale, con Pedrini
stamattina - noi dobbiamo fare le elezioni subito, con un impegno
di tutti noi di portare avanti una nuova legge perché quella che è
adesso sembra che non sia sufficiente, perché il bello è poi
questo: che quando noi dovessimo discutere della legge, della
proposta di legge mi scusi Presidente della Giunta - della proposta
di legge di Dolchi, ma io non saprei poi neanche se siamo tutti
molto molto preparati a dire che va bene o non va bene, perché
giustamente abbiamo sentito stamattina l'Avv. Caveri che ha detto
che si è parlato per tanto tempo in sede opportuna di avere un
Collegio uninominale, di avere quindi una circoscrizione con questo
nostro metodo attuale, e voi ritenete che una legge elettorale sia
come un paio di scarpe, ad un certo momento me lo trovo un po'
stretto, vedo che non va proprio bene, vado a comperarne un altro,
già belle fatto.
Quindi stasera riuniamoci di là cinque minuti e mandiamo avanti
quella proposta; ma se questa è serietà di discussione e di
decisione, di fronte ad un problema di questa importanza, io lo
lascio giudicare un po' a tutti, ma in modo particolare lo
giudicheranno gli elettori; ma questo non basta ancora, io ho
sentito prima il Consigliere Dolchi - lo ripeto adesso - ma alla
Camera il Partito Comunista ha presentato una proposta di legge, un
disegno di legge, l'ha presentata e ha sentito il Consiglio
regionale? Non mi risulta; l'ha presa, l'ha portata lì, avrà
sentito voi, io non so se avete fatto bene o avete fatto male, ma
quando si è talmente difensori ad oltranza dell'autonomia regionale
e quindi dei suoi organi che sono la Giunta e il Consiglio, ma io
penso che prima di presentare una legge avreste dovuto portarla qui
e dire noi del Partito Comunista la mandiamo avanti, non farla già
presentare laggiù a firma degli uni e degli altri come hai detto
tu, se ho ben capito, perché qualche volta poi si capisce male,
perché dice: no, questo era futuro e quello è passato prossimo e
quindi le discussioni sono un po' velate, perché molte volte si
fanno così.
Ma indipendentemente da tutto questo discorso, io ripeto e dico
che la D.C. con la massima tranquillità, perché tanti anni di
storia e di Governo lo dimostrano, ha difeso sempre l'autonomia e
la libertà in Italia, e qui ogni tanto una goccia di benzina
bisognerà pur lasciarla mettere, specialmente Lei Presidente del
Consiglio, la goccia di benzina è una semplice, avete
effettivamente una disinvoltura fantastica voi comunisti, pensate
gli strali che tirerà fuori adesso Manganoni con quella penna
arroventata che sta fumando laggiù! Quando voi venite qui a dire
con tanta disinvoltura questa difesa a oltranza dell'autonomia, ma
io vi ho sempre detto e ve lo ripeterò sempre, ma tutti lo sanno
ormai, che voi siete soltanto difensori delle autonomie, delle
minoranze dei popoli là dove siete alla opposizione, perché quando
voi siete al Governo le autonomie vanno a farsi friggere, è sempre
stato così, la storia di ieri l'altro, di ieri, di oggi, le storie
di, non parliamo di Praga, di Caunas, ecc. perché farebbe ridere e
avrebbe ragione l'amico Manganoni che abbiamo fatto un comizio. Ma
io penso che un po' di coerenza ci dovrebbe essere, perché non si
può essere autonomisti qui in questa aula e al Parlamento o al
Senato a Roma, autonomisti si è dappertutto, perché autonomia vuol
dire libertà dei cittadini, libertà di stampa, libertà di parola, e
chi più ne ha più ne metta, cosa che voi nei vostri paesi, signori,
non attuate più, perché non vi fa comodo; invece noi qui ci
battiamo per questo e continueremo a batterci ancora, perché voi
poi ogni tanto venite fuori e, forse con quel piccolo vello di
agnello, cercate di nascondere quelle vostre, non dico brame, ma
quelle vostre decisioni da lupi, perché voi non avete cambiato
niente, voi siete sempre i medesimi, ogni tanto venite fuori e ci
dite ma noi abbiamo già modificato qualche cosa voi non avete
modificato niente, voi siete sempre i medesimi, avete sempre delle
impostazioni che noi non condividiamo e che la maggioranza del
popolo italiano per adesso non condivide e che voi in altri paesi
attuate soltanto grazie ai carri armati.
Ma, indipendentemente da questo, io chiedo scusa, ritorno al mio
argomento, e dico che la D.C. non riceve lezioni da nessuno per
quanto riguarda la difesa dell'autonomia valdostana perché vi ha
contribuito al cento e uno per cento.
Seconda cosa: in questo particolare argomento la D.C. ha speso
una parola e ha detto noi vogliamo le elezioni al più presto,
perché vogliamo che i due parlamentari siedano a Roma al più
presto; quindi tutti quelli che cercano di modificare questa
impostazione, larvatamente, furbescamente, apportando delle
richieste che certamente ritarderanno questo iter, per noi non
vogliono le elezioni.
Quindi per il momento non abbiamo molto da aggiungere ma questa
è l'impostazione netta e assoluta, noi le elezioni le vogliamo
effettivamente non soltanto a parole come molti di voi invece qui
dentro stanno facendo.
Montesano (P.S.D.I.)
- Consigliere Manganoni, Lei
aspetti, io le do la parola soltanto per un breve intervento,
perché è intervenuto due volte. Allora brevemente.
Manganoni (P.C.I.)
- In quest'aula dovrebbero esserci due
categorie di Consiglieri: quelli che vogliono le elezioni e quelli
che non le vogliono; chi sono quelli che le vogliono? (
Voce:
chi non le vuole: tu)
(risate) ...
Bene, questa è l'opinione
di Bordon; io dimostrerò coi fatti che le cose stanno esattamente
in senso inverso.
Dirò questo: noi non abbiamo mai detto, perché siamo più
obiettivi e non facciamo dei comizi, che voi non volete le
elezioni, anche se ve lo possiamo dimostrare, perché noi non
facciamo il processo alle intenzioni, noi giudichiamo i fatti, voi
invece non giudicate i fatti, raccontate le solite storie, fate i
processi alle intenzioni.
Ora noi vogliamo anche credere alla vostra buona fede, e la
nostra buona fede, e la nostra fede ve la dimostriamo come ho detto
coi fatti; dice Bordon: dice rimprovera ai Parlamentari del P.C.I.
hanno presentato a Roma una proposta di legge elettorale sulla
Valle d'Aosta senza sentire il Consiglio no? Quindi addosso ai
Parlamentari del P.C.I.; il Governo che presenta una proposta di
legge sulle elezioni della Valle d'Aosta, violando l'articolo 44
dello Statuto, che prescrive chiaro, ve l'ho letto stamattina e non
ve lo leggo per la seconda volta, che in questi casi deve essere
sentito il Presidente della Giunta.
Bordon (D.C.)
- E votato l'ordine del giorno del 15
maggio ...
Manganoni (P.C.I.)
- Quindi vi è una chiara violazione
dello Statuto, questo va tutto bene, per Bordon questo va bene,
Bordon, siamo più obiettivi! Io capisco qui bisogna, ecc. ma non
raccontiamo delle bubbole, insomma, stiamo con i piedi per terra!
Teniamo conto che c'è uno Statuto, che tu dicevi noi Democristiani
che abbiamo difeso l'autonomia, voi Democristiani avete votato lo
Statuto come l'abbiamo votato noi, e c'era Pieraccini Presidente
dell'Assemblea allora, Terracini comunista, compagno, quando
abbiamo votato questo Statuto, ma almeno se l'avete votato
rispettatelo, rispettate l'art. 44, invece non lo rispettate, e non
c'è una parola di deplorazione per questo fatto da parte del
Consigliere Bordon.
Comunque io penso che i nostri Parlamentari sono pronti a
ritirare la loro proposta qualora il Consiglio regionale gliele
mandi un'altra, perché i nostri Parlamentari rispettano le
decisioni dei Consigli regionali, perché in questo caso dimostrano
coi fatti e non con le parole, dico coi fatti, di rispettare le
autonomie regionali.
E adesso veniamo al fatto: Manganoni non vuole le elezioni, ma
questo può essere una opinione del mio collega, io rispetto le
opinioni del mio collega, io potrei dire Andrione od altri non
vogliono le elezioni, è una opinione che può valere come quella di
Andrione; ora invece io non esprimo, io non accuso gli altri di non
volere le elezioni, ma dimostro che noi le elezioni le vogliamo,
prima di tutto l'abbiamo dimostrato presentando un progetto di
legge, se noi non volevamo le elezioni non presentavamo un progetto
di legge, no? E si continuava a discutere, a rinviare alle
Commissioni, ecc. noi l'abbiamo presentato, quindi questo mi pare
che sia già una dimostrazione. In secondo luogo, io non ripeto
quello che ha detto Dolchi questa mattina, che il progetto che noi
presentiamo riveste un carattere di legge ordinaria, che pertanto
dovrebbe passare alle Camere con una sola volta, senza doppia
lettura come una legge costituzionale, quindi in un modo molto più
celere; mentre la legge presentata dal Governo, non ve lo ripeto
perché l'ho già detto stamattina - l'ha detto il Ministro
democristiano, che ha un carattere costituzionale, quindi dovrebbe
seguire una procedura lunghissima.
Ora tu Bordon mi mandi a dormire, va bene, ma senti un po', non
hai fiducia nei tuoi ministri, il ministro Taviani non è un
comunista, è un ministro democristiano, e anche quando il
Consigliere Caveri dice: Manganoni prende sul serio le affermazioni
di un ministro D.C.; On. Caveri io Lei sa quanta fiducia io ho nei
D.C.? e particolarmente nei ministri, e so che anche Lei non ne
aveva molta fiducia no? Le spiego, no io ho fiducia in Taviani, non
ho detto che io ho fiducia in Taviani, ma io ho detto che quando un
ministro democristiano ha fatto una affermazione, io penso che sia
tanto coerente da rispettare, da seguire questa affermazione, ma io
le aggiungerò di più: Lei dice allora le conveniva, e pertanto ha
sostenuto tale tesi, oggi non gli conviene più e quindi, Lei non
l'ha detto ma io immagino la conclusione del suo discorso - sarà
pronto a rimangiarsi tutte le tesi sostenute allora.
Caveri (U.V.)
- Questo lo dice Lei!
Manganoni (P.C.I.)
- Questo l'ha fatto capire molto Lei
perché diceva: allora conveniva, oggi non conviene più no? Ora io
vede, cosa penso dei Ministri.
Io ve l'ho detto cosa penso dei Ministri democristiani, ma mi
scusi, Lei col nuovo corso, eh beh, manifestare così apertamente
sfiducia in un ministro democristiano, beh sono fatti suoi, sia
molto chiaro, però mi lascia un pochino perplesso; comunque io
concludo, no non voglio fare più altre polemiche, ho preso un
mucchio di appunti ma lascio perdere; qui si tratta solo di un
fatto: chi vuole le elezioni con un progetto di legge imposto dal
Governo in violazione dell'articolo 44 dello Statuto e questo siete
voi, chi invece vuole una legge proposta democraticamente, una
proposta di legge approvata e proposta dal Consiglio regionale.
Quindi la sostanza non cambia assolutamente, i tempi e la
procedura sono esattamente i medesimi, perché noi fra tre giorni
possiamo far pervenire a Roma la nostra proposta di legge, che può
essere trasmessa alle Commissioni al Senato e al Parlamento.
Quindi non si perde tempo assolutamente, i fatti sono quelli;
noi in altri termini, voi volete rinunciare alle prerogative del
Consiglio sancite dall'art. 44 dello Statuto, noi invece vogliamo
tutelare i nostri diritti, le nostre prerogative, la nostra
autonomia, la sostanza, la differenza fra le vostre posizioni e le
nostre sono queste, non chi vuole le elezioni e chi non le vuole,
perché sono certo che tutti le vogliamo, io voglio anche dare atto
della vostra buona fede, però qui si tratta di rispettare lo
Statuto speciale e di rispettare le prerogative del Consiglio
regionale, il problema è tutto lì.
Personnettaz
(D.P.)
- Chi prende la parola? Allora
cosa facciamo Avvocato?
Io vorrei che ci fosse ... io aspetto il Presidente.
Andrione (U.V.)
- Ma allora Lei sospenda pure, secondo me
Lei può sospendere, sospenda per 10 minuti, Signorina guardi,
sospenda per dieci minuti.
Personnettaz
(D.P.)
- Sospendo?
Andrione (U.V.)
- Sì, sì, su proposta del Consigliere
Pollicini.
Personnettaz
(D.P.)
- E allora su proposta del
Consigliere Pollicini si sospende dieci minuti.
Si dà atto che la seduta è sospesa dalle ore 18,29 alle ore
19,06
Montesano (P.S.D.I.)
- La seduta è riaperta.
Prima di mettere in votazione gli ordini del giorno, è bene
sentire se è stato raggiunto un accordo fra i proponenti per la
proposta di legge. La parola al Consigliere Pollicini.
Pollicini (D.P.)
- È stato tenuto ora, nella sala delle
pre-consiliari, un incontro fra i Gruppi dei D.P., del Partito
Socialista, del Partito Comunista, del MAV e del PSIUP e del
Partito Liberale.
È stato trovato, ai fini di raggiungere quanto possibile la
maggioranza più ampia di consensi nei confronti di un disegno di
legge regionale sulla legge elettorale, un punto di incontro fra il
progetto di legge di iniziativa della Giunta e il progetto di legge
firmato dai Consiglieri del Partito Comunista; mentre per quanto
riguarda il Partito Liberale sarà lo stesso Capogruppo del Partito
a precisare la propria posizione.
Per quanto riguarda gli ordini del giorno, è stato trovato un
punto di incontro comune negli ordini del giorno presentati dal
Partito Comunista e dalla rappresentanza dei Democratici Popolari;
questa è la situazione al momento.
Montesano (P.S.D.I.)
- Il nuovo ordine del giorno per
favore.
Consigliere Pollicini e poi il nuovo testo se Lei volesse
cortesemente spiegare, diciamo così, un pochino l'aspetto di questa
legge.
Pollicini (D.P.)
- Ma in effetti era la mia intenzione,
ma siccome pensavo che Lei volesse conoscere soltanto per larga
massima, quale era il discorso sostenuto dall'altra parte per poi
procedere a una ordinata discussione o impostazione dei lavori però
se Lei me ne dà facoltà.
Montesano (P.S.D.I.)
- Ecco per l'impostazione dei
lavori, siccome c'è una nuova proposta sulla quale è probabile che
intervengano i Consiglieri è bene per l'ordinata appunto
prosecuzione dei lavori che la proposta venga conosciuta dal
Consiglio; quindi se Lei facesse la cortesia di metterla al
corrente.
Pollicini (D.P.)
- Senz'altro. Allora premesso che sia la
proposta di legge di iniziativa della Giunta, sia quella di
iniziativa del Partito Comunista sono state ritirate, è stato
trovato un punto di incontro a cui hanno aderito, oltre che i
Democratici Popolari, il Partito Comunista, il Movimento
Autonomista Valdostano, il Partito Socialista e il PSIUP, ed è
esattamente questa:
Articolo 1 - Viene abrogato, il nuovo articolo 1 viene...
Montesano (P.S.D.I.)
- Quale legge? Quella della
Giunta?
Pollicini (D.P.)
- Quello del Partito Comunista.
Montesano (P.S.D.I.)
- Ah capito.
Pollicini (D.P.)
- Viene abrogato l'articolo 1,
l'articolo 2 viene ad assumere il numero uno e contiene alcune
lievi modificazioni, ed esattamente glielo leggo:
Articolo 1 - Dunque "Proposta di legge recante norme per le
elezioni politiche in Valle d'Aosta".
Articolo 1 - L'art. 92 del Decreto presidenziale 30 marzo 1957
n. 361 è sostituito dal seguente:
"L'elezione del Collegio Valle d'Aosta è regolata dalle
disposizioni dei precedenti articoli in quanto applicabili, e con
le modificazioni seguenti..." (
voce) ...
Le modificazioni?
Non più 200/300 firme ma da 100 a 200 firme, il resto rimane
inalterato, rimane inalterato il secondo capoverso, cioè il numero
delle preferenze è di due e il terzo capoverso; l'articolo 3
diventa l'articolo 2 e poi vi è l'aggiunta di un nuovo articolo che
prende il numero di articolo 3 e dice esattamente questo: "Norma
transitoria".
Montesano (P.S.D.I.)
- Più piano per favore.
Pollicini (D.P.)
- Sì, poi gliene do una copia
Presidente.
"Norma transitoria - Per la copertura dei seggi di Deputato e
Senatore della Valle d'Aosta rimasti vacanti in conseguenza della
morte dei candidati presentati alle elezioni del 7 maggio del 1972,
i comizi elettorali saranno convocati entro sei mesi dalla entrata
in vigore della presente legge per la elezione di un Deputato e di
un Senatore".
Questo articolo 3 è tratto di pari passo esattamente identico a
quello contenuto nella proposta di legge governativa.
Montesano (P.S.D.I.)
- D'accordo. Cosa dice?
Andrione (U.V.)
- Chiedo scusa. Essendo le modificazioni
sostanziali, a nostra volta chiediamo una breve sospensione per
esaminare, avendo il testo scritto di quanto proposto dal
Consigliere Pollicini, perché non possiamo decidere così su una
semplice lettura, se quel testo corrisponde a quanto noi
pretendiamo.
Montesano (P.S.D.I.)
- Guardi, io penso che il
Consigliere Andrione c'è questo, in sostanza l'articolo 1 è
abolito; l'articolo 2 diventa articolo 1, se prende il testo, io
credo che non ci sia bisogno di interruzione, l'articolo 3 diventa
articolo 2?
Andrione (U.V.)
- Io avrei bisogno di un attimo di
sospensione. C'è un articolo 3 nuovo.
Montesano (P.S.D.I.)
- L'articolo 3 nuovo è quello che
ripropone le elezioni.
Andrione (U.V.)
- Ma noi per dichiararci favorevoli alla
legge abbiamo bisogno di un attimo di sospensione, solo questo.
Montesano (P.S.D.I.)
- Va bene, il Consigliere Andrione,
dice anche Lei Vice Presidente...
Fosson (U.V.)
- ... Come ha detto il Consigliere Andrione
sarebbe bene di avere sia il testo nuovo della proposta sia anche
la proposta dell'ordine del giorno unificato se è variato, in
maniera che vediamo un momento. Però mi permetto di dire una cosa:
non so se c'è anche il Partito Liberale che voleva dire qualche
cosa, alle volte può anche servire nella discussione generale.
Pedrini (P.L.I.)
- Evidentemente c'è stata una unione su
questo nuovo ordine del giorno; se la D.C. e l'U.V. ritengono
questo ordine del giorno valido, ossia da votarsi, il Partito
Liberale può rivedere le sue posizioni e adeguarsi insieme
all'Union Valdôtaine e alla D.C., in contrario il Partito Liberale
mantiene fermo il suo atteggiamento e spiegherò dopo il perché.
Montesano (P.S.D.I.)
- Allora la seduta è brevemente
sospesa.
Esaminiamo sia l'ordine del giorno che facciamo fare in copia,
ecco.
Si dà atto che la seduta è sospesa dalle ore 19,15 alle ore
19,28.
Montesano (P.S.D.I.)
- La seduta è riaperta.
Primo punto: vanno in votazioni gli ordini del giorno che sono
ridotti a due in quanto che l'ordine del giorno presentato dal
Partito Comunista e quello presentato dai Democratici Popolari,
meglio ancora dal Capogruppo Pollicini, sono stati ritirati e
riuniti in un unico ordine del giorno, che è stato distribuito mi
pare ai Signori Consiglieri; e poi c'è l'ordine del giorno
presentato dal Consigliere Caveri a nome della D.C., U.V. e Partito
Socialdemocratico. Quindi vanno messi ai voti questi due ordini del
giorno, dopo di che si passa all'esame della legge presentata - chi
la presenta questa legge? Chiamiamola legge modificata del Partito
Comunista è vero? E in più rimane un punto interrogativo: la legge
presentata dal Consigliere Pedrini. Il Consiglio non credo che
abbia bisogno della lettura di questi ordini del giorno; allora
viene messo ai voti l'ordine del giorno.
Pollicini (D.P.)
- Quello unificato non è stato
letto.
Montesano (P.S.D.I.)
- Appunto per ciò domandavo se
l'aveva detto, e allora è bene che lo legga. Lo legga Lei.
Pollicini (D.P.)
- "Il Consiglio regionale della Valle
d'Aosta, informato che il Consiglio dei Ministri ha approvato un
disegno di legge recante modificazioni alle norme delle elezioni
politiche in Valle d'Aosta;
ricordato che ai sensi dell'art. 44 dello Statuto speciale della
Valle d'Aosta il Presidente della Giunta regionale interviene alle
sedute del Consiglio dei Ministri quando si trattano questioni che
riguardano particolarmente la Regione;
rilevato che il Presidente della Giunta regionale non è stato
invitato alla predetta riunione del Consiglio dei Ministri;
mentre ribadisce la necessità di nuove norme che regolino e
permettano le elezioni politiche in Valle d'Aosta;
esprime il rammarico e protesta per il mancato rispetto dello
Statuto regionale".
Montesano (P.S.D.I.)
- Allora viene messo ai voti questo
ordine del giorno unificato; chi è favorevole alzi mano - contrari?
Astenuti? Nessun astenuto - Il Consiglio approva.
Andrione (U.V.)
- 12 contrari, 20 favorevoli.
Montesano (P.S.D.I)
- Si mette ai voti l'ordine del
giorno presentato dal Consigliere Caveri.
Personnettaz
(D.P.)
- Non ho capito.
Montesano (P.S.D.I.)
- Come?
Andrione (U.V.)
- La Perruchon ha votato a favore e se tu
conti, sono 12 contrari mentre la Sig.ra Chanoux è a favore.
Montesano (P.S.D.I.)
- È esatto, la controprova, nessuna
discussione, si fa la controprova, è così semplice. Chi è
favorevole alzi la mano, favorevoli, la conta è così semplice.
Avete contato?
Personnettaz
(D.P.)
- E io?
Andrione (U.V.)
- Chiedo scusa, sono 21.
Montesano (P.S.D.I.)
- Contrari?
Andrione (U.V.)
- Sono 12, chiedo scusa sono 11 mi sono
sbagliato io, faccio ammenda.
Montesano (P.S.D.I.)
- Astenuti? Niente, allora il
Consiglio approva.
Ordine del giorno Caveri: Chi è favorevole alzi la mano.
Andrione (U.V.)
- Questa volta sono 11.
Montesano (P.S.D.I.)
- Contrari? Astenuti?
Perruchon (U.V.)
- Je veux faire une déclaration.
Montesano (P.S.D.I.)
- Ma dopo la votazione vuol fare la
dichiarazione?
(Voce:
durante) ...Comunque facciamo una
eccezione per la Signora e allora Lei è astenuta no?
Andrione (U.V.)
- Sono quattro astenuti.
Perruchon (U.V.)
- Je ne comprends pas pourquoi certains
Conseillers de l'Union ne défendent pas nos droits aujourd'hui
comme en 1966, car il ne suffit pas de désapprouver le comportement
du Gouvernement italien si on accepte les conséquences nuisibles
pour le futur de ces décisions arbitraires; personnellement je
retiens que le comportement du Président de la Junte, qui a réagi à
la décision unilatérale et non conforme à notre Statut, prise par
le Président du Conseil des Ministres italiens soit cohérent à sa
charge et je ne peux que l'approuver. On ne peut pas en effet
accepter que à la solution d'un de nos problèmes des plus
importants comme la modification de la loi électorale puisse être
prise à Rome sans l'intervention d'un représentant de la Région;
cette décision unilatérale démontre une certaine insensibilité du
Gouvernement central que nous devons désapprouver.
La défense de nos droits dans les questions de principe surtout
me parait au contraire un des devoirs de tous les représentants des
valdôtains, même si cette résistance de la part du Conseil régional
nous coute des sacrifices ou de renonces.
Montesano (P.S.D.I.)
- Il Consiglio non approva, io ho
dimenticato di proclamare il risultato, con i voti che sono stati
conteggiati; avete conteggiato i voti? Pramotton?
Pramotton (segretario)
- ... 11 favorevoli, 19 contrari e
3 astenuti ...
Montesano (P.S.D.I.)
- 4 astenuti; siete in quattro o
cinque a prendere nota, eh scusate!
Pramotton (segretario)
- ...l'astensione dovreste
dichiararla.
Montesano (P.S.D.I.)
- Sì, dovreste dichiararla, però io
sto attento che gli astenuti sono Albaney, Chamonin, la Sig.ra
Chanoux e Pedrini; questi sono gli astenuti.
