Classificazione
BILANCIO E CONTABILITA' REGIONALE



Oggetto del Consiglio n. 1651 del 7 dicembre 2005 - Resoconto
OGGETTO N. 1651/XII - Inizio votazione del disegno di legge:
"Disposizioni per la formazione del bilancio annuale e pluriennale
della Regione Autonoma Valle d'Aosta (Legge finanziaria per gli
anni 2006/2008). Modificazioni di leggi regionali".
TITOLO I
DISPOSIZIONI IN MATERIA DI ENTRATE, CONTABILITÀ E
CONTENIMENTO DELLA SPESA
CAPO I
DISPOSIZIONI IN MATERIA DI ENTRATE E CONTABILITA'
Articolo 1
(Imposta regionale sulle attività produttive - IRAP)
1. A decorrere dal periodo di imposta in corso al 1° gennaio
2006, ai sensi degli articoli 10 del decreto legislativo 31 marzo
1998, n. 114 (Riforma della disciplina relativa al settore del
commercio, a norma dell'articolo 4, comma 4, della legge 15 marzo
1997, n. 59), e 12 della legge regionale 7 giugno 1999, n. 12
(Principi e direttive per l'esercizio dell'attività commerciale),
sono esentati dal pagamento dell'IRAP i centri polifunzionali di
servizio di cui agli articoli 10, comma 1, lettera a), del d.lgs.
114/1998 e 12 della l.r. 12/1999, fermo restando l'obbligo di
presentazione della dichiarazione dei redditi, anche ai fini della
determinazione dell'imponibile IRAP.
2. I benefici di cui al comma 1 sono concessi in regime de
minimis.
Articolo 2
(Recupero di somme dalle disponibilità dei fondi di
rotazione)
1. La Giunta regionale è autorizzata a richiedere a Finaosta
S.p.A. il rimborso, anche in più soluzioni, delle somme disponibili
sui fondi di rotazione, fino alla concorrenza massima di euro
10.000.000, da introitare sul capitolo 9904 dello stato di
previsione dell'entrata del bilancio della Regione 2006.
Articolo 3
(Entrate della Chambre. Modificazione alla legge regionale 20
maggio 2002, n. 7)
1. Il comma 1 dell'articolo 12 della legge regionale 20
maggio 2002, n. 7 (Riordino dei servizi camerali della Valle
d'Aosta), è sostituito dal seguente:
"1. A decorrere dal 1° gennaio 2006, i fondi destinati alle
camere di commercio di cui all'articolo 10 della legge 26 novembre
1981, n. 690 (Revisione dell'ordinamento finanziario della regione
Valle d'Aosta), sono introitati direttamente dalla
Chambre.".
Articolo 4
(Gestione del bilancio di cassa)
1. A decorrere dall'anno 2006, in deroga a quanto previsto
dall'articolo 40, comma 3, della legge regionale 27 dicembre 1989,
n. 90 (Norme in materia di bilancio e di contabilità generale della
Regione Autonoma Valle d'Aosta), il prelevamento di somme dal fondo
di riserva e le variazioni del bilancio di cassa sono disposte con
provvedimento dirigenziale.
CAPO II
MISURE PER IL CONTENIMENTO DELLA SPESA
Articolo 5
(Disposizioni per il contenimento della spesa in materia di
personale)
1. Al fine di concorrere al perseguimento degli obiettivi
complessivi di finanza pubblica, per l'anno 2006, l'Amministrazione
regionale può ricoprire a tempo indeterminato, compatibilmente con
le risorse finanziarie disponibili, non oltre il 50 per cento dei
posti della dotazione organica vacanti alla data di entrata in
vigore della presente legge e non oltre il 50 per cento dei posti
che si renderanno vacanti nell'anno 2006.
2. Il personale appartenente alle categorie può essere
sostituito nei soli casi di assenza di durata superiore a tre mesi.
Le disposizioni di cui al presente comma non si applicano al
personale appartenente agli organici del Corpo forestale della
Valle d'Aosta e del personale professionista dell'area
operativo-tecnica del Corpo valdostano dei vigili del fuoco.
Restano ferme le disposizioni di cui agli articoli 6, 7 e 8 della
legge regionale 28 luglio 2000, n. 21 (Nuove disposizioni sulla
disciplina del personale amministrativo, tecnico ed ausiliario
delle istituzioni scolastiche ed educative dipendenti dalla Regione
(ATAR). Abrogazione delle leggi regionali 27 dicembre 1979, n. 81,
10 maggio 1985, n. 31 e 11 maggio 1998, n. 29).
3. Per garantire il normale funzionamento dei servizi
regionali, in relazione alla riduzione della dotazione organica
disposta ai sensi del comma 1 e dell'articolo 20, comma 1, la
percentuale della dotazione organica di personale a tempo pieno,
nell'ambito di ciascuna posizione, da destinare al tempo parziale
non può, in ogni caso, superare il 20 per cento. Sono fatti salvi i
rapporti di lavoro a tempo parziale già costituiti alla data di
entrata in vigore della presente legge e le trasformazioni
conseguenti alle domande presentate sino al 31 ottobre 2005. Le
disposizioni di cui al presente comma costituiscono norme non
derogabili dai contratti collettivi regionali di lavoro.
4. La Giunta regionale impartisce agli enti strumentali della
Regione e ai soggetti privati partecipati o finanziati dalla
Regione specifiche direttive per il contenimento della spesa in
materia di personale, prevedendo, in caso di mancato rispetto delle
direttive impartite, la riduzione delle agevolazioni a qualsiasi
titolo concesse dalla Regione ai predetti enti.
Articolo 6
(Disposizioni per il contenimento della spesa in materia
sanitaria)
1. Al fine di concorrere al perseguimento degli obiettivi
complessivi di finanza pubblica, per l'anno 2006, l'Azienda
regionale USL della Valle d'Aosta può ricoprire a tempo
indeterminato, compatibilmente con le risorse finanziarie
disponibili, non oltre il 50 per cento dei posti della dotazione
organica vacanti al 31 dicembre 2005 e non oltre il 50 per cento
dei posti che si renderanno vacanti nell'anno 2006. Con l'accordo
di programma di cui all'articolo 7 della legge regionale 25 gennaio
2000, n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione), possono essere stabilite eccezioni ai suddetti limiti per
professionalità di tipo sanitario di difficile reperibilità sul
mercato e di forte impatto sull'appropriatezza dei livelli di
assistenza da garantire all'utenza.
2. La Regione, che provvede al finanziamento del servizio
sanitario senza oneri a carico del bilancio dello Stato,
utilizzando le proprie risorse, può stabilire, al fine del
contenimento della dinamica della spesa sanitaria e con riferimento
alle prestazioni erogate nel territorio regionale, sistemi di
governo della mobilità sanitaria interregionale effettuata dai
propri residenti che garantiscano il rispetto dei criteri di
appropriatezza ed efficacia delle prestazioni, con le modalità
definite con deliberazione della Giunta regionale.
Articolo 7
(Patto di stabilità per gli enti locali della
Regione)
1. Gli enti locali concorrono con la Regione e con lo Stato,
nel rispetto del principio di leale collaborazione, ad assicurare
il perseguimento degli obiettivi di riequilibrio della finanza
pubblica complessiva in relazione ai vincoli derivanti
dall'ordinamento comunitario.
2. Per il perseguimento delle finalità di cui al comma 1, la
Giunta regionale e il Consiglio permanente degli enti locali
sottoscrivono, con le modalità dell'intesa di cui all'articolo 67
della legge regionale 7 dicembre 1998, n. 54 (Sistema delle
autonomie in Valle d'Aosta), un accordo per il raggiungimento e il
rispetto dei vincoli, degli obblighi e degli obiettivi previsti dal
patto di stabilità per il riequilibrio della finanza
pubblica.
3. La Giunta regionale, previo parere del Consiglio
permanente degli enti locali, stabilisce criteri e modalità per il
raggiungimento degli obiettivi previsti dal patto di stabilità per
gli enti locali della regione, ivi compresa l'introduzione di
misure a carico degli enti inadempienti.
4. Nelle more della definizione della disciplina prevista dai
commi 2 e 3, per l'anno 2006, la dotazione organica del personale
degli enti locali e delle loro forme associative non può essere
incrementata rispetto a quella prevista alla data del 30 settembre
2005, con esclusione dell'eventuale incremento dovuto al
trasferimento di personale tra gli enti del comparto unico
regionale, in applicazione degli articoli 84 e 85 della l.r.
54/1998 e della legge regionale 12 marzo 2002, n. 1 (Individuazione
delle funzioni amministrative di competenza della Regione, ai sensi
dell'articolo 7, comma 1, della legge regionale 7 dicembre 1998, n.
54 (Sistema delle autonomie in Valle d'Aosta), da ultimo modificato
dall'articolo 15, comma 1, della legge regionale 16 agosto 2001, n.
15, e disposizioni in materia di trasferimento di funzioni
amministrative agli enti locali).
Articolo 8
(Interventi in materia di gestione del debito)
1. Al fine di ridurre l'onere del debito pubblico, la Giunta
regionale è autorizzata a rinegoziare, ricorrendo, ove consentito
dalle clausole contrattuali, anche all'estinzione anticipata del
residuo debito, tutte o parte delle passività che, per le mutate
condizioni del mercato finanziario, comportano oneri eccessivi a
carico del bilancio regionale.
2. La rinegoziazione può avvenire mediante la contrattazione
di nuovi tassi di interesse variabili o fissi che consentano
miglioramenti delle condizioni in essere, la novazione e
l'allungamento o la ridefinizione del periodo di ammortamento per
le operazioni di cui è accertata la convenienza economica.
3. La Giunta regionale, in alternativa a quanto disposto dal
comma 2 e ove sia accertata la convenienza economica, può procedere
alla ristrutturazione del proprio debito mediante attivazione di
operazioni in strumenti derivati, nel rispetto della normativa
vigente.
4. Nel caso di ricorso all'estinzione anticipata ove non
ricorrano i presupposti per l'utilizzo di risorse proprie di
bilancio, la Giunta regionale è autorizzata a contrarre nuovi
mutui, a tasso variabile o fisso, la cui durata non superi trenta
anni, per un importo pari al debito residuo, maggiorato degli oneri
per l'estinzione e delle eventuali penali contrattualmente
previste.
5. La Giunta regionale è autorizzata, in alternativa alla
contrazione dei mutui di cui al comma 4, ad emettere prestiti
obbligazionari con piano di ammortamento graduale o con rimborso
unico del capitale a scadenza o ad utilizzare altri strumenti
operativi previsti dalla prassi dei mercati finanziari, nel caso in
cui gli oneri complessivi da sostenersi risultino inferiori a
quelli scaturenti dalla contrazione di nuovi mutui.
6. Il pagamento degli oneri derivanti dall'utilizzo degli
strumenti di cui al presente articolo sono garantiti mediante
l'iscrizione, nel bilancio regionale di previsione di ciascun anno,
delle somme occorrenti per tutta la durata del periodo di
ammortamento.
7. Per gli adempimenti di cui al presente articolo, la Giunta
regionale è autorizzata a disporre le necessarie variazioni di
bilancio.
Articolo 9
(Disposizioni in materia di autonomia delle istituzioni
scolastiche. Modificazione alla legge regionale 26 luglio 2000, n.
19)
1. Il comma 7 dell'articolo 13 della legge regionale 26
luglio 2000, n. 19 (Autonomia delle istituzioni scolastiche), è
sostituito dal seguente:
"7. Le dotazioni finanziarie di cui al comma 2 sono
autorizzate annualmente dalla legge finanziaria.".
Articolo 10
(Disposizioni in materia di agevolazioni per l'attuazione del
diritto allo studio universitario. Modificazioni alla legge
regionale 14 giugno 1989, n. 30)
1. Dopo il comma 2 dell'articolo 3 della legge regionale 14
giugno 1989, n. 30 (Interventi della Regione per l'attuazione del
diritto allo studio nell'ambito universitario), è aggiunto il
seguente:
"2bis. Sono altresì esclusi dagli interventi di cui alla
presente legge gli studenti lavoratori.".
2. Il comma 3 dell'articolo 5 della l.r. 30/1989 è
abrogato.
3. Le disposizioni di cui al comma 1 non si applicano alle
domande per la concessione delle agevolazioni di cui all'articolo
10ter della l.r. 30/1989, come introdotto dall'articolo 1 della
legge regionale 1° agosto 1994, n. 37, presentate nel corso
dell'anno 2006. Le disposizioni di cui al comma 1 non si applicano,
inoltre, alle procedure per la concessione delle altre agevolazioni
previste dalla l.r. 30/1989, relative all'anno accademico
2005/2006.
TITOLO II
DISPOSIZIONI IN MATERIA DI SPESA
CAPO I
INTERVENTI IN MATERIA DI FINANZA LOCALE
Articolo 11
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
191.256.321 per l'anno 2006.
2. Per l'anno 2006, la somma di cui al comma 1 è ripartita,
in deroga ai criteri stabiliti dall'articolo 18 della l.r. 48/1995,
come sostituito dall'articolo 9 della legge regionale 17 agosto
2004, n. 21, fra gli interventi finanziari di cui all'articolo 5
della medesima legge nel modo seguente:
a) trasferimenti finanziari agli enti locali senza vincolo
settoriale di destinazione: euro 116.874.227 (obiettivo
programmatico 2.1.1.01. - capitoli 20501 - 20503 e 20745);
b) interventi per programmi di investimento: euro 36.329.962
da utilizzarsi, quanto ad euro 33.839.255, per il finanziamento dei
programmi del Fondo per speciali programmi di investimento
(Fo.S.P.I.) di cui al titolo IV, capo II, della l.r. 48/1995
(obiettivo programmatico 2.1.1.03.) e quanto ad euro 2.490.707 per
gli interventi previsti dalla legge regionale 30 maggio 1994, n. 21
(Interventi regionali per favorire l'accesso al credito degli enti
locali e degli enti ad essi strumentali dotati di personalità
giuridica) - (obiettivo programmatico 2.1.1.03. - capitolo
33755);
c) trasferimenti finanziari con vincolo settoriale di
destinazione: euro 38.052.132 (obiettivi programmatici 2.1.1.02 e
3.2) ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2006, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per il
triennio 1998/2000), come introdotto dall'articolo 1 della legge
regionale 6 aprile 1998, n. 10 (obiettivo programmatico 2.1.1.01. -
capitolo 20501 parz.);
b) per euro 105.599.698, al finanziamento dei Comuni
(obiettivo programmatico 2.1.1.01. - capitoli 20501 parz. e
20503);
c) per euro 6.833.000, al finanziamento delle Comunità
montane (obiettivo programmatico 2.1.1.01. - capitolo
20745).
4. Per l'anno 2006, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari a euro 12.127.594, alle spese
d'investimento (obiettivo programmatico 2.1.1.01. - capitolo
20503);
b) per un importo pari a euro 4.000.000, alle spese per gli
interventi di politica sociale, i cui criteri di riparto sono
determinati dalla Giunta regionale, sentito il Consiglio permanente
degli enti locali (obiettivo programmatico 2.1.1.01. - capitolo
20501 parz.).
5. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A, per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
6. I Comuni hanno l'obbligo di concorrere al finanziamento
delle Comunità montane di appartenenza, al fine di garantirne un
adeguato funzionamento.
7. Gli enti locali hanno l'obbligo reciproco di concorrere,
per quanto di rispettiva competenza, al finanziamento dei servizi
erogati ai propri cittadini.
Articolo 12
(Fondo per speciali programmi d'investimento -
Fo.S.P.I.)
1. Per la realizzazione del programma definitivo Fo.S.P.I.
2004/2006, la spesa di euro 27.919.149, già autorizzata dalla legge
regionale 9 dicembre 2004, n. 30 (Legge finanziaria per gli anni
2005/2007), è rideterminata in euro 27.846.445 e stabilita, per
l'anno 2006, in euro 6.303.789.
2. Per la realizzazione del programma definitivo Fo.S.P.I.
2005/2007, la spesa di euro 28.977.860, già autorizzata dalla l.r.
30/2004 è rideterminata in euro 28.608.484 e ripartita per gli anni
2006 e 2007, rispettivamente, in euro 11.368.846 e euro 7.769.160
(obiettivo programmatico 2.1.1.03 - capitolo 21245 parz).
3. Ai fini dell'approvazione e del finanziamento dei progetti
esecutivi relativi alle opere inserite nel programma Fo.S.P.I.
2006/2008 di cui all'articolo 20 della l.r. 48/1995, come
modificato dall'articolo 11 della l.r. 21/2004, è autorizzata la
spesa complessiva di euro 29.203.867 (obiettivo programmatico
2.capitolo 21245 parz.) così suddivisa:
a) anno 2006 euro 12.795.067
b) anno 2007 euro 11.149.390
c) anno 2008 euro 5.259.410.
4. Per l'erogazione dei contributi previsti dall'articolo 21
della l.r. 48/1995, come modificato dall'articolo 12 della l.r.
21/2004, è confermata la spesa di euro 2.371.553 per l'anno 2006,
già autorizzata dall'articolo 8, comma 4, della l.r. 30/2004, ed è
autorizzata, per gli anni 2007 e 2008, la spesa annua di euro
2.395.500 (obiettivo programmatico 2.capitolo 21255).
5. Ai fini dell'approvazione del programma Fo.S.P.I. di cui
all'articolo 20 della l.r. 48/1995, la spesa di riferimento per il
triennio 2007/2009 è determinata in euro 29.943.755, di cui
indicativamente euro 11.025.205 per l'anno 2007 ed euro 12.587.337
per l'anno 2008. All'autorizzazione della spesa e alla sua
articolazione per annualità, ai fini dell'approvazione e del
finanziamento dei progetti esecutivi relativi alle opere inserite
nel programma, si provvederà con legge finanziaria per il triennio
2007/2009 (obiettivo programmatico 2.capitolo 21245 parz.).
6. Ai fini dell'approvazione del programma Fo.S.P.I di cui
all'articolo 20 della l.r. 48/1995, la spesa di riferimento per il
triennio 2008/2010 è determinata in euro 29.943.755, di cui
indicativamente euro 12.097.008 per l'anno 2008. All'autorizzazione
della spesa e alla sua articolazione per annualità, ai fini
dell'approvazione e del finanziamento dei progetti esecutivi
relativi alle opere inserite nel programma, si provvederà con legge
finanziaria per il triennio 2008/2010 (obiettivo programmatico
2.capitolo 21245 parz.).
7. Per l'aggiornamento, nel periodo 2006/2008, dei programmi
triennali già approvati ai sensi delle leggi regionali 18 agosto
1986, n. 51 (Istituzione del Fondo regionale Investimenti
Occupazione - FRIO), 26 maggio 1993, n. 46 (Norme in materia di
finanza degli enti locali della regione), e 48/1995, la spesa
complessiva è rideterminata in euro 4.000.000 ripartita in euro
1.000.000 per l'anno 2006, e rispettivamente in euro 1.500.000 per
gli anni 2007 e 2008 (obiettivo programmatico 2.capitolo 21245
parz.).
Articolo 13
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata in euro 33.569.758 nel triennio 2006/2008, di cui euro
10.000.000 nell'anno 2006, euro 10.000.000 nell'anno 2007 ed euro
13.569.758 nell'anno 2008 (obiettivo programmatico 2.capitolo
33665).
2. La Giunta regionale è autorizzata a contrarre mutui
passivi nella medesima misura e per il medesimo periodo di cui al
comma 1 (capitolo 11155).
Articolo 14
(Finanziamento di speciali programmi di investimento del
Comune di Saint-Vincent. Modificazione alla legge regionale 24
dicembre 1996, n. 48)
1. Al comma 3 dell'articolo 10 della legge regionale 24
dicembre 1996, n. 48 (Legge finanziaria per il triennio 1997/1999),
le parole: "con legge finanziaria" sono sostituite dalle seguenti:
"con la legge di approvazione dei bilanci".
Articolo 15
(Trasferimento finanziario al Consorzio degli enti locali
della Valle d'Aosta)
1. Al fine di agevolare l'attività degli enti locali svolta
in modo associato, tra gli interventi settoriali con vincolo di
destinazione è istituito un fondo da trasferire al Consorzio degli
enti locali della Valle d'Aosta (CELVA), che associa tutti gli enti
locali della Regione, con lo scopo di coordinarne l'attività e di
migliorarne l'organizzazione.
2. Lo stanziamento annuale, individuato con le modalità di
cui all'articolo 25 della l.r. 48/1995, come modificato
dall'articolo 16, comma 3, della presente legge, su richiesta
motivata del CELVA, è destinato al funzionamento e all'assolvimento
delle finalità statutarie del CELVA stesso.
3. L'erogazione delle somme stanziate avviene periodicamente
a seguito di specifica richiesta del CELVA, fino a concorrenza
dell'importo stanziato, che indichi l'importo e il motivo
dell'erogazione.
Articolo 16
(Interventi regionali in materia di finanza locale.
Modificazioni alla l.r. 48/1995)
1. La lettera e) del comma 2 dell'articolo 1 della l.r.
48/1995 è sostituita dalla seguente:
"e) favorire il coordinamento degli interventi pubblici di
interesse locale.".
2. Il comma 2 dell'articolo 2 della l.r. 48/1995 è sostituito
dal seguente:
"2. Le risorse di cui alla presente legge sono attribuite
agli enti locali per lo svolgimento delle funzioni loro spettanti
ai sensi della legge regionale 7 dicembre 1998, n. 54 (Sistema
delle autonomie in Valle d'Aosta), secondo i principi della
corresponsabilizzazione finanziaria e del collegamento tra
finanziamento attribuito e funzioni esercitate e sono destinate
allo svolgimento delle funzioni che non siano riservate dalla legge
alla Regione.".
3. L'articolo 25 della l.r. 48/1995 è sostituito dal
seguente:
"Articolo 25
(Definizione)
1. I trasferimenti finanziari agli enti locali con vincolo
settoriale di destinazione, di cui all'articolo 5, comma 1, lettera
c), sono strumenti di programmazione di carattere generale volti ad
incentivare l'attività degli enti locali al raggiungimento di
priorità settoriali definite dalla Regione d'intesa con il
Consiglio permanente degli enti locali, con le modalità di cui
all'articolo 66 della l.r. 54/1998, nel rispetto delle finalità di
cui all'articolo 1, comma 2.
2. Gli interventi di cui al comma 1 devono rispondere alle
seguenti caratteristiche:
a) essere destinati esclusivamente ai soggetti di cui al
comma 1, o alle loro forme di collaborazione;
b) riguardare la generalità degli enti locali, con
l'esclusione degli interventi destinati a singoli enti
locali;
c) prevedere, di norma, un termine predeterminato, al fine
della valutazione nel tempo degli effetti finanziari delle scelte
effettuate.
3. Gli interventi di cui al comma 1 e i relativi stanziamenti
sono annualmente individuati in un apposito allegato della legge
finanziaria della Regione.".
4. La disposizione di cui al comma 3 non si applica ai
trasferimenti finanziari con vincolo settoriale di destinazione già
determinati alla data di entrata in vigore della presente
legge.
Articolo 17
(Piano esecutivo di gestione)
1. A decorrere dal 1° gennaio 2006, il piano esecutivo di
gestione di cui all'articolo 31 del regolamento regionale 3
febbraio 1999, n. 1 (Ordinamento finanziario e contabile degli enti
locali della Valle d'Aosta), è documento obbligatorio per tutti gli
enti locali.
CAPO II
POLITICHE DEL LAVORO E PROGRAMMI COMUNITARI
Articolo 18
(Piano politiche del lavoro)
1. L'autorizzazione di spesa per l'attuazione del piano
triennale degli interventi di politica del lavoro di cui alla legge
regionale 31 marzo 2003, n. 7 (Disposizioni in materia di politiche
regionali del lavoro, di formazione professionale e di
riorganizzazione dei servizi per l'impiego), è determinata, per
l'anno 2006 del triennio 2004/2006, in euro 4.550.659 ed in
complessivi euro 17.971.946 rispettivamente per gli anni 2007 e
2008 del triennio 2007/2009 (obiettivo programmatico 2.capitolo
26010).
Articolo 19
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento, nell'ambito del Documento unico di programmazione
(Docup) obiettivo n. 2 per il periodo 2000/2006, di cui al
regolamento (CE) n. 1260/1999 del Consiglio, del 21 giugno 1999,
recante disposizioni generali sui Fondi strutturali, degli
investimenti e delle connesse azioni di assistenza tecnica, di cui
all'articolo 11, comma 1, della legge regionale 21 agosto 2000, n.
27 (Modifiche ed integrazioni a disposizioni legislative aventi
riflessi sul bilancio, rideterminazione di autorizzazioni di spesa
per gli anni 2000, 2001 e 2002 e prima variazione al bilancio di
previsione 2000 e del triennio 2000/2002), intrapresi nell'ambito
dei programmi a finalità strutturale obiettivo n. 2 e di iniziativa
comunitaria Interreg, previsti dal regolamento (CEE) n. 2052/88 del
Consiglio, del 24 giugno 1988, dal regolamento (CEE) n. 4253/88,
del Consiglio, del 19 dicembre 1988, dal regolamento (CEE) n.
2081/93 del Consiglio, del 20 luglio 1993, e dal regolamento (CEE)
n. 2082/93 del Consiglio, del 20 luglio 1993, già determinata, per
il periodo 2000/2006, in euro 39.988.709, è rideterminata, per il
periodo 2000/2007, in euro 40.038.709, di cui 1.183.011 euro per il
biennio 2006/2007, al lordo delle risorse già autorizzate
dall'articolo 13, comma 1, della l.r. 30/2004, annualmente così
suddivisi (obiettivo programmatico 2.capitolo 25026):
a) anno 2006: euro 1.163.011
b) anno 2007: euro 20.000.
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del reg. (CE) n. 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi nelle
aree obiettivo n. 2 previsti dal Documento unico di programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2006.
3. Gli oneri a carico della Regione per il cofinanziamento di
investimenti finalizzati allo sviluppo delle aree sottoutilizzate,
in applicazione di Accordi di programma quadro tra lo Stato e la
Regione, sono determinati, con riferimento al periodo 2006/2008, in
complessivi euro 3.000.000 (obiettivo programmatico 2.capitolo
47007), annualmente così suddivisi:
a) anno 2006: euro 1.000.000
b) anno 2007: euro 1.000.000
c) anno 2008: euro 1.000.000.
4. Gli oneri a carico della Regione per l'attuazione dei
programmi di investimento, in applicazione dell'iniziativa
comunitaria Interreg III 2000/2006 (volet A transfrontaliero),
oggetto di contributi del Fondo europeo di sviluppo regionale
(FESR) e del Fondo di rotazione statale di cui, rispettivamente, al
reg. (CE) n. 1260/99 e alla l. 183/1987, già determinati
dall'articolo 13 della l.r. 30/2004, sono rideterminati in euro
2.238.467 per l'anno 2006, articolati come segue:
a) programma Interreg III A italo-francese 2000/2006: euro
1.878.810 per l'anno 2006 (capitolo 25030);
b) programma Interreg III A italo-svizzero 2000/2006: euro
359.657 per l'anno 2006 (capitolo 25029).
5. Gli oneri a carico della Regione per la realizzazione dei
progetti attuativi dei programmi di investimento, in applicazione
dei programmi di iniziativa comunitaria Interreg III C 2000/2006,
oggetto di contributi del FESR e del Fondo di rotazione statale di
cui, rispettivamente, al reg. (CE) n. 1260/1999 e alla l. 183/1987,
già determinati, dall'articolo 13 della l.r. 30/2004, in euro
96.000, sono rideterminati in euro 40.096 per l'anno 2006 e in euro
33.500 per il 2007 (capitolo 25045).
6. Gli oneri a carico della Regione per l'attuazione del
programma d'iniziativa comunitaria Leader Plus, nel periodo
2000/2006, di cui al reg. (CE) n. 1260/1999, sono determinati in
euro 361.635 per l'anno 2006 ed euro 20.000 per l'anno 2007
(obiettivo programmatico 2.capitoli 43080 parz. e 43085).
7. Gli oneri a carico della Regione per l'attuazione degli
interventi a titolo di sostegno transitorio del FESR di cui al reg.
(CE) n. 1260/1999 sono determinati in euro 231.000 per l'anno 2006
(obiettivo programmatico 2.capitolo 43040).
8. Gli oneri a carico della Regione per l'avvio degli
investimenti da intraprendere in favore della competitività
regionale nel periodo 2006/2013 sono determinati, con riferimento
al periodo 2006/2008, in complessivi euro 2.400.000 (obiettivo
programmatico 2.capitolo 47010), annualmente così
suddivisi:
a) anno 2006: euro 200.000
b) anno 2007: euro 1.100.000
c) anno 2008: euro 1.100.000.
9. Gli oneri a carico della Regione per l'avvio degli
investimenti da intraprendere in favore dello sviluppo rurale
durante il periodo 2007/2013 sono determinati in complessivi euro
3.900.000 (obiettivo programmatico 2.capitolo 43070), annualmente
così suddivisi:
a) anno 2007: euro 1.950.000
b) anno 2008: euro 1.950.000.
CAPO III
DISPOSIZIONI IN MATERIA DI PERSONALE, FONDI PENSIONE E
POLIZZE ASSICURATIVE
Articolo 20
(Disposizioni in materia di personale regionale.
Modificazione alla legge regionale 23 ottobre 1995, n. 45)
1. Ai sensi dell'articolo 3, comma 1, lettera b), della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), la dotazione organica della
struttura regionale è definita in 2.865 unità di personale, di cui
149 unità con qualifica di dirigente, oltre a 28 unità provenienti
dal Ministero del lavoro e delle politiche sociali, trasferite alla
Regione ai sensi del decreto legislativo 10 aprile 2001, n. 183
(Norme di attuazione dello Statuto speciale della Regione Valle
d'Aosta, concernenti il conferimento di funzioni alla Regione in
materia di lavoro), e a 86 unità di personale dipendenti dal
Consiglio regionale, di cui 11 unità con qualifica di
dirigente.
2. Il contingente di personale con qualifica di dirigente di
cui al comma 1 è comprensivo di quello di cui agli articoli 35 e
62, comma 5, della l.r. 45/1995 e di quello i cui incarichi possono
essere conferiti con le modalità di cui all'articolo 17, commi 2 e
3, della medesima legge.
3. Al comma 7 dell'articolo 17 della l.r. 45/1995, come
sostituito dall'articolo 2 della legge regionale 27 maggio 1998, n.
45, è aggiunto, in fine, il seguente periodo: "Gli incarichi al
personale di cui al comma 2, lettera c), non concorrono alla
determinazione del limite massimo del 15 per cento della dotazione
organica della qualifica unica dirigenziale nel caso in cui gli
stessi siano conferiti su posti vacanti per i quali sia avviata la
procedura di copertura e fino all'espletamento della
stessa.".
4. Per le finalità di cui all'articolo 8, comma 2, della l.r.
45/1995, i limiti di spesa relativi alla dotazione organica di cui
al comma 1 sono definiti in euro 123.843.444 per retribuzioni,
indennità accessorie ed oneri di legge a carico del datore di
lavoro, di cui euro 119.398.500 per il personale amministrato dalla
Giunta regionale (obiettivo programmatico 1.2.1. - capitoli 30500,
30501, 30505, 30510, 30511, 30512, 30515, 30520, 30521 parz., 39020
e 39021), euro 627.755 per il personale dell'Agenzia del lavoro
assunto con contratto di diritto privato (obiettivo programmatico
1.2.1. - capitolo 30631) ed euro 3.817.189 per il personale
dipendente dal Consiglio regionale (obiettivo programmatico 1.1.1.
- capitolo 20000 parz.), ivi comprese le assunzioni a tempo
determinato.
5. Le risorse finanziarie destinate annualmente al Fondo
unico aziendale ai sensi dell'articolo 41, comma 1, lettera b), del
contratto collettivo regionale di lavoro del 12 giugno 2000, come
sostituito dall'articolo 33 del contratto collettivo regionale di
lavoro del 24 dicembre 2002, e non utilizzate al termine di ciascun
esercizio finanziario, sono portate in aumento delle risorse
dell'esercizio finanziario successivo (obiettivo programmatico
1.2.1. - capitolo 39020).
6. La spesa relativa al rinnovo contrattuale del biennio
economico 2004/2005 è rideterminata in complessivi euro 16.250.000
sull'esercizio finanziario 2006 ed in euro 6.500.000 a decorrere
dall'esercizio finanziario 2007. Per il biennio economico 2006/2007
la spesa contrattuale è rideterminata in euro 6.500.000 a decorrere
dall'esercizio 2007. Per il biennio 2008/2009 la spesa contrattuale
è stimata in complessivi euro 10.210.000 (obiettivo
programmaticocapitolo 30650 parz.)
Articolo 21
(Disposizioni in materia di fondi pensione)
1. È autorizzata l'ulteriore applicazione della legge
regionale 26 giugno 1997, n. 22 (Interventi per promuovere e
sostenere i fondi pensione a base territoriale regionale), nelle
more dell'approvazione della nuova disciplina regionale in materia
di interventi a sostegno della previdenza integrativa e
complementare. La spesa massima per l'anno 2006 è autorizzata in
euro 240.000 (obiettivo programmatico 2.1.2. - capitolo
20065).
2. Le risorse finanziarie necessarie a garantire, in
applicazione dell'articolo 8, comma 2, della legge regionale 2
luglio 1999, n. 16 (Modifiche ed integrazioni a disposizioni
legislative aventi riflessi sul bilancio e rideterminazione di
autorizzazioni di spesa per l'anno 1999), l'integrale fruizione dei
benefici maturati dai soggetti iscritti al Fondo di cui
all'articolo 5 della legge regionale 2 febbraio 1968, n. 1 (Norme
sulla corresponsione e sulla pensionabilità dell'indennità
regionale spettante al personale scolastico in servizio presso le
scuole elementari della Valle d'Aosta, in relazione al
prolungamento di orario per l'insegnamento della lingua francese),
sono valutate in complessivi euro 28.594.000 e sono gradualmente
trasferite al Fondo pensione di francese, competente all'erogazione
delle prestazioni maturate dagli iscritti, mediante il versamento
di una quota annua di euro 1.682.000 per ciascuno degli anni dal
2006 al 2022 (obiettivo programmaticocapitolo 54740).
3. Il trasferimento a favore dell'Istituto dell'assegno
vitalizio di cui alla legge regionale 8 settembre 1999, n. 28
(Interventi per il contenimento della spesa in materia di
previdenza dei consiglieri regionali. Costituzione dell'Istituto
dell'assegno vitalizio. Modificazioni alla legge regionale 21
agosto 1995, n. 33 (Norme sulle indennità spettanti ai membri del
Consiglio e della Giunta e sulla previdenza dei consiglieri
regionali), è determinato per l'anno 2008 in euro 10.000.000
(obiettivo programmatico 1.1.1. - capitolo 20010).
Articolo 22
(Disposizioni in materia di assicurazioni)
1. La Giunta regionale può stipulare apposite polizze
assicurative, ad integrazione di quelle obbligatorie per legge o
previste dai contratti collettivi di lavoro, finalizzate:
a) alla tutela del patrimonio immobiliare e mobiliare di
proprietà della Regione o dalla medesima utilizzato a qualsiasi
titolo;
b) a tenere indenne la Regione ed i suoi organi per la
responsabilità civile che possa loro derivare nell'esercizio delle
proprie funzioni, anche quando svolte da terzi per conto della
medesima;
c) alla copertura degli oneri conseguenti ad infortuni dei
dipendenti della Regione, degli insegnanti ed alunni delle scuole
di ogni ordine e grado, dei vigili del fuoco volontari, dei
partecipanti ad attività formative, degli utenti dei centri
educativi ed assistenziali e di coloro che a diverso titolo
collaborano con la Regione;
d) alla tutela delle opere d'arte di proprietà della Regione
o di terzi, esposte in manifestazioni organizzate dalla Regione
medesima.
2. L'autorizzazione di spesa è determinata, per il triennio
2006/2008, in euro 9.409.000, di cui euro 2.874.000 per l'anno
2006, euro 3.161.000 per l'anno 2007 ed euro 3.374.000 per l'anno
2008 (obiettivo programmatico 1.3.3. - capitolo 33090).
CAPO IV
INTERVENTI IN MATERIA DI SICUREZZA SOCIALE
Articolo 23
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata, per
l'anno 2006, in euro 250.139.291 di cui:
a) trasferimenti all'Azienda regionale USL della Valle
d'Aosta per complessivi euro 244.364.000, dei quali euro
214.170.000 quale assegnazione per l'erogazione dei livelli
essenziali di assistenza (obiettivo programmatico 2.capitolo 59900
parz.) e:
1) euro 1.600.000, per prestazioni sanitarie aggiuntive
(obiettivo programmatico 2.2.3.01. - capitolo 59980);
2) euro 167.000, per iniziative di formazione (capitolo 59900
parz.);
3) euro 2.450.000, per attuazione e potenziamento di
iniziative di assistenza sanitaria (capitolo 59900 parz.);
4) euro 1.097.500, per prestazioni sanitarie particolari e
ricerca (capitolo 59900 parz);
5) euro 7.409.500, per accordo integrativo di lavoro del
personale dipendente e convenzionato e prestazioni aggiuntive rese
dal personale (capitolo 59900 parz.);
6) euro 17.470.000, per arretrati e adeguamenti contrattuali
per personale dipendente e convenzionato (capitolo 59900
parz.);
b) rimborso al fondo sanitario nazionale degli oneri connessi
alla mobilità passiva di euro 3.583.000 quale saldo dell'anno 2003
(obiettivo programmatico 2.2.3.01. - capitolo 59910);
c) interventi diretti della Regione, euro 2.192.291
(obiettivi programmatici 2.2.3.01. e 2.capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a), numeri da 1) a 5).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite,
come disposte dal comma 1, lettera a).
Articolo 24
(Strutture ed apparecchiature sanitarie ospedaliere e
territoriali)
1. La spesa per la progettazione e la realizzazione di
strutture sanitarie ospedaliere è determinata, per il triennio
2006/2008, in euro 31.300.000, di cui 250.000 per l'anno 2006,
11.050.000 per l'anno 2007 ed euro 20.000.000 per l'anno 2008
(obiettivo programmatico 2.capitolo 60310).
2. La spesa per interventi di edilizia sanitaria, da
trasferire all'Azienda USL, è determinata, per il triennio
2006/2008, in euro 9.100.000, di cui 3.200.000 per l'anno 2006,
3.200.000 per l'anno 2007 ed euro 2.700.000 per l'anno 2008
(obiettivo programmatico 2.capitolo 60380).
3. La spesa per la realizzazione di interventi urgenti di
edilizia sanitaria ospedaliera e territoriale è determinata, per il
triennio 2006/2008, in euro 10.155.000, di cui euro 510.000 per
l'anno 2006, euro 4.885.000 per l'anno 2007 ed euro 4.760.000 per
l'anno 2008 (obiettivo programmatico 2.capitolo 60420).
4. La spesa per la progettazione e la realizzazione di
strutture socio-sanitarie territoriali è determinata, per il
triennio 2006/2008, in euro 6.130.000, di cui euro 1.515.000 per
l'anno 2006, euro 3.615.000 per l'anno 2007 ed euro 1.000.000 per
l'anno 2008 (obiettivo programmatico 2.capitolo 60480).
5. La spesa per l'adeguamento tecnologico delle
apparecchiature sanitarie e lo sviluppo del sistema informativo
aziendale, da trasferire all'Azienda USL, è determinata ai sensi
dell'articolo 1, comma 2, della legge regionale 24 giugno 1994, n.
31 (Interventi finanziari per l'adeguamento tecnologico delle
apparecchiature sanitarie), in euro 9.900.000 per il triennio
2006/2008, di cui euro 3.300.000 per l'anno 2006, euro 3.300.000
per l'anno 2007 ed euro 3.300.000 per l'anno 2008 (obiettivo
programmatico 2.capitolo 60445).
Articolo 25
(Opere pubbliche destinate all'assistenza delle persone
anziane ed inabili)
1. La spesa per l'ampliamento, la ristrutturazione ed altri
interventi di manutenzione straordinaria finalizzati
all'adeguamento funzionale di opere pubbliche destinate
all'assistenza delle persone anziane ed inabili, previste
dall'articolo 17 della legge regionale 15 dicembre 2003, n. 21
(Legge finanziaria per gli anni 2004/2006), è determinata, per il
triennio 2006/2008, in euro 7.000.000, di cui euro 3.000.000 per
l'anno 2006, euro 3.000.000 per l'anno 2007 ed euro 1.000.000 per
l'anno 2008 (obiettivo programmatico 2.1.1.05, capitolo
33690).
Articolo 26
(Trasferimento finanziario per la gestione del tempio
crematorio)
1. In relazione all'utilizzo del tempio crematorio,
realizzato dalla Regione all'interno del cimitero di Aosta per un
bacino di utenza regionale, da parte dei cittadini di tutti i
Comuni della Regione, è autorizzato il trasferimento al Comune di
Aosta dei fondi necessari per la sua gestione, le cui modalità sono
definite dal Comune, d'intesa con il Consiglio permanente degli
enti locali.
2. Per le finalità di cui al comma 1, in via sperimentale per
il triennio 2006/2008, tra gli interventi settoriali con vincolo di
destinazione è autorizzato un trasferimento a favore del Comune di
Aosta per un importo massimo, per l'anno 2006, di 300.000 euro. Per
gli anni 2007 e 2008, lo stanziamento annuale sarà individuato con
le modalità di cui all'articolo 25 della l.r. 48/1995 (obiettivo
programmatico 2.capitolo 20630).
3. L'erogazione della somma è effettuata mediante la
liquidazione di un acconto pari al 50 per cento dell'importo
stanziato e, a consuntivo, con le modalità stabilite con
deliberazione della Giunta regionale, previo parere del Consiglio
permanente degli enti locali.
Articolo 27
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali, istituito ai sensi dell'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/04), è determinata,
per il triennio 2006/2008, in euro 68.190.000, di cui euro
21.582.000 per l'anno 2006, euro 22.711.000 per l'anno 2007 ed euro
23.897.000 per l'anno 2008 (obiettivo programmatico 2.capitoli
61310, 61311, 61312, 61314, e 61317).
2. Gravano sul Fondo di cui al comma 1 tutte le spese
concernenti la partecipazione della Regione a reti e progetti
europei in materia di politiche sociali.
CAPO V
INTERVENTI IN MATERIA DI PARTECIPAZIONI E PATRIMONIO
Articolo 28
(Casino de la Vallée s.p.a.. Legge regionale 30 novembre
2001, n. 36)
1. È autorizzata la sottoscrizione degli aumenti di capitale
sociale della Casino de la Vallée s.p.a., proporzionalmente alla
quota di capitale posseduta dalla Regione e fino ad un massimo di
euro 4.950.000.
2. La Giunta regionale è autorizzata, per l'anno 2006, a
sottoscrivere gli aumenti di capitale sociale necessari sino alla
concorrenza di euro 4.950.000 (obiettivo programmatico 2.1.4.02. -
capitolo 35857).
Articolo 29
(Interventi per la valorizzazione del Forte e del Borgo
medioevale di Bard)
1. Per gli interventi da effettuarsi tramite la gestione
speciale di FINAOSTA S.p.A., di cui all'articolo 5 della legge
regionale 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta), come modificato dall'articolo 4 della legge regionale 16
agosto 1994, n. 46, la spesa, determinata in euro 3.400.000 per
l'anno 2006, è rideterminata in euro 1.000.000 ed è annullata
l'autorizzazione di spesa di euro 3.000.000 per l'anno 2007
(obiettivo programmatico 2.capitolo 35620 parz.).
Articolo 30
(Concessione di contributi in conto interessi. Autorizzazioni
di limiti di impegno)
1. Il limite di impegno, della durata massima di quindici
anni, previsto dalla legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), è autorizzato, per l'anno 2006, in euro 101.556
(obiettivo programmatico 2.capitolo 35750 parz.).
2. Il limite di impegno, della durata massima di quindici
anni, previsto dalla l.r. 6/2003, è autorizzato, per l'anno 2006,
in euro 107.138 (obiettivo programmatico 2.capitolo 47590
parz.).
3. Il limite di impegno, della durata massima di dieci anni,
previsto dalla legge regionale 15 gennaio 1997, n. 1 (Norme per il
recupero e la valorizzazione dei prodotti forestali di scarto e dei
rifiuti lignei), è autorizzato, per l'anno 2006, in euro 55.000
(obiettivo programmatico 2.capitolo 48830 parz.).
4. Il limite di impegno, della durata massima di quindici
anni, previsto dalla legge regionale 8 giugno 2004, n. 7
(Interventi regionali a sostegno delle imprese artigiane ed
industriali operanti nel settore della trasformazione dei prodotti
agricoli), è autorizzato, per l'anno 2006, in euro 27.000
(obiettivo programmatico 2.capitolo 35805 parz. e obiettivo
programmatico 2.capitolo 47645 parz.).
CAPO VI
INTERVENTI IN MATERIA DI ASSETTO DEL TERRITORIO E TUTELA
DELL'AMBIENTE
Articolo 31
(Fondo per il finanziamento delle opere di rilevante
interesse regionale)
1. Per l'attuazione degli interventi previsti dal capo II
della l.r. 21/2004, è autorizzata, per il triennio 2006/2008, la
spesa complessiva di euro 19.000.000, di cui euro 1.000.000 per
l'anno 2006, euro 6.500.000 per l'anno 2007 ed euro 11.500.000 per
l'anno 2008 (obiettivo programmatico 2.capitolo 51845).
Articolo 32
(Agenzia regionale per la protezione dell'ambiente. Legge
regionale 4 settembre 1995, n. 41)
1. Il trasferimento annuale all'Agenzia regionale per la
protezione dell'ambiente (ARPA), istituita ai sensi della legge
regionale 4 settembre 1995, n. 41 (Istituzione dell'Agenzia
regionale per la protezione dell'ambiente (ARPA) e creazione,
nell'ambito dell'Unità sanitaria locale della Valle d'Aosta, del
Dipartimento di prevenzione e dell'Unità operativa di
microbiologia), è autorizzato, per l'anno 2006, in euro 4.500.000
(obiettivo programmatico 2.capitolo 67380).
2. L'autorizzazione di spesa di cui all'articolo 15, comma 2,
della l.r. 21/2003, è prorogata per l'esercizio finanziario 2008 ed
è determinata in euro 460.000 (obiettivo programmatico 2.2.1.09. -
capitolo 67382).
Articolo 33
(Parco naturale del Mont Avic. Leggi regionali 7 aprile 1992,
n. 18, e 10 agosto 2004, n. 16)
1. Il trasferimento annuale all'ente gestore per il
funzionamento del Parco naturale del Mont Avic è autorizzato, per
l'anno 2006, in euro 1.200.000 (obiettivo programmatico 2.capitolo
67300).
2. L'autorizzazione di spesa per la realizzazione delle
infrastrutture tecniche per il Parco del Mont Avic di cui alla
legge regionale 7 aprile 1992, n. 18 (Finanziamento dei lavori di
costruzione di infrastrutture di servizio per il Parco del Mont
Avic), è determinata, per il triennio 2006/2008, in euro 7.050.000,
di cui euro 2.600.000 per l'anno 2006, euro 1.850.000 per l'anno
2007 ed euro 2.600.000 per l'anno 2008 (obiettivo programmatico
2.2.1.08. - capitolo 50150).
3. La Giunta regionale è autorizzata a contrarre mutui
passivi nella misura e per il periodo di cui al comma 1 (capitolo
11175).
Articolo 34
(Disposizioni in materia di accertamento della compatibilità
paesaggistico-ambientale relativa ad interventi edilizi realizzati
in assenza di autorizzazione preventiva in ambiti sottoposti a
tutela. Modificazioni alla legge regionale 5 febbraio 2004, n.
1)
1. All'articolo 5 della legge regionale 5 febbraio 2004, n. 1
(Disposizioni in materia di riqualificazione urbanistica,
ambientale e paesaggistica e di definizione degli illeciti edilizi
nel territorio della Valle d'Aosta), sono apportate le seguenti
modificazioni:
a) alla rubrica, le parole: "di cui all'articolo 164 del
decreto legislativo 29 ottobre 1999, n. 490" sono sostituite dalle
seguenti: "di cui all'articolo 167 del decreto legislativo 22
gennaio 2004, n. 42";
b) al comma 1, le parole: "di cui all'articolo 164 del
decreto legislativo 29 ottobre 1999, n. 490 (Testo unico delle
disposizioni legislative in materia di beni culturali e ambientali,
a norma dell'articolo 1 della L. 8 ottobre 1997, n. 352)" sono
sostituite dalle seguenti: "di cui all'articolo 167 del decreto
legislativo 22 gennaio 2004, n. 42 (Codice dei beni culturali e del
paesaggio, ai sensi dell'articolo 10 della legge 6 luglio 2002, n.
137)";
c) al comma 2, le parole: "di cui all'articolo 164 del d.lgs.
490/1999" sono sostituite dalle seguenti: "di cui all'articolo 167
del d.lgs. 42/2004".
2. Dopo il capo II della l.r. 1/2004, è inserito il
seguente:
"CAPO IIbis
DISPOSIZIONI IN MATERIA DI ACCERTAMENTO DELLA COMPATIBILITÀ
PAESAGGISTICO-AMBIENTALE RELATIVA AD INTERVENTI EDILIZI REALIZZATI
IN ASSENZA DI AUTORIZZAZIONE PREVENTIVA IN AMBITI SOTTOPOSTI A
TUTELA
Articolo 5bis
(Indirizzi per la tutela paesaggistico-ambientale)
1. La Regione svolge attività di tutela e valorizzazione del
paesaggio, salvaguardando i valori che esso esprime in funzione
anche delle trasformazioni che si sono sedimentate nel tempo in
seguito all'opera dell'uomo. L'analisi e la valutazione degli
interventi di trasformazione avvengono tramite ricognizione dello
stato di fatto e, in particolare, in relazione alle prospettive di
sviluppo sostenibile, trovando riferimento nel quadro delle
prescrizioni e degli indirizzi stabiliti dal PTP, con prioritaria
attenzione alle azioni di recupero e riqualificazione delle
componenti strutturali del paesaggio, degli immobili e delle aree
sottoposti a tutela qualora degradati.
Articolo 5ter
(Regolarizzazione amministrativa di illeciti edilizi)
1. Le opere eseguite in ambiti sottoposti a tutela
paesaggistico-ambientale in assenza di autorizzazione preventiva
sono sanabili qualora compatibili con le prescrizioni e i limiti
posti dalla disciplina recata dal PTP e dalle disposizioni di cui
al titolo VII della l.r. 11/1998.
2. La struttura regionale competente in materia di tutela
paesaggistico-ambientale quantifica la sanzione amministrativa
pecuniaria di cui all'articolo 167 del d.lgs. 42/2004, con le
modalità stabilite dall'articolo 5quater.
Articolo 5quater
(Sanzioni)
1. La sanzione amministrativa pecuniaria di cui all'articolo
5ter, comma 2, alternativa alla sanzione amministrativa
ripristinatoria, totale o parziale, ritenuta eventualmente
applicabile dalla struttura regionale competente in materia di
tutela paesaggistico-ambientale, è determinata nelle seguenti
misure:
a) 1.000 euro, per gli interventi compatibili che non abbiano
comportato danno paesaggistico-ambientale;
b) da 1.000 a 10.000 euro, per gli interventi non totalmente
compatibili, ma in gran parte adeguabili tramite opere di
mitigazione;
c) da 10.000 a 30.000 euro, per gli interventi non
compatibili, ma parzialmente adeguabili con opere di
mitigazione;
d) da 30.000 a 80.000 euro, per gli interventi non
compatibili e non adeguabili con opere di mitigazione.
2. Per gli interventi non ricompresi tra quelli di cui al
comma 1 o che, comunque, abbiano prodotto un danno
paesaggistico-ambientale rilevante, la sanzione amministrativa
pecuniaria è determinata previa perizia di stima.
Articolo 5quinquies
(Termine per il rilascio del parere)
1. Il parere vincolante relativo alla compatibilità
paesaggistico-ambientale di opere realizzate in assenza di
autorizzazione preventiva è rilasciato dalla struttura regionale
competente in materia di tutela paesaggistico-ambientale entro il
termine di centottanta giorni dal ricevimento della relativa
istanza.
2. Scaduto infruttuosamente il termine di cui al comma 1, il
parere si intende reso in senso negativo.".
3. Le disposizioni di cui al capo IIbis della l.r. 1/2004,
come introdotto dal comma 2, trovano applicazione anche con
riferimento alle pratiche pendenti e non ancora definite alla data
di entrata in vigore della presente legge.
4. La somma che deriva dalla quantificazione delle sanzioni
di cui all'articolo 5quater della l.r. 1/2004, come introdotto dal
comma 2, determinata in euro 150.000 per l'anno 2006, è introitata
dalla Regione con le modalità previste dalle disposizioni vigenti
al capitolo 9500 dello stato di previsione dell'entrata ed è
prioritariamente destinata alla salvaguardia e riqualificazione di
beni ambientali e paesaggistici secondo gli indirizzi stabiliti dal
PTP.
CAPO VII
INTERVENTI PER LO SVILUPPO ECONOMICO
Articolo 35
(Contributo ordinario annuo all'Aero Club Corrado
Gex)
1. La Giunta regionale è autorizzata ad erogare un contributo
annuo forfetario a favore dell'Aero Club Corrado Gex a titolo di
concorso nelle spese sostenute per lo svolgimento, nell'ambito
delle proprie finalità istituzionali, di attività connesse alla
pratica del volo a motore e a vela, del volo libero,
dell'aeromodellismo, del paracadutismo sportivo e delle altre
specialità di volo rientranti nell'attività dell'ente
beneficiario.
2. Il contributo è concesso annualmente entro i limiti degli
stanziamenti previsti dal bilancio regionale e in misura comunque
non superiore al disavanzo finanziario del bilancio relativo
all'anno cui si riferisce il contributo, approvato dai competenti
organi statutari.
3. La domanda è presentata alla struttura competente entro il
31 dicembre di ogni anno, corredata di una relazione illustrante
l'attività programmata e del bilancio preventivo, approvato dai
competenti organi statutari. Per l'anno 2006, la domanda è
presentata entro sessanta giorni dalla data di entrata in vigore
della presente legge.
4. Alla liquidazione del contributo si provvede in due
soluzioni:
a) in acconto, fino ad un massimo del 70 per cento, entro il
31 marzo;
b) a saldo, previa presentazione del bilancio consuntivo,
approvato dai competenti organi statutari, e di una relazione
illustrante l'attività turistico-sportiva svolta nell'anno cui si
riferisce il contributo.
5. La spesa per il triennio 2006/2008 è autorizzata in
complessivi euro 90.000, di cui euro 30.000 per ogni anno
(obiettivo programmatico 2.capitolo 66578).
Articolo 36
(Contributo straordinario all'Aero Club Corrado Gex)
1. La Giunta regionale è autorizzata ad erogare un contributo
straordinario a favore dell'Aero Club Corrado Gex a titolo di
concorso nelle spese finalizzate all'acquisto di beni funzionali
allo svolgimento delle attività istituzionali dell'ente.
2. Il contributo è concesso fino ad un massimo del 90 per
cento della spesa ammissibile, su presentazione di apposita domanda
alla struttura competente, corredata di idonea documentazione di
spesa relativa all'investimento effettuato.
3. La spesa per il triennio 2006/2008 è autorizzata in
complessivi euro 90.000, di cui euro 30.000 per ogni anno
(obiettivo programmatico 2.capitolo 66580).
Articolo 37
(Disposizioni in materia di razionalizzazione,
diversificazione e risparmio di fonti energetiche)
1. L'applicazione della legge regionale 24 dicembre 1996, n.
44 (Concessione di contributi regionali per l'incentivazione
dell'utilizzo del gas metano), è prorogata sino al 31 dicembre
2006.
2. L'autorizzazione di spesa è determinata in euro 500.000
per l'anno 2006 (obiettivo programmatico 2.capitolo 33751).
Articolo 38
(Disposizioni in materia di interventi regionali per la
ricerca e lo sviluppo. Legge regionale 7 dicembre 1993, n.
84)
1. Il termine di cui all'articolo 8, comma 4, della legge
regionale 7 dicembre 1993, n. 84 (Interventi regionali in favore
della ricerca e dello sviluppo), da ultimo modificato dall'articolo
59 della l.r. 21/2003, è prorogato al 31 dicembre 2007 (obiettivo
programmatico 2.capitolo 46850).
Articolo 39
(Disposizioni in materia di riordino dei servizi camerali
della Valle d'Aosta. Modificazioni alla l.r. 7/2002)
1. Il comma 4 dell'articolo 1 della l.r. 7/2002 è
abrogato.
2. Dopo il comma 3 dell'articolo 12 della l.r. 7/2002, è
aggiunto il seguente:
"3bis. La Regione eroga inoltre alla Chambre un finanziamento
annuale di euro 250.000 per la gestione dell'Albo regionale delle
imprese artigiane di cui alla l.r. 34/2001. L'importo di detto
finanziamento può essere rideterminato con legge di
bilancio.".
3. L'autorizzazione di spesa per gli interventi disposti ai
sensi dell'articolo 12, comma 3bis, della l.r. 7/2002, come
introdotto dal comma 2, è determinata, per il triennio 2006/2008,
in annui euro 250.000 (obiettivo programmatico 2.1.2. capitolo
20095).
CAPO VIII
INTERVENTI PER LA PROMOZIONE SOCIALE
Articolo 40
(Interventi in materia di pubblica istruzione)
1. Per l'esercizio delle funzioni amministrative in materia
di assistenza scolastica in favore di studenti universitari di cui
all'articolo 23 del decreto del Presidente della Repubblica 22
febbraio 1982, n. 182 (Norme di attuazione dello statuto speciale
della regione Valle d'Aosta per l'estensione alla Regione delle
disposizioni del DPR 24 luglio 1977, n. 616), ed in applicazione
dell'articolo 3 della legge 2 dicembre 1991, n. 390 (Norme sul
diritto agli studi universitari), sono autorizzate le seguenti
spese:
a) per il concorso nel pagamento dei buoni mensa a favore
degli studenti frequentanti i corsi attivati dall'Università della
Valle d'Aosta-Université de la Vallée d'Aoste e i corsi della terza
facoltà di ingegneria dell'informazione del Politecnico di Torino
con sede ad Aosta, la spesa di euro 144.000 per l'anno 2006, di
euro 154.000 per l'anno 2007 ed euro 164.000 per l'anno 2008
(obiettivo programmatico 2.capitolo 55560 parz.);
b) per l'assegnazione di benefici economici, assegni di
studio, contributo affitto e sussidio straordinario, a favore degli
studenti non residenti nella regione e frequentanti i corsi
attivati dall'Università della Valle d'Aosta-Université de la
Vallée d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, i
cui bandi sono emanati ai sensi della l.r. 30/1989, la spesa di
euro 68.500 per gli anni 2006, 2007 e 2008 (obiettivo programmatico
2.capitolo 55560 parz.).
Articolo 41
(Finanziamento dell'Università della Valle d'Aosta-Université
de la Vallée d'Aoste. Modificazioni alla legge regionale 4
settembre 2001, n. 25)
1. Il comma 1 dell'articolo 2 della legge regionale 4
settembre 2001, n. 25 (Finanziamento dell'Università della Valle
d'Aosta-Université de la Vallée d'Aoste, interventi in materia di
edilizia universitaria e istituzione della tassa regionale per il
diritto allo studio universitario), è sostituito dal
seguente:
"1. È autorizzato il finanziamento dell'Università mediante
trasferimenti annuali correnti e di investimento, posti a carico
del bilancio della Regione.".
2. Il comma 3 dell'articolo 2 della l.r. 25/2001 è sostituito
dal seguente:
"3. Le modalità di trasferimento delle risorse finanziarie a
copertura del fabbisogno dell'Università per l'attività didattica,
amministrativa e di ricerca, per l'esercizio delle funzioni in
materia di diritto allo studio e delle risorse finanziarie di
investimento sono stabilite con deliberazione della Giunta
regionale.".
3. L'autorizzazione di spesa per l'anno 2006 è determinata in
complessivi euro 9.800.000 di cui:
a) euro 4.400.000 quale trasferimento di parte corrente
(obiettivo programmatico 2.capitolo 56656);
b) euro 4.500.000 quale trasferimento per l'edilizia
universitaria (obiettivo programmatico 2.capitolo 56659);
c) euro 900.000 quale trasferimento per investimenti
(obiettivo programmatico 2.capitolo 56654).
CAPO IX
DISPOSIZIONI FINALI
Articolo 42
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
elencate nell'allegato B e dalle leggi regionali modificative delle
stesse sono determinate, ai sensi dell'articolo 19 della l.r.
90/1989, nelle misure indicate nell'allegato B medesimo.
Articolo 43
(Disposizioni finanziarie)
1. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio di previsione 2006 e pluriennale
2006/2008.
Articolo 44
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegati
(Omissis)
Presidente - Decidiamo la procedura: si vogliono fare
dichiarazioni di voto all'inizio dei vari provvedimenti o vogliamo
analizzarli e poi procedere alla dichiarazione di voto finale?
Per quanto riguarda il disegno di legge in oggetto, è stato dato
parere favorevole da parte del CPEL e vi sono emendamenti della II
Commissione; sono stati inoltre depositati alcuni emendamenti,
ovvero tre dell'Assessore Marguerettaz, uno dell'Assessore Fosson,
uno del gruppo "Stella Alpina", quindici del gruppo "La Casa delle
Libertà", uno del gruppo "Arcobaleno", più uno sostitutivo
dell'emendamento n. 3.
Procediamo con l'esame dell'articolato. Volete fare le
dichiarazioni di voto?
Si dà atto che, dalle ore 18,32, riassume la presidenza il
Presidente Perron.
Presidente - La parola al Consigliere Tibaldi sull'articolo
1.
Tibaldi (CdL) - In questo articolo si prevede l'esenzione dal
pagamento dell'IRAP per i centri polifunzionali di servizio;
vorremmo sapere chi sono questi destinatari, quanti dipendenti
occupano visto che l'IRAP è la famigerata imposta che ha introdotto
Prodi nel 1997 e che va a colpire l'occupazione e lo sviluppo;
vorremmo sapere i centri polifunzionali quali sono e quanta
occupazione rivestono nel complesso del panorama commerciale e
imprenditoriale valdostano, oppure se è una norma di facciata che
serve a gratificare qualcuno e non ha un'ampia platea di
destinatari, come normalmente si prevede quando si fanno norme di
questo tipo.
Presidente - La parola al Consigliere La Torre.
La Torre (FA) - La domanda sostanzialmente è la stessa. Siccome
dell'IRAP mi sono occupato con molta chiarezza in altri Consigli,
mi era stato risposto che l'IRAP non si poteva ridurre, mi si era
detto:
"l'abbiamo già ridotta per l'agricoltura, non abbiamo
intenzione di ridurla per nessun altro..."
, possiamo anche
andare a riprendere quello che è stato detto, ho poca memoria, ma
precisa, mi era stato detto:
"l'abbiamo già ridotta per gli
agricoltori, altro non si può fare"
. Io adesso sono contento,
perché, come lo si fa per i polifunzionali, quindi su questo
troverà tutto il mio sostegno... però a questo punto voglio tornare
a discutere dell'IRAP per le imprese valdostane, che sono in
difficoltà. Ascolto quindi con attenzione la sua risposta, perché
di questo ne faremo degli argomenti successivi.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Ne parlo molto volentieri e ritengo sia
corretto quello che dice il Consigliere La Torre dal punto di vista
del metodo, credo sia interessante andare a vedere le cose che
abbiamo detto e che sono verbalizzate, in modo tale che, rispetto
ad eventuali incomprensioni, si può riformulare una migliore
dizione, ma ricordo che uno dei proponenti rispetto a questo tipo
di argomento era anche il collega Sandri, che proponeva la
riduzione IRAP per tutte le quelle aziende che avessero una
certificazione di un certo tipo. Era quindi stata fatta un'analisi
rispetto a questo tipo di requisito, avevamo individuato dei
beneficiari che erano riconducibili essenzialmente alla "Compagnia
Valdostana delle Acque", quindi quasi una riduzione che facevamo a
noi stessi.
Dal punto di vista della riduzione dell'IRAP, non abbiamo mai
detto che la cosa non fosse possibile, ma non fosse possibile - e
avevamo avuto dei riscontri in tal senso, cioè doveva essere una
norma addirittura notificata - se questo aiuto fosse stato
generalizzato e non fosse stato finalizzato a certe tipologie.
Infatti non abbiamo fatto la riduzione dell'IRAP solo ai soggetti
che svolgono attività agricola, ma alle cooperative, quelle di
giovani, quelle di donne; avevamo introdotto l'anno precedente le
ONLUS, quindi avevamo via via introdotto delle agevolazioni
rispetto a queste attività. Tutti gli altri aiuti sarebbero
rientrati in una logica di aiuto e di "de minimis", questa era la
soluzione. Avevamo portato tutta una serie di situazioni che via
via si sono verificate nel contesto italiano. Rispetto a un
ragionamento del genere, credo non vi sia nessun tipo di
preclusione ad individuare delle forme, ma bisogna costruirle.
Per quanto attiene i centri polifunzionali, che sono stati
identificati, sono dei centri previsti da una legge regionale,
quindi viene individuata una categoria; ad oggi credo che di centri
polifunzionali ce ne siano 5 funzionanti, 3 riconosciuti e 2 in
fase di riconoscimento, ci sono stati dei corsi e tutta una serie
di attività, per cui tutti coloro che andranno a qualificarsi come
centri polifunzionali avranno questa agevolazione. Ricordo che il
centro polifunzionale è un centro che viene promosso perché
sostiene e ricopre delle carenze presenti all'interno di un tessuto
sociale, perché i paesi di media montagna o di alta montagna non a
vocazione turistica non hanno neanche un commestibile, non hanno un
commercio al minuto, pertanto, se non si aggregano diverse
funzionalità, si rischia di avere un'assenza totale di quei servizi
minimi che una comunità che vuole sopravvivere deve avere. Ecco
perché questo tipo di aiuto non è un aiuto "ad personam", è un
aiuto che si inserisce nell'ambito del sostegno dei centri
polifunzionali e sarà poca "roba", ma è un segnale più politico che
sostanziale...
(interruzione del Consigliere Tibaldi, fuori
microfono)
... non li so a memoria, lei mi chiede: "chi ha la patente", ma
io non so chi ha superato l'esame. Tre persone se le conosce le
dica, ma non è un elenco chiuso, Consigliere Tibaldi, questo è un
elenco aperto. Adesso ce ne sono 3, mi auguro che possano arrivare
a 20. Se la domanda è provocatoria, non capisco dove vuole essere
questa provocazione... Saint-Denis, Allein e Saint-Rhémy, non so se
sono riconosciuti, non vorrei dire delle sciocchezze, non so se è
certificato o meno, è in attesa forse...
Presidente - La parola al Consigliere Tibaldi.
Tibaldi (CdL) - La ringraziamo per averci rinfrescato la
memoria, anche se non era necessario, sui centri polifunzionali,
perché la legge la conosciamo, riprende il "decreto legislativo
Bersani", di conseguenza "nulla di nuovo sotto il sole". Appare
strano però che l'articolo 1 della legge finanziaria riguardi
un'esenzione fiscale per una categoria di soggetti che
numericamente corrispondono a 3 alla data odierna, voi non sappiate
quali sono e immagino che abbiate dato un'occhiata alle loro
dichiarazioni reddituali prima di intervenire, perché in centri di
media montagna piccoli, quindi difficoltosi per innestare delle
situazioni commerciali, non ci sono solo i centri polifunzionali,
ma ci sono anche dei commercianti individuali, dei soggetti, delle
persone fisiche a tutti gli effetti che sopportano le medesime
difficoltà del mercato o offrono le medesime soluzioni sociali a
quelle piccole comunità che si trovano in questi Paesi. Non
riusciamo a capire come mai, alla luce della sua relazione,
Assessore, che peraltro non aggiunge nulla di significativo alla
ragione politica per cui avete deciso di mettere questa norma,
l'esenzione riguarda tali soggetti. È un "agrément" che volete
fare, che però disconosce tutte quelle situazioni analoghe in
Comuni di media montagna, dove ci sono commercianti piccoli che
devono affrontare le difficoltà di un mercato - al pari dei centri
polifunzionali che hanno già delle evidenti agevolazioni di legge
per essere costituiti e per lavorare - e che svolgono un servizio
sociale alla stessa stregua. Questa è una norma ad hoc, non è una
norma che ha quel carattere di generalità e astrattezza che
normalmente viene conferito a chi vuole intervenire per creare uno
sgravio a una categoria più ampia di persone. È una norma ad hoc
che va a beneficiare 3 soggetti, magari domani saranno 5 e dopo
domani 7, ma per ora sono solo 3 soggetti, indice anche questo che
la legge n. 12/1999 in realtà ha fallito.
Presidente - La parola al Consigliere La Torre.
La Torre (FA) - Sicuramente il mio disappunto derivava dal fatto
che sostengo e sostenevo che l'intervento sull'IRAP poteva e può
essere un elemento di novità all'interno di un bilancio, perché è
un aiuto la riduzione dell'IRAP alle imprese. Qui non c'è nulla da
mascherare, le Regioni in Italia che hanno ridotto l'IRAP mi sembra
siano 11, 12 o 13, lo hanno fatto proprio per aiutare le loro
imprese. È una scelta precisa di aiutare alcuni comparti turistici
e commerciali, riducendo l'IRAP per quella parte di loro
competenza. Ben vengano quindi tali riduzioni, ma è troppo
limitante un intervento di questo genere sull'IRAP, deve essere
esteso, perché tutte le imprese valdostane operano in territorio
montano e rurale. Perché tutte le imprese valdostane non operano in
territorio rurale e montano? Si è aggiunto
"Comuni sotto i 3.000
abitanti"
, va bene, ce ne sono alcune che operano in Comuni
sopra ai 5.000 abitanti e per Aosta anche sopra i 30 mila, ma
perché le altre imprese non operano in territorio rurale e montano?
Perché ci dobbiamo vergognare di dire che vogliamo aiutare le
imprese valdostane riducendo l'IRAP?
Un'ultima cosa le chiedo ancora, non capisco cosa vuol dire:
"eventualmente in convenzioni con soggetti pubblici o
privati"
, vuol dire che l'esenzione IRAP, se queste imprese
polifunzionali operano in convenzione con soggetti pubblici o
privati, si estende ai soggetti pubblici o privati che operano in
convenzione con le imprese polifunzionali? È una domanda, qui c'è
un inciso che non capisco, chiariamolo perché questo articolo di
finanziaria potrebbe essere un problema dopo. Vorrei capire se
questo
"eventualmente in convenzioni"
vuol dire che
eventualmente si estende in questo caso la riduzione IRAP ai
soggetti che operano con quella polifunzionalità.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Se può servire, il collega La Torre sta
leggendo il contenuto del decreto legislativo n. 114/1998, che è
stato ripreso nella convenzione, dove si indica che le Regioni, al
fine di favorire lo sviluppo della rete commerciale delle aree
montane, possono per i Comuni inferiori ai 3.000 abitanti,
promuovere all'interno di un solo esercizio... ed
"eventualmente
anche in convenzione"
non ha nulla a che fare con la norma
dell'IRAP. È il decreto legislativo n. 114/1998, che dice che la
Regione può promuovere quel tipo di attività. Quel tipo di attività
viene promosso non già dove quel tipo di servizio, come diceva il
Consigliere Tibaldi, ha già delle offerte alternative, perché viene
introdotto laddove ci sono delle carenze, quindi rispetto a questo
tema c'è la possibilità del decreto legislativo di poter
intervenire per colmare un vuoto. Sono d'accordo con lei, ma se
vede il comma 2 di questo articolo 1 dice anche che questo viene
fatto in regime di "de minimis", esattamente - poi diciamo la
stessa cosa - che questo è bellamente un vero e proprio contributo
che all'interno del quadro è un quadro di "de minimis".
Rispetto a questo tema, essendo anche imprenditore, il
Consigliere La Torre sa che il "de minimis", avendo delle regole
datate, diventa insignificante per tutte quelle attività, perché
quei 100 mila euro in 3 esercizi quelle aziende che hanno un certo
numero di dipendenti lo superano ampiamente, quindi faremmo un
provvedimento che per tutta una serie di realtà non ha un
significato, ma al nostro interno rischia di non essere così
preciso: è una scelta indiscriminata, bisogna fare un certo tipo di
ragionamento, così come per questo tipo... per le ONLUS, per le
società di giovani, per le società che sono delle attività
marginali, residuali, che sono sempre sul filo del
"galleggiamento", rispetto a questo, quindi, pensavamo di
introdurre un segnale, dopodiché sono aperto a qualsiasi tipo di
ragionamento, ma è sempre un contributo in "de minimis".
Presidente - La parola al Consigliere Frassy.
Frassy (CdL) - Non ci convincono le argomentazioni
dell'Assessore Marguerettaz, per questo esprimeremo un voto
nettamente contrario su questo articolo 1. Si tratta di un articolo
che è un'operazione demagogica e di facciata, così come altre norme
ed emendamenti che voi stessi, componenti di Giunta, avete
presentato alla vostra finanziaria.
Questo primo articolo 1, fra l'altro, non è un caso che sia
l'articolo 1, perché qui l'IRAP non c'entra nulla; se lei facesse
una breve analisi di cosa è successo dal 1999 - data in cui è
diventata operativa la legge regionale n. 12 - ad oggi, lei si
renderebbe conto del fallimento di questa legge. Le dirò di più: il
fallimento di questa legge è amplificato dal numero di piccoli
commercianti che hanno chiuso, nel senso che le tante chiusure di
piccoli esercizi commerciali non sono state compensate
dall'apertura di centri polifunzionali, tant'è che la media è di un
centro polifunzionale ogni 2 anni. Se aveste voluto intervenire
seriamente su questo argomento, avreste dovuto prendere atto che la
previsione del "decreto Bersani" era una previsione "imbevuta" di
quella dottrina da socialismo reale che ha connotato tutta l'azione
del "Bersani" nel settore del commercio, tant'è che è arrivato
Bersani ad incentivare non le persone che aprivano l'attività, ma
le persone che restituivano le licenze; allora non esiste che
un'economia...
(interruzione del Presidente della Regione, fuori
microfono)
... Presidente, si prenoti e argomenterà perché lei c'era e
sosteneva quel Governo, perciò capisco che possa avere qualche
imbarazzo oggi ad accertarne il fallimento, perlomeno a quello che
conosciamo a livello di Valle d'Aosta. Quella era una norma
"imbevuta" di un'ideologia che la storia ha bocciato, perché
l'economia socialista, dice bene il collega Sandri, funziona solo
dove ci sono i soldi. Il socialismo reale dov'è che funziona,
Consigliere Sandri? In Valle d'Aosta, perché in Valle d'Aosta con
il denaro pubblico fate marciare anche ciò che non potrebbe
marciare.
Assessore Marguerettaz, lei che ha un'altra impostazione
culturale, al di là del fatto che debba condividere la sua
impostazione con una Giunta che non le è "calata su misura", ci
stupisce che apra una finanziaria regionale con una norma
demagogica, e passi, ma ideologica e di un'ideologia superata e
bocciata dalla storia e dai fatti. In 6 anni 3 centri
polifunzionali; esiste il problema dei servizi che devono essere
dati nei comuni piccoli di media montagna, ma dovevate prendere
atto che questa norma non funzionava e, di conseguenza, sui centri
polifunzionali non vale più la pena di investire nemmeno un solo
comma di legge, non il primo articolo della finanziaria per il
2006! Dice bene allora il collega La Torre: perché non fare un
ragionamento diverso? Perché non fare il ragionamento che in
presenza di certe situazioni, che possono essere il reddito, il
numero dei dipendenti, l'altitudine, il numero di esercizi presenti
in un certo raggio... ipotizzare l'esenzione IRAP. Allora sì che la
norma era seria, perché intanto si andava a preservare e ad
incentivare il mantenimento dell'esistente, che sarà poca cosa, ma
è sempre meglio di quello che si è riusciti a fare con i centri
polifunzionali. Il nostro giudizio perciò è totalmente negativo,
perché questa è una norma che, sebbene rientri nel "de minimis" e
formalmente legittima, nei fatti è concorrenza sleale per quel
piccolo commerciante che ha il suo esercizio, che lo mantiene in
piedi fra mille difficoltà e si trova magari fra qui e qualche
chilometro un centro polifunzionale che ha tutta una serie di
agevolazioni che gli derivano e dal "decreto Bersani", e dalla
legge regionale n. 12/1999 e buon ultimo da questa norma
sull'IRAP.
Deduciamo che avete fatto un approfondimento quanto meno
superficiale, Assessore, perché, se lei fosse venuto in aula con il
censimento degli esercizi commerciali che hanno chiuso dal 1999 ad
oggi, con il censimento degli esercizi commerciali esistenti e con
l'evidenza delle difficoltà, probabilmente usando la sua testa e
non il verbo ideologico di questa norma, avrebbe sicuramente
portato un provvedimento diverso. Per l'insieme di tali motivi noi
esprimiamo un netto giudizio contrario ed esprimeremo un voto
contrario a questa norma.
Presidente - La parola al Consigliere Salzone.
Salzone (FA) - Solo per dire che su questo articolo ci
asterremo, nella speranza che sia sviluppato il discorso che è
stato fatto.
Presidente - Pongo in votazione l'articolo 1:
Consiglieri presenti: 33
Votanti: 27
Favorevoli: 22
Contrari: 5
Astenuti: 6 (La Torre, Lanièce, Lavoyer, Salzone, Stacchetti,
Viérin Marco)
Il Consiglio approva.
Presidente - Sull'articolo 2 la parola al Consigliere
Frassy.
Frassy (CdL) - Vorremmo solo una precisazione: per quale motivo
c'è una cifra individuata di 10 milioni di euro, cioè c'è un
ragionamento politico o che tipo di ragionamento c'è.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - L'indicazione dei 10 milioni è stata fatta
in virtù delle disponibilità correnti che sono presso la "Finaosta"
sui fondi di rotazione; quindi, rispetto a questo, è la cifra che
non va a ledere l'attività corrente dei fondi di rotazione.
Presidente - Pongo in votazione l'articolo 2:
Consiglieri presenti: 33
Votanti: 30
Favorevoli: 22
Contrari: 8
Astenuti: 3 (Frassy, Salzone, Tibaldi)
Il Consiglio approva.
Presidente - Pongo in votazione l'articolo 3:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente - Pongo in votazione l'articolo 4:
Consiglieri presenti e votanti: 33
Favorevoli: 22
Contrari: 11
Il Consiglio approva.
Presidente - Pongo in votazione l'emendamento n. 1 della II
Commissione, che recita:
Emendamento
Dopo l'articolo 4 è inserito il seguente:
"Articolo 4bis
(Azienda di servizi alla persona G.B. Festaz. Modificazioni
alla legge regionale 23 dicembre 2004, n. 34)
1. Il comma 1 dell'articolo 11 della legge regionale 23
dicembre 2004, n. 34 (Disciplina delle istituzioni pubbliche di
assistenza e beneficenza, trasformate ai sensi dell'articolo 37
della legge regionale 15 dicembre 2003, n. 21 (Legge finanziaria
per gli anni 2004/2006). Abrogazione della legge regionale 12
luglio 1996, n. 18), è sostituito dal seguente:
"1. L'azienda adotta la contabilità economico-patrimoniale,
secondo le norme del codice civile."
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - Questo emendamento è per evitare che
l'azienda di servizi "Gianbattista Festaz" fosse nella condizione
di dover adottare tutte e due le contabilità, ovvero quella
economico-patrimoniale e la pubblica, anche perché la contabilità
economico-patrimoniale è quella che più si addice alla gestione di
un'azienda di servizi, al contrario la contabilità pubblica è una
contabilità che ha una formulazione autorizzatoria, un doppio onere
che non giova all'amministrazione del "Festaz", quindi questo è un
quadro che semplifica l'attività amministrativa.
Presidente - La parola al Consigliere Curtaz.
Curtaz (Arc-VA) - "Festaz Boniface" e non "Gianbattista".
Presidente - Pongo in votazione l'emendamento:
Consiglieri presenti e votanti: 33
Favorevoli: 24
Contrari: 9
Il Consiglio approva.
Presidente - All'articolo 5 vi sono gli emendamenti nn. 1, 2, 3,
4, 5, 6 del gruppo "La Casa delle Libertà" e l'emendamento n. 1 del
gruppo "Arcobaleno", di cui do lettura nell'ordine:
Emendamento
L'articolo 5, comma 1, è così sostituito:
"1. Al fine di concorrere al perseguimento degli obiettivi
complessivi di finanza pubblica sanciti dal patto di stabilità
europeo è disposto il blocco per tutto il 2006 delle assunzioni del
personale nell'Amministrazione regionale e nelle Amministrazioni
locali Valdostane.".
Emendamento
All'articolo 5, comma 1, abrogare "a tempo
indeterminato".
Emendamento
All'articolo 5 è introdotto il seguente comma:
"1bis. È fatto obbligo a tutte le Amministrazioni Locali
valdostane di predisporre una ricognizione dei carichi di lavoro
del personale dipendente da presentarsi entro settembre 2006 al
Dipartimento Autonomie Locali dell'Amministrazione
regionale.".
Emendamento
All'articolo 5, comma 4, aggiungere dopo "spesa in materia di
personale": "e di consulenze".
Emendamento
All'articolo 5 aggiungere il seguente comma 5:
"5. La violazione delle disposizioni di cui al comma 4
costituisce giusta causa al fine della revoca di amministratori e
direttori.".
Emendamento
All'articolo 5 aggiungere il seguente comma:
"5. Agli amministratori e ai dipendenti pubblici, sia della
Regione Valle d'Aosta sia degli enti locali valdostani, presenti in
rappresentanza delle rispettive amministrazioni in organismi di
amministrazione o controllo di società, enti, associazioni,
consorzi e commissioni, è fatto divieto di percepire compenso
alcuni per tali funzioni.".
Emendamento
Abrogare l'ultimo periodo del comma 3 dell'articolo
5.
Il primo emendamento che dobbiamo discutere è l'emendamento n. 1
del gruppo "La Casa delle Libertà".
La parola alla Consigliera Squarzino Secondina.
Squarzino (Arc-VA) - Aspettiamo.
Presidente - La parola al Consigliere Frassy sull'emendamento n.
1.
Frassy (CdL) - Noi abbiamo rilevato come nella stesura della
finanziaria regionale siano emerse una serie di preoccupazioni, che
avevamo anticipato in quella mozione - che poi avevamo ritirato -
sul contenimento dei costi della politica, ma anche sulle spese
correnti; spese correnti nelle quali rientra a pieno titolo la
spesa inerente il personale. La formulazione dell'articolo 5 come
licenziato dalla Giunta, soprattutto nel comma 1, limita la
possibilità del "turnover" nell'ambito dei posti
dell'Amministrazione regionale al 50% della dotazione organica
vacante alla data di entrata in vigore della presente legge.
Riteniamo che questo tipo di affermazione non sia dettato solo da
un'esigenza di cassa, ma sia dettato soprattutto dalla
consapevolezza che l'organico dell'Amministrazione regionale si è
probabilmente dilatato nel tempo a tal punto da creare una
situazione di esubero, tanto che questo blocco che voi avete
ipotizzato per il 2006 reputiamo che non andrà ad incrementare le
consulenze e non avrà riflessi negativi sull'andamento della
macchina amministrativa regionale. Riteniamo però che questo sia un
provvedimento parziale rispetto alla situazione reale, di
conseguenza con questo emendamento ipotizziamo che il blocco delle
assunzioni del 2006 sia esteso a tutto il personale, non solo al
50% dei posti vacanti in pianta organica all'entrata della presente
legge.
Presidente - La parola al Presidente della Regione, Caveri.
Caveri (UV) - Siamo contrari.
Presidente - Pongo in votazione l'emendamento n. 1 del gruppo
"La Casa delle Libertà":
Consiglieri presenti: 30
Votanti: 24
Favorevoli: 2
Contrari: 22
Astenuti: 6 (Curtaz, La Torre, Lavoyer, Salzone, Squarzino
Secondina, Viérin Marco)
Il Consiglio non approva.
Presidente - La parola al Consigliere Frassy sull'emendamento n.
2 del gruppo "La Casa delle Libertà".
Frassy (CdL) - Onestamente, da un punto di vista politico, non
avevamo molta convinzione che il nostro primo emendamento potesse
trovare spazio per un accoglimento da parte della maggioranza.
Diverso è l'emendamento n. 2 e su questo emendamento dico che
giochiamo la credibilità con cui avete scritto tale finanziaria,
perché parlavo di "fondi globali finestra" in relazione a quel
meccanismo che poi l'Assessore Marguerettaz mi ha assicurato che
non accadrà, cioè di far rientrare nelle spese correnti dei fondi
globali il rimpinguamento di quelle spese correnti tagliate nei
capitoli, devo dire però che o è una distrazione, o questo articolo
5 nel comma 1 non serve a nulla. Infatti, se lo leggiamo, ci
rendiamo conto che il limite a non andare oltre al 50% dei posti
vacanti nella dotazione organica è limitato al 2006, perché la
finanziaria si occupa del 2006; di conseguenza, non sappiamo cosa
accadrà nel 2007, perché lo andremo a scrivere e a decidere nella
finanziaria che predisporremo il prossimo anno, perciò il
contenimento della spesa in materia di personale, in base al comma
1 dell'articolo 1, è limitato al 2006. Quando scriviamo che non può
ricoprire a tempo indeterminato, non abbiamo scritto nulla, perché,
trattandosi di un anno, possiamo andare a coprire anche l'altro 50%
dei posti con il meccanismo delle assunzioni a termine...
(interruzione del Presidente della Regione, fuori
microfono)
... il comma 2 è stato letto, ci sono delle deroghe a
determinate categorie, cosa c'entra? Io lo leggo ad alta voce:
"il personale appartenente alle categorie può essere sostituito
nei soli casi di assenza di durata superiore a 3 mesi"
; 3 mesi
rispetto a 12 ci sono ancora 9 mesi; di conseguenza, nell'ipotesi
in cui ci siano delle sostituzioni di assenze di 4 mesi, c'è la
possibilità di andare a ricoprire la totalità degli organici con
assunzioni a tempo determinato. La norma del comma 1 perciò apre
una "finestra" enorme rispetto al principio che voi contenete nel
titolo dell'articolo 5; il nostro emendamento, andando ad abrogare
le parole
"a tempo indeterminato"
, rende assoluta
l'impossibilità di fare sostituzioni oltre il 50% e senza incidere
sul comma 2, perché il comma 2 con questa abbreviazione rimane
valido per quello che scrive. Il collegamento fra il comma 1 e il
comma 2 cioè non è così intrinseco come lei dava ad intendere, se
leggiamo il comma 1 togliendo
"a tempo indeterminato"
,
deduciamo che non si possono fare assunzioni o a tempo determinato,
o a tempo indeterminato oltre il 50% dei posti, se non togliamo
invece questa precisazione, abbiamo come Amministrazione la
possibilità di andare a saturare il 50% dei posti con assunzioni a
tempo indeterminato e l'altro 50% dei posti con assunzioni a tempo
determinato; di conseguenza, anche qui, fatta la "facciata", avete
lo strumento a seconda delle convenienze e delle situazioni di
aggirare quella che risulta essere una norma di "facciata".
Presidente - La parola al Presidente della Regione, Caveri.
Caveri (UV) - Il parere è negativo, questa è già una misura
forte che mai era stata applicata. Il blocco del "turnover" al 50%
è una scelta forte che l'Amministrazione fa. Per quanto riguarda il
tempo determinato, ovviamente esiste in altro capitolo un limite ai
tempi determinati, che quest'anno è stato ancora più rigido, quindi
il problema non si pone. L'emendamento va respinto.
Presidente - Pongo in votazione l'emendamento n. 2 del gruppo
"La Casa delle Libertà":
Consiglieri presenti e votanti: 32
Favorevoli: 10
Contrari: 22
Il Consiglio non approva.
Presidente - La parola al Consigliere Frassy sull'emendamento n.
3 del gruppo "La Casa delle Libertà".
Frassy (CdL) - Riteniamo che questo emendamento che presentiamo
sia un emendamento che dia un significato più compiuto alla
previsione di tale finanziaria; la previsione che, per quanto
riguarda il personale degli enti pubblici territoriali, ingloba
anche il personale delle amministrazioni locali. Ci sono
amministrazioni locali che sono con un organico inferiore rispetto
alle esigenze, ma ce ne sono anche di quelle che hanno personale in
esubero rispetto ai compiti di istituto. Riteniamo allora che un
blocco, seppur limitato come è stato impostato nella formulazione
dell'articolo 5, abbia senso se esce dalla precarietà e dalle
ristrettezze finanziarie, reputiamo che tale blocco debba essere
utilizzato per poter fare una fotografia della situazione
esistente; di conseguenza, ipotizziamo l'introduzione del comma 1
bis, che consente, in un obbligo posto a carico delle
amministrazioni locali, di effettuare una ricognizione dei carichi
di lavoro dei dipendenti e di presentarla entro settembre 2006 al
Dipartimento autonomie locali dell'Amministrazione regionale.
Questo affinché l'Amministrazione regionale abbia, al momento di
predisporre la prossima finanziaria, un quadro più chiaro della
situazione presente nei vari Comuni e Comunità montane della nostra
Regione e poter normare a ragion veduta, e non sull'emergenza delle
quadrature dei conti, una materia importante come quella delle
risorse da spendere nel personale.
Presidente - La parola al Presidente della Regione, Caveri.
Caveri (UV) - Le chiederei di ritirare l'emendamento, perché con
tale finanziaria obblighiamo i Comuni al controllo di gestione e
nei processi che diventano obbligatori c'è anche la mappatura dei
processi interni, quindi questa ricognizione dei carichi di lavoro
è implicitamente obbligatoria per ciascun Comune sulla base del
controllo di gestione che applichiamo. Questo è stato anche oggetto
di discussione nelle apposite commissioni create all'interno del
CELVA, quindi le chiedo di ritirare l'emendamento.
Presidente - Collega Frassy, aderisce alla richiesta?
Frassy (CdL) - Tenuto conto della precisazione del Presidente,
lo ritiriamo.
Presidente - L'emendamento n. 3 del gruppo "La Casa delle
Libertà" è ritirato.
La parola alla Consigliera Squarzino Secondina sull'emendamento
n. 1 del gruppo "Arcobaleno".
Squarzino (Arc-VA) - Se avessi potuto scrivere un emendamento
alla legge dopo le ore 10,30, avrei presentato come emendamento
quello di abrogare l'intero comma 3, come hanno chiesto i sindacati
al Presidente del Consiglio lunedì mattina, come hanno indicato nel
comunicato stampa che ci hanno fatto avere il 5 mattina. Tenuto
conto dei limiti che ci dà il Regolamento, per cui dobbiamo
presentare gli emendamenti entro mezz'ora dall'inizio del
Consiglio, discutiamo quello che comunque avevamo pensato di fronte
a questo comma. Perché chiediamo di abrogare l'ultima frase del
comma 3 dell'articolo 5? Questo comma introduce una materia che è
riservata strettamente alla contrattazione collettiva del lavoro.
Come tutti i colleghi possono sapere dopo aver letto la lettera che
ci è stata inviata dalla Consigliera di parità su questo argomento,
la percentuale del 25% del "part-time" come tetto massimo che si
può raggiungere, è prevista dalle disposizioni del contratto di
lavoro articolo 3, commi 2 e 13 del contratto collettivo di lavoro.
Ora, non si può con una legge regionale andare contro una norma di
contrattazione e di patto fra le parti, che sono le parti sociali
dei lavoratori e i datori di lavoro. Io sono sicura che, se il
comma 3 dell'articolo 5 non sarà interamente stralciato, i
sindacati presenteranno una denuncia nei confronti della Regione,
perché...
(interruzione del Presidente della Regione, fuori
microfono)
... usiamo una parola diversa? Sicuramente sarà denunciato, fra
virgolette, il Governo perché non rispetta un contratto sindacale.
Noi chiediamo che almeno venga cassata l'ultima frase del comma 3
dell'articolo 5, perché questo comma stabilisce che la norma che
viene qui indicata esuli dai rapporti contrattuali. Ora la
definizione della quota del "part-time" è una definizione di quota
che va fatta all'interno del contratto di lavoro, non si può
intervenire a modificarla per legge. L'aver scritto nel comma 3 che
"le disposizioni di cui al presente comma costituiscono norme
non derogabili dai contratti collettivi regionali di lavoro"
vuol dire andare contro i contratti collettivi di lavoro, quindi
chiediamo che l'ultima frase del comma 3 sia abrogata.
Presidente - La parola al Presidente della Regione, Caveri.
Caveri (UV) - Devo dirle che noi accogliamo l'emendamento con
suo grande stupore e le spiego il perché. Non stiamo discutendo di
contratti di lavoro, stiamo discutendo di una serie di norme che
figurano in questo capo sotto il tema: misure per il contenimento
della spesa. Non voglio discutere qui del "part-time", io farò una
direttiva all'ARRS per la discussione del "part-time", perché temo
che la Dott.ssa Barillà sarebbe vivamente colpita dal fatto che
oggi il "part-time" viene adoperato in maniera "bypartisan" dai
maschietti e dalle femminucce, e alcuni dei maschietti fanno i
liberi professionisti, per cui l'Amministrazione nel tempo ha
consentito dipendenti che hanno il 30% del "part-time" e questo
vuol dire che vengono il mercoledì pomeriggio alcune ore, bevono
simpaticamente un caffè, fanno la pipì, guardano la posta
elettronica e salutano la Signora Amministrazione. Quindi è chiaro
che il "part-time" va rivisto e devo dirle, perché lei non mi
aggredisca, che sul fatto che il 30% del "part-time" è ridicolo lo
dicono gli stessi sindacati nel corso dell'incontro che abbiamo
avuto. Non mi "morsichi" quindi, perché le posso assicurare che è
un po' comune questo fatto che il "part-time", al di sotto di un
certo livello, è un "arrivederci e grazie" rispetto ai dipendenti.
Accetto l'emendamento, perché è scontato che a questo punto
spetterà al Presidente della Regione dare indicazione all'ARRS
rispetto a questo fatto del 20%. Io l'ho spiegato ai sindacati, a
parte che, come ha spiegato il collega Sandri, la percentuale
mediamente oggi è il 18%, quindi l'aver fissato il 20% non sciocca
nessuno, poi vorrei farle notare che nell'articolo si dice che
"sono fatti salvi i rapporti di lavoro a tempo parziale già
costituiti alla data di entrata in vigore della presente
legge..."
(quindi per un anno non si possono toccare da quando
si ottiene il "part-time")
"... e le trasformazioni conseguenti
alle domande presentate fino al 31 ottobre 2005"
, pertanto
soddisferemo le domande fatte fino al 31 ottobre. Capisco che il
termine dell'ultimo comma poteva sembrare eccessivo, quindi
accogliamo l'emendamento. La posso rassicurare che scriverò una
lettera ai sindacati, che hanno espresso nell'incontro le loro
preoccupazioni. Poi come sempre il comunicato sindacale è più duro
delle conclusioni che abbiamo avuto al tavolo, a cui erano presenti
anche gli Assessori Ferraris e Marguerettaz, ma il suo ragionamento
che per legge non si possa intervenire in materia è sbagliato,
perché allora teoricamente non potremmo neanche intervenire sul
blocco al 50% del "part-time", su cui lei non ha avuto niente da
eccepire.
Presidente - La parola al Consigliere Viérin Marco.
Viérin M. (SA) - Su tale argomento condividiamo appieno quanto
detto dal Presidente Caveri e votiamo anche noi questo emendamento,
nell'ottica di andare a rivedere il discorso del "part-time"
perché, oltre a quello che ha detto il Presidente, certe situazioni
creano anche disservizi nei confronti dei cittadini.
Presidente - Pongo in votazione l'emendamento n. 1 del gruppo
"Arcobaleno":
Consiglieri presenti: 34
Votanti e favorevoli: 32
Astenuti: 2 (Frassy, Tibaldi)
Il Consiglio approva.
Presidente - La parola al Consigliere Frassy sull'emendamento n.
4 del gruppo "La Casa delle Libertà".
Frassy (CdL) - Penso sia sufficiente una breve illustrazione su
questo emendamento, nel senso che il comma 4 cerca di dare
concretezza a quegli impegni che erano stati espressi uno o 2
Consigli fa, a seguito delle mozioni che erano state poi ritirate,
dove si parlava di contenimento dei costi della politica, facendo
riferimento ai costi degli enti strumentali e delle tante società
partecipate e controllate, e che sono ripresi nell'ordine del
giorno che è stato votato durante questa sessione di bilancio.
Riteniamo di condividere l'impostazione del comma 4, ma reputiamo
che questa formulazione non sia sufficientemente esaustiva
dell'esigenza di contenimento dei costi, perché, se è vero che il
personale incide nella gestione delle tante società partecipate e
controllate dall'Amministrazione regionale, è altrettanto vero che
le consulenze non incidono da meno, perciò riteniamo che aggiungere
nella direttiva che la Giunta andrà ad impartire alle società
controllate e agli enti strumentali "Norme di contenimento delle
spese in materia di personale dipendente"... debba essere integrata
da una direttiva che contenga l'auspicio di contenimento delle
consulenze. Confidiamo che questo emendamento venga accolto, perché
riteniamo si inserisca nella filosofia che ha ispirato il comma
4.
Presidente - La parola al Presidente della Regione, Caveri.
Caveri (UV) - È una materia ultronea rispetto al contenuto
dell'articolo.
Presidente - La parola al Consigliere Frassy.
Frassy (CdL) - Penso che l'evidenza che voi fate per finta sia
nel modo in cui considerate quelli che sono argomenti pertinenti...
perché non voglio fare l'analisi filologica del titolo
dell'articolo 5, che si riferisce al personale, ma non più tardi di
stamani o di ieri notte è stato approvato un ordine del giorno che
faceva espresso riferimento ai costi delle varie società e non
erano solo i costi del personale, perché i costi delle consulenze
sono ancora più arbitrari, fra virgolette, di quanto non possano
essere i costi del personale. Riteniamo che le misure del capo IV
siano quelle di contenimento della spesa. Che lei motivi la
bocciatura dell'emendamento sul fatto che è ultroneo, perché va
oltre alla dizione letterale del titolo dell'articolo 5...
Presidente, lei mi lascia senza parole, perché la gestione del
personale è materia delicata tanto quanto può essere la materia
delle consulenze. O trovate un sistema, e poi sul sistema ne
parleremo con un nostro emendamento successivo, altrimenti il
rischio è che scriviate una norma in finanziaria che resterà sulla
carta e che non troverà applicazione alcuna. Prendiamo atto che
dietro una questione di tipo lessicale evitate di toccare
l'argomento scomodo delle consulenze, non quelle
dell'Amministrazione regionale, ma quelle delle tante società
partecipate e controllate ed enti strumentali. Che poi
paradossalmente sono tutto fuor che controllate, nel senso che il
controllo ispettivo del Consiglio non c'è, il controllo delle
spese, a vedere quello che è successo nella "GS", sfugge alla
stessa Giunta, che aveva in base ad una norma di legge regionale
compiti di controllo. Di conseguenza, rimaniamo sorpresi dalla
motivazione, Presidente, perché la sua è una motivazione debole,
come è debole l'impianto di questa legge finanziaria, perché è
partita con un articolo 1 che è la carta di identità di una
facciata, ma dietro la facciata e le dichiarazioni alla stampa dei
tagli abbiamo la sensazione che siete stati così bravi da creare
tutto un "castello" di norme aggirabili. Lo abbiamo visto
nell'emendamento che avete bocciato al comma 1 dell'articolo 5, che
consente di aggirare il blocco del 50% facendo riferimento ad
assunzioni a tempo determinato, perché il limite è solo per le
assunzioni a tempo indeterminato, prendiamo atto che questa
impostazione la state coltivando anche al comma 4.
Presidente - Pongo in votazione l'emendamento n. 4 del gruppo
"La Casa delle Libertà":
Consiglieri presenti: 34
Votanti: 24
Favorevoli: 3
Contrari: 21
Astenuti: 10 (Comé, Curtaz, La Torre, Lanièce, Lavoyer,
Riccarand, Salzone, Squarzino Secondina, Stacchetti, Viérin
Marco)
Il Consiglio non approva.
Presidente - La parola al Consigliere Frassy sull'emendamento n.
5.
Frassy (CdL) - È dal primo emendamento che sosteniamo che
l'articolo 5 di cui stiamo discutendo sia un articolo incompiuto, o
perlomeno sia una norma aperta, nel senso che consente di essere
interpretata e gestita al di là delle intenzioni che l'hanno
animata. Sull'argomento degli enti strumentali e delle società
controllate e partecipate penso, Presidente Caveri, che si ponga un
problema di quali siano gli strumenti, perché le direttive che voi
impartite le avete vincolate, nel caso in cui non vengano
rispettate, alla riduzione delle agevolazioni a qualsiasi titolo
concesse. Vorrei capire intanto se tutte le società che sono
partecipate dalla Regione hanno delle agevolazioni che vengono
concesse direttamente dalla Regione, probabilmente la maggior
parte, ma non necessariamente tutte le società hanno delle
agevolazioni, alcune hanno se vogliamo definirle delle
agevolazioni, ma sono agevolazioni che discendono direttamente da
norme di legge; di conseguenza, non sono soggette ad una
discrezionalità del potere amministrativo, come è il potere
dell'Esecutivo regionale. Noi allora riteniamo sia opportuno
inserire un deterrente maggiore ed è un deterrente legato non più
alle società, che sono un soggetto che è rappresentato da persone
fisiche, ma legato direttamente agli amministratori. Questo è il
motivo del nostro quinto emendamento, che prevede che, in caso di
violazione delle disposizioni che verranno impartite dalla Giunta
al fine del contenimento dei costi del personale, ci sia la
possibilità di andare a chiudere il rapporto con amministratori o
direttori per quello che si dice in gergo lavoristico: il
cosiddetto "motivo della giusta causa". Pensiamo sia un elemento
rafforzativo rispetto a un comma 4 che rischierebbe di essere
un'affermazione di principio, ma un'"arma spuntata", perché nel
comma 4 non c'è la forza per poter arrivare ad imporre le
direttive. Riteniamo che il comma 5, che chiediamo di aggiungere
all'articolo 5, sia a completamento del comma 4.
Si dà atto che il Consigliere Lanièce lascia l'aula
consiliare alle ore 19,36.
Presidente - La parola al Presidente della Regione, Caveri.
Caveri (UV) - Mi domando su quali basi giuridiche lei possa
scrivere un emendamento di questo genere. Credo di essere un
autonomista convinto, ma che oggi una legge regionale intervenga in
materia di diritto del lavoro come giusta causa, intervenga in
materia di Codice civile sui comportamenti delle S.p.a.... secondo
me, è irricevibile! Se mai votassimo sciaguratamente una norma di
questo genere, ce la vedremmo immediatamente impugnata di fronte
alla Corte costituzionale dal "Governo Berlusconi"! Come si fa a
scrivere
"la violazione delle disposizioni di cui al comma...
costituisce giusta causa al fine della revoca di amministratori e
direttori"
? Sulla base di quale competenza che può avere il
Consiglio regionale su questo? Glielo dice uno che sarebbe ben
contento di poter legiferare in materia di diritto del lavoro e di
Codice civile e anche di diritto commerciale, ma mi pare che debba
essere respinto per questo.
Presidente - La parola al Consigliere Frassy.
Frassy (CdL) - Non si deve stupire rispetto a quello che ha
scritto lei con i suoi uffici al comma precedente, tanto che ha
dovuto accogliere su sollecitazione sindacale l'emendamento dei
"Verdi"! È stata una svista, nel senso che lei non ha letto la
norma! Ascolti, Presidente, abbiamo letto l'articolo e abbiamo
sentito le motivazioni. Le sfugge probabilmente che qui nessuno
modifica il Codice civile o alcuna norma imperativa di legge,
sappiamo però che le nomine sono frutto di un rapporto fiduciario.
Ci sono delle leggi regionali che regolamentano le nomine, senza
per questo invadere il campo del Codice civile, c'è tutta una legge
che regolamenta i passaggi e gli adempimenti per addivenire alle
nomine, riteniamo che in una legge regionale si va ad inserire
l'evidenza di un rapporto fiduciario e contrattuale, che nulla
c'entra con il Codice civile, dopodiché l'aspettiamo per vedere con
quali strumenti giuridici andrà a dare concretezza al comma 4.
Presidente - Pongo in votazione l'emendamento n. 5 del gruppo
"La Casa delle Libertà":
Consiglieri presenti: 30
Votanti: 24
Favorevoli: 3
Contrari: 21
Astenuti: 6 (Comé, La Torre, Riccarand, Salzone, Squarzino
Secondina, Stacchetti)
Il Consiglio non approva.
Presidente - La parola al Consigliere Frassy sull'emendamento n.
6.
Frassy (CdL) - Finiscono i nostri emendamenti sull'articolo 5. È
un emendamento che afferma un principio, che, a dire del Presidente
Caveri, in alcune situazioni dovrebbe essere già praticato, ma che
non ci risulta sia codificato. Riteniamo che gli amministratori
della Regione, dei Comuni, delle Comunità montane e i loro
dipendenti, quando sono a rappresentare le loro amministrazioni in
organismi o società o enti o associazioni o consorzi o collegi
sindacali, non debbano percepire compensi per tale funzione, in
quanto reputiamo sia "assorbente" la funzione di pubblico
amministratore o di pubblico funzionario rispetto alla carica
fiduciaria che viene loro conferita con la nomina in questi enti
strumentali. È una norma che fa chiarezza rispetto a una materia
che non è codificata, è una norma che riprende, Presidente, una sua
affermazione in relazione all'Associazione "Forte di Bard", di cui
lei è Presidente insieme al collega Praduroux - componente del
"CdA" -, è una norma che rientra nell'ottica del contenimento delle
spese correnti. Auspichiamo che su questa norma ci sia spazio per
un accoglimento e un'approvazione.
Presidente - La parola al Presidente della Regione, Caveri.
Caveri (UV) - Il parere è contrario, anche perché invasivo
dell'autonomia dei Comuni.
Presidente - La parola al Consigliere Frassy.
Frassy (CdL) - Prendiamo atto che il Presidente Caveri sta
giocando con i soldi della comunità, sta giocando a fare i tagli
ma, in realtà, sta operando in una direzione completamente
opposta.
Su 6 emendamenti uno era superfluo, uno era ultroneo, l'altro
era incostituzionale e questo è lesivo dell'autonomia; con delle
affermazioni telegrafiche, ma incongruenti lei, Presidente, ha
dimostrato che l'articolo 5 è una norma inutile. Fra l'altro, su
questo siamo preoccupati, faremo una verifica puntuale della
situazione che riguarda l'Amministrazione regionale, perché lei ha
fatto delle affermazioni precise in relazione all'Associazione
"Amici Forte di Bard" e noi andremo a verificare non solo quello
che accade in quella associazione, ma anche quello che accade da
altre parti, perché riteniamo sia inaccettabile che si ipotizzi un
taglio del 10% sugli emolumenti che vengono corrisposti "alla luce
del sole" e vi sia la possibilità per alcuni di coltivare incarichi
e nomine che sfuggono da ogni controllo! Incarichi e nomine che non
si sa se hanno diritto a "benefit", che non si sa se hanno diritto
ad emolumenti e che, di conseguenza, sfuggono a qualsiasi logica di
trasparenza. Su questo argomento noi avremmo auspicato vi fosse
coerenza nella dichiarazione fatta dal Presidente Caveri
sull'argomento Associazione "Forte di Bard", prendiamo atto invece
che ancora una volta il Presidente Caveri è abilissimo
nell'esprimere i grandi principi, ma un po' più restio nel
codificare quei grandi principi, di conseguenza lascia sempre alla
discrezionalità soggettiva e contingente delle varie situazioni la
gestione di tutto il "business" delle consulenze e delle
nomine.
Sulle autonomie locali, Presidente, lei dimentica forse che noi
abbiamo competenza in materia di autonomie locali a partire dalle
norme sul personale delle autonomie locali ad arrivare alle norme
della finanza degli enti locali; di conseguenza, una volta
codificato un principio, non si tratta di invadere il campo
dell'autonomia locale, ma si tratta di evitare delle situazioni che
sono in conflitto rispetto agli indirizzi che voi vorreste dare con
questa finanziaria e con questo bilancio. Se poi vogliamo dirla
tutta per quanto riguarda le autonomie locali, tale maggioranza non
ha ancora avuto modo di dare applicazione ad una norma che evita la
scelta arbitraria che è contenuta in questa finanziaria di imporre
ai Comuni l'esercizio in forma associata e consociata di
determinati servizi, perché c'è una legge - la legge n. 54 - che
prevede una serie di parametri sulla base dei quali le
amministrazioni comunali sono tenute o meno a consociarsi per
gestire determinati servizi. Le amministrazioni che non stanno
dentro questi parametri hanno la possibilità, in base a quella
legge, di gestirsi i servizi in autonomia, in base invece alle
coercizioni che voi avete imposto in questa finanziaria e che avete
imposto in altre finanziarie, questa volta sì ledendo le autonomie
locali, le avete obbligate a fare delle cose a prescindere da
quello che dice la legge n. 54. Evitiamo allora di "tirare in
ballo" l'autonomia e il rispetto degli enti locali, perché forse
siete voi i primi a non credere tanto in questa autonomia o,
meglio, a gestirla secondo la convenienza politica.
Presidente - Pongo in votazione l'emendamento n. 6 del gruppo
"La Casa delle Libertà":
Consiglieri presenti e votanti: 34
Favorevoli: 12
Contrari: 22
Il Consiglio non approva.
Presidente - La parola alla Consigliera Squarzino Secondina, per
dichiarazione di voto sull'articolo 5.
Squarzino (Arc-VA) - Innanzitutto credo che il Presidente Caveri
dovrebbe ringraziare noi del gruppo "Arcobaleno", che abbiamo
consentito con questo "escamotage" di cavarsela ancora con i
sindacati...
(interruzione del Presidente della Regione, fuori
microfono)
... io non rinnego niente del mio passato, Presidente. Detto
questo come battuta, veniamo alle cose serie dell'articolo 5. Qui
vorrei sottolineare due aspetti. Primo aspetto: nella relazione al
bilancio ieri l'Assessore Marguerettaz ha insistito sul termine
"condividere"
, faccio notare che questo articolo riguardante
il personale non è stato affatto condiviso con le organizzazioni
sindacali, che sono le rappresentanze istituzionali, se così
possiamo dire, dei lavoratori. Secondo aspetto: non accetto questa
abitudine di denigrare, di sorridere sulle persone cercando di
svilire il contenuto di ciò che le persone dicono, non lo ritengo
corretto. Mi spiego. Il comma 3 contiene una non corretta
indicazione delle finalità per cui si vuole diminuire il
"part-time", nel senso che parte come premessa per garantire il
normale funzionamento dei servizi regionali. Ora, il "part-time" ha
un'altra finalità: è stato voluto, è stato conquistato come
possibilità per conciliare per uomini e per donne le responsabilità
familiari con quelle professionali. Queste cose ce le siamo dette e
ho sentito con piacere che queste stesse espressioni le hanno dette
il Presidente Caveri e l'Assessore Fosson quando è stato affrontato
in questo Consiglio il problema degli asili aziendali. Ora, questa
è la finalità del "part-time". Che la Regione - questo il
Presidente lo ha sottolineato - abbia applicato in modo non
funzionale per l'Amministrazione il "part-time" e lo abbia
applicato senza tener conto della finalità per cui il "part-time"
c'era... questo lo condivido, cioè credo che ci sia da parte della
Regione forse una responsabilità - ma è della Regione! - di aver
per comodità, per dire "sì" a qualcuno, per fare un piacere ad un
altro, perché un "part-time" non si nega a nessuno, accettato che
il "part-time" fosse utilizzato in modo distorto rispetto alla
finalità. Questo quindi è il motivo per cui questo comma io l'avrei
abrogato e tale comma non risponde alle finalità del
"part-time".
Credo anche sia necessario affrontare una riflessione sul
"part-time", ma chiedo a chi affronterà questa discussione di tener
conto: primo, di qual era la finalità con cui è stato voluto e,
secondo, di non giocare su due tavoli con finalità diverse: da un
lato, quando parliamo dei servizi che costano caro, si dice che
bisogna aiutare le famiglie a far fronte ai servizi, attività di
cura, bisogna sostenere le famiglie nella loro responsabilità...
noi chiediamo alle famiglie di assumere le responsabilità di cura e
lì diciamo che bisogna pensare a forme di lavoro flessibili che
aiutano; dall'altro, quando sempre come Amministrazione regionale
ci occupiamo del funzionamento dei servizi regionali, vediamo il
"part-time" come un ostacolo alla funzionalità del servizio. Chiedo
che, nel momento in cui si discuterà di questo tema, lo si affronti
in modo più aderente alla filosofia del "part-time", cosa che qui
invece non è stata fatta.
Per i motivi suddetti, non voteremo a favore di questo articolo;
tenete conto che, rispetto a tutta la questione, sia del bilancio
sia della legge finanziaria, abbiamo assunto un atteggiamento molto
fermo e molto chiaro.
Presidente - La parola al Consigliere Frassy.
Frassy (CdL) - Devo dire che voteremo con convinzione in maniera
contraria rispetto alla formulazione dell'articolo 5, non perché
siamo contrari al contenimento della spesa e men che meno al
contenimento della spesa in materia di personale. A noi piacerebbe
che di questa discussione ne rimanesse traccia non solo nel
dibattito che c'è stato in aula, ma che su una misura importante e
politicamente centrale di tale finanziaria ci fosse anche
l'attenzione di chi deve comunicare all'opinione pubblica quello
che si decide in quest'aula, perché abbiamo assistito a posizioni
accese in passato su posizioni spesso contrapposte, ma devo dire
che non mi era mai capitato di trovarmi a discutere di una norma
che fa l'opposto di quello che dice. Questa è una norma finta!
Questa non è una norma di contenimento della spesa! C'era un
documento, il "PREFIN", ribattezzato "POSTFIN", che era un
documento fasullo, perché si inseriva su una discussione di
bilancio che era già avviata. Queste norme finanziarie che voi ci
obbligate a discutere tutte assieme allora sono una finzione e io
mi pento, Presidente, di averle accordato la fiducia con
quell'ordine del giorno che abbiamo sottoscritto; forse avevano
ragione i colleghi del gruppo "Arcobaleno" a non fidarsi della sua
parola, perché, alla luce di come è andata la discussione
sull'articolo 5 per un'ora, Presidente, lei ha dimostrato di essere
un abile capocomico! Lei ha messo in piedi una commedia sul
contenimento delle spese... non è vero! Dovete saperlo là in
cima... non è vero! Andatevele a leggere le norme, non è vero! Ci
sono fondi globali, lo abbiamo visto nel bilancio, che vanno a
quadruplicare la parte di spesa corrente essendo un ampio "polmone"
per poter far rientrare dai fondi globali quei tagli fittizi che
avete operato sulla parte corrente del bilancio.
L'articolo 5 al comma 1 avrebbe dovuto impedire il "turnover"
del 50% del personale, avete introdotto la dizione
"a tempo
indeterminato"
in maniera consapevole e, così facendo, vi
eravate prefigurati la possibilità di azzerare la previsione del
contenimento del "turnover" al 50%, altrimenti l'emendamento che
avevamo proposto avreste dovuto accoglierlo "ad occhi chiusi". Il
fatto che lo abbiate ritenuto superfluo dimostra la malafede
politica con cui avete scritto questa norma: una manciata di "fumo
negli occhi" di chi in maniera disattenta legge il comma 1.
Sulla norma successiva del contenimento degli enti strumentali
avete rifiutato di contenere le consulenze, ma le consulenze sono
il primo elemento di quello che spesso è lo sperpero del denaro
pubblico e delle società controllate, perciò le consulenze dovevano
essere al centro dell'attenzione per il contenimento della
spesa...
(interruzione di un Consigliere, fuori microfono)
... no, è ultroneo, nel senso che va oltre al titolo
dell'articolo 5, ma noi pensavamo di interpretare un principio, uno
spirito, non il titolo dell'articolo 5. Potevamo emendare il titolo
dell'articolo 5 se quello che importava era la sostanza, invece la
sua risposta è: "l'articolo 5 parla di personale, le consulenze non
c'entrano", e c'entrano eccome le consulenze, perché queste ultime,
in base a giurisprudenza costante della Corte dei Conti, possono
essere date solo quando non ci sono nelle pubbliche amministrazioni
le risorse sufficienti per affrontare determinate materie,
sufficienti in termini di organico o sufficienti in termini di
competenze. Voi allora andate a tagliare sul personale e non
tagliate sulle consulenze! Perciò, anziché assumere magari il
raccomandato di turno, date 3 consulenze! Questa è la realtà di
fondo! Riteniamo perciò che questa norma, così come l'avete
articolata, sia un "bluff" dal primo all'ultimo comma. Ci
rammarichiamo del fatto che il dibattito è stato un dibattito fra
sordi, è stato un dibattito fra chi aveva scritto una norma sapendo
che la strada da percorrere era divergente rispetto alla norma
stessa; questo è il motivo per cui confermiamo con forza e con
vigore la nostra contrarietà all'articolo 5.
Presidente - Pongo in votazione l'articolo 5 nel testo così
emendato:
Articolo 5
(Disposizioni per il contenimento della spesa in materia di
personale)
1. Al fine di concorrere al perseguimento degli obiettivi
complessivi di finanza pubblica, per l'anno 2006, l'Amministrazione
regionale può ricoprire a tempo indeterminato, compatibilmente con
le risorse finanziarie disponibili, non oltre il 50 per cento dei
posti della dotazione organica vacanti alla data di entrata in
vigore della presente legge e non oltre il 50 per cento dei posti
che si renderanno vacanti nell'anno 2006.
2. Il personale appartenente alle categorie può essere
sostituito nei soli casi di assenza di durata superiore a tre mesi.
Le disposizioni di cui al presente comma non si applicano al
personale appartenente agli organici del Corpo forestale della
Valle d'Aosta e del personale professionista dell'area
operativo-tecnica del Corpo valdostano dei vigili del fuoco.
Restano ferme le disposizioni di cui agli articoli 6, 7 e 8 della
legge regionale 28 luglio 2000, n. 21 (Nuove disposizioni sulla
disciplina del personale amministrativo, tecnico ed ausiliario
delle istituzioni scolastiche ed educative dipendenti dalla Regione
(ATAR). Abrogazione delle leggi regionali 27 dicembre 1979, n. 81,
10 maggio 1985, n. 31 e 11 maggio 1998, n. 29).
3. Per garantire il normale funzionamento dei servizi
regionali, in relazione alla riduzione della dotazione organica
disposta ai sensi del comma 1 e dell'articolo 22, comma 1, la
percentuale della dotazione organica di personale a tempo pieno,
nell'ambito di ciascuna posizione, da destinare al tempo parziale
non può, in ogni caso, superare il 20 per cento. Sono fatti salvi i
rapporti di lavoro a tempo parziale già costituiti alla data di
entrata in vigore della presente legge e le trasformazioni
conseguenti alle domande presentate sino al 31 ottobre
2005.
4. La Giunta regionale impartisce agli enti strumentali della
Regione e ai soggetti privati partecipati o finanziati dalla
Regione specifiche direttive per il contenimento della spesa in
materia di personale, prevedendo, in caso di mancato rispetto delle
direttive impartite, la riduzione delle agevolazioni a qualsiasi
titolo concesse dalla Regione ai predetti enti.
Consiglieri presenti e votanti: 33
Favorevoli: 22
Contrari: 11
Il Consiglio approva.
Presidente - Colleghi, con questo articolo vi proporrei una
pausa di un'ora, per proseguire poi l'esame dell'articolato e vi
chiederei il massimo di puntualità alle ore 21,10 per riprendere i
lavori.
Il Consiglio è sospeso.
Si dà atto che la seduta è sospesa dalle ore 20,00 alle ore
21,15.
Président - Nous reprenons donc nos travaux.
Il y a l'amendement n° 7 du groupe "La Casa delle Libertà", dont
je donne lecture:
Emendamento
È introdotto il seguente articolo 5bis:
"Articolo 5bis
(Misure per il contenimento delle spese correnti)
1. Nel 2006 i costi per le consulenze esterne, i convegni, i
patrocini e gli acquisti di pubblicazioni editoriali - con
esclusione di quelle scientifiche - dell'Amministrazione regionale,
delle Amministrazioni Locali valdostane e dell'USL Valle sono
ridotti del 30% degli importi impegnati al 31/12/2004.".
La parole au Conseiller Frassy.
Frassy (CdL) - Il nostro emendamento, che introduce l'articolo
5bis, si inserisce in quel filone logico che abbiamo avuto modo di
illustrare sui 6 emendamenti precedenti, nel senso che riteniamo
che l'articolo 5, così come è stato scritto, sia un articolo di
principio facilmente aggirabile. Riteniamo di conseguenza che si
possano dare maggiori contenuti ai principi con delle norme più
precise. L'articolo 5bis ipotizza di tagliare di una misura del
30%, che era la misura che il Presidente forse aveva accennato...
il 20%... aveva accennato comunque ad una misura similare nella sua
conferenza stampa di presentazione delle norme di bilancio e
finanziarie e noi abbiamo cercato di concretizzarla con una norma
che potesse essere cogente non solo per l'Amministrazione
regionale, ma anche per l'USL e le amministrazioni locali. È un 30%
legato a quelle spese che sono non dico l'evidenza dell'effimero,
ma l'evidenza di quei costi che possono essere facilmente tagliati:
consulenze esterne, convegni, patrocini, acquisti di pubblicazioni
editoriali, con esclusione di quelle scientifiche per l'evidenza
che possono avere non solo nelle amministrazioni, ma nell'USL
valdostana; di conseguenza, ipotizziamo che il 30% di tagli su tali
spese non incida sull'efficacia e sull'efficienza dell'azione di
questa amministrazione.
Presidente - La parola al Presidente della Regione, Caveri.
Caveri (UV) - Siamo contrari perché il taglio del 20% è già
stato realizzato nelle tabelle per i convegni, le consulenze
esterne, i patrocini e gli acquisti di pubblicazioni. Ovviamente la
norma è lesiva dell'autonomia dei Comuni, perché i Comuni sono già
sottoposti al Patto di stabilità, quindi devono tagliare, ma nel
margine di discrezionalità propria e ci sono già misure di
contenimento che valgono per l'USL; il parere quindi è
contrario.
Président - Je soumets au vote l'amendement n° 7 du groupe "La
Casa delle Libertà":
Conseillers présents: 27
Votants: 23
Pour: 3
Contre: 20
Abstentions: 4 (Comé, Riccarand, Squarzino Secondina,
Stacchetti)
Le Conseil n'approuve pas.
Président - A l'article 6 il y a l'amendement n° 2 du groupe
"Arcobaleno", l'amendement de l'Assesseur Fosson, l'amendement n° 1
du groupe "Stella Alpina" et l'amendement n° 3 du groupe
"Arcobaleno"; j'en donne lecture suivant l'ordre de votation:
Emendamento
Abrogare il comma 2 dell'articolo 6 .
Emendamento
Il comma 2 dell'articolo 6 è sostituito dal seguente:
"2. La Regione, che provvede al finanziamento del servizio
sanitario senza oneri a carico del bilancio dello Stato,
utilizzando le proprie risorse, può stabilire, al fine del
contenimento della dinamica della spesa sanitaria e con riferimento
alle prestazioni erogate nel territorio regionale, sistemi di
governo della mobilità sanitaria interregionale effettuata dai
propri residenti che garantiscano il rispetto dei criteri di
appropriatezza ed efficacia delle prestazioni, con esclusione delle
prestazioni erogate a pazienti oncologici e di quelle di ricovero
relative alle discipline di altre specialità. I sistemi di governo
sono definiti dalla Giunta regionale, sentita la competente
commissione consiliare.".
Emendamento
Al comma 2 dell'articolo 6 sono aggiunte, in fine, le parole
", sentita la Commissione consiliare competente".
Emendamento
Nel testo presentato come emendamento dall'Assessore Fosson
in relazione al comma 2 dell'articolo 6, inserire dopo
l'espressione "può stabilire" la seguente frase:
"fermo restando il principio della libera scelta dei
cittadini per l'accesso alle strutture sanitarie appartenenti ad
altre regioni".
La parole à la Conseillère Squarzino Secondina sur l'amendement
n° 2 du groupe "Arcobaleno".
Squarzino (Arc-VA) - Nel pomeriggio, mentre esaminavamo le varie
voci del bilancio pluriennale, ci siamo soffermati sul problema
della mobilità passiva e ci siamo soffermati proprio per analizzare
l'insieme delle cifre, che sono decisamente molto consistenti. Le
ricordo che sono cifre che già negli anni passati si aggiravano sui
12-14-16 milioni di euro, con un picco di 25 milioni di euro nel
2005, perché c'erano i saldi di anni precedenti. Negli anni
2007-2008 sono previsti 16,7 milioni di euro, questo significa che
ogni anno circa 30 miliardi di vecchie lire vanno per pagare le
prestazioni sanitarie che cittadini e cittadine della Valle d'Aosta
decidono di cercare altrove. Ora, capisco che esiste il problema,
mi chiedo se la scelta che vuole fare il Governo con questo comma
sia la strada più giusta.
La Regione dice che vuole stabilire sistemi di governo della
mobilità sanitaria interregionale sulla base di criteri di
appropriatezza ed efficacia delle prestazioni, con modalità che la
Giunta decide. Oggi l'Assessore a domanda precisa ci ha detto che
l'anno scorso abbiamo avuto 1.200 pazienti che hanno cercato
altrove la possibilità di curarsi in ortopedia e in riabilitazione.
Ora né l'ortopedia, né la riabilitazione rientrano nelle alte
specialità di cui ci ha parlato l'Assessore in Commissione. Questa
norma - ci ha detto - non vale per la cardiochirurgia, non vale per
l'oncologia, non vale per le alte specialità, vale per la medicina
di base. Le 1.200 persone di ortopedia e di riabilitazione, se
questo comma fosse già in vigore, allora non avrebbero potuto
andare fuori Valle a curarsi, perché cosa vuol dire il criterio di
appropriatezza ed efficacia delle prestazioni? O la Giunta dice:
"il reparto di ortopedia è un reparto che non funziona, per cui noi
non siamo in grado di garantire l'appropriatezza ai nostri pazienti
e allora consentiamo che questi pazienti vadano fuori Valle",
oppure che altra spiegazione c'è? Posso capire che si dica - ma non
c'è bisogno di scriverlo - che, se c'è bisogno di una specialità
che qui non esiste - non so quale, non sono un'esperta -, allora è
chiaro che il paziente va fuori Valle ma, se qui la specialità c'è
- vediamo l'ortopedia, la riabilitazione, l'oculistica - e la gente
va altrove, mi chiedo come possiamo impedire a queste persone di
andare altrove. Non solo, la Regione dice che provvede con soldi
suoi - abbiamo visto l'origine dei soldi ieri - a stabilire sistemi
di governo della mobilità sanitaria interregionale. Mi chiedo: gli
abitanti di Pont-Saint-Martin, di Gressoney, di Champorcher, di
Verrès per qualunque situazione, in base al fatto che la Regione
provvede con proprie risorse al sistema sanitario regionale,
dovrebbero venire ad Aosta in questo sistema regionale e non
emigrare altrove... cioè non c'è una logica di attenzione
all'utente. Se questo comma fosse applicato, vorrei sapere le
persone che vivono a Pont-Saint-Martin dove devono andare a
curarsi... anche un'appendicite? Perché devono venire fino ad Aosta
e non possono andare ad Ivrea, che è molto più vicino? In nome di
che cosa, per l'appropriatezza, per i costi?
Credo che - ripeto - il problema della mobilità esista, ma che
vada affrontato scegliendo qual è il livello di qualità che deve
avere questo Ospedale. Se il livello è alto, la gente viene. Dicevo
anche ieri che basta lo spostamento di un primario, non volevo dire
che è sufficiente che l'Assessore prenda un primario e lo sposti
per cambiare la situazione, ma voglio dire che qualunque norma
mettiamo non possiamo recidere il legame di fiducia esistente fra
un utente e il medico da cui vuole andare. Abbiamo visto che,
quando un medico si sposta da Aosta in una città fuori Regione, se
quel medico aveva la simpatia e la fiducia dei pazienti, questi lo
seguono. Quando un medico viene ad Aosta e acquista la fiducia, è
chiaro che anche da altre parti vengono. Come possiamo cioè con una
norma, con modalità che la Giunta fissa in una deliberazione,
intaccare il legame di fiducia esistente fra un paziente e lo
specialista? In nome di che cosa devo assolutamente, se ho una
cataratta, venire ad Aosta e non andare ad Ivrea perché lì c'è uno
specialista con cui si è instaurato un legame di fiducia? Io
Regione dico "no", io Regione intervengo a decidere su un rapporto
paziente e medico; questa mi sembra una cosa gravissima, di una
delicatezza estrema. Non capisco come si possa pensare di
intervenire per legge in una situazione così delicata e così
personale.
Presidente - La parola all'Assessore alla sanità, salute e
politiche sociali, Fosson.
Fosson (UV) - Spiegherò poi il mio emendamento, che chiarisce
molto meglio quanto volevamo dire, qui è sempre in gioco la buona
fede e c'è chi si fa paladino della libertà di scelta
dell'individuo, che nessuno vuol togliere. Il malato affetto da
appendice acuta che va a Ivrea ad operarsi non è
un'inappropriatezza, è più vicino ad Ivrea da Pont-Saint-Martin, ha
ragione ad andarci. La cataratta che ha un'indicazione corretta...
che va a farsi operare ad Ivrea, non è un'inappropriatezza, questo
bisogna precisarlo in modo corretto. Nessuno vuol togliere alla
gente la libertà di andare a farsi curare dove vuole, però i costi
della mobilità sono in grande aumento e sono in aumento non per le
grandi patologie, infatti nell'emendamento spiegherò che sono
escluse da questo le malattie oncologiche e le malattie di alta
specialità, perché in queste non c'è inappropriatezza, ma succede
che abbiamo visto crescere a dismisura la mobilità passiva per medi
e bassi "DRG", e questo non solo noi, ma tutta Italia, e verso
strutture private ed accreditate. Il 34% della mobilità passiva
dello scorso anno della Valle d'Aosta è verso strutture private
accreditate. Nulla da dire sul privato che fa correttamente questo
e fa l'alta specialità molte volte, ma in alcuni casi il privato
accreditato non fa una concorrenza corretta, perché svolge solo
alcuni servizi, mentre non vede gli anziani, non vede i diabetici.
Il Governo centrale ha espresso, nel comma 203 della finanziaria,
un articolo che dice le stesse cose, questo articolo è stato
ampiamente condiviso da tutti gli Assessori alla sanità, di Destra
o di Sinistra, cioè di mettere un sistema che governi, che
verifichi l'appropriatezza della mobilità per i "DRG" medio bassi,
perché cosa succede se non si governa un sistema di tale tipo? Nel
2004 abbiamo aumentato del 17% l'attività ortopedica ma, nonostante
questo, la mobilità è aumentata, vuol dire che le indicazioni
chirurgiche si sono dilatate verso centri che vengono comunque
retribuiti a prestazione. Più prestazioni hanno, più hanno incassi
ed ecco perché tutti gli assessori di tutta Italia hanno pensato di
intervenire sull'appropriatezza dell'indicazione; l'appendice e la
cataratta, se sono indicate in modo corretto, non sono
inappropriate ma, quando vedo un anziano di 80 anni che viene
sottoposto a un'artroscopia, questa non è appropriatezza, ma è una
prestazione inadeguata; quando vedo un uomo di 45-50 anni che qui
non viene operato, in altre sedi ospedaliere non viene operato e si
presenta invece in una struttura privata accreditata che ha quelle
necessità... viene detto:
"ti facciamo una protesi d'anca che
così ti passa il male"
, è vero, il dolore gli passa, ma non gli
si dice che la protesi d'anca ha una durata di 20 o 30 anni e dopo
dovrà essere sostituita. È quello che succede e non limita la
libertà... per i ricoveri all'estero cosa succede? Uno viene
mantenuto nella sua libertà, però c'è una commissione di esperti
che gli dice:
"guarda che questo si può fare anche qui, quel
viaggio della speranza che ti hanno detto che devi fare non serve a
niente, è inappropriato"
. Ecco perché questa nota vuole essere
una garanzia per il paziente, perché infatti sono esclusi i malati
oncologici, sono escluse le alte specialità e viene fatto dalla
Giunta un regolamento che vogliamo condividere. E lì anche
l'emendamento del Consigliere Comé, che ha fatto senza che ci si
fosse intesi, va nello stesso senso, cioè allargando il consenso
alla commissione affinché si fissino dei criteri di appropriatezza
per cui il malato che per un "DRG" medio basso, non d'urgenza,
perché l'appendice è urgente, ha un'indicazione su cui neanche il
suo medico può dire nulla... perché uno specialista qualunque gli
dice che deve essere operato, il medico gli deve fare la
prescrizione... e allora pensiamo a difendere queste persone, non a
limitare la loro libertà, nel senso che sono liberi di andare
dappertutto! La maggior parte degli interventi però... soprattutto
in alcuni settori, non solo in Valle d'Aosta forte o debole
l'ortopedia... ma in tutta Italia c'è un deficit di appropriatezza!
Noi con questo vogliamo insieme al Consiglio fissare dei criteri,
criteri che saranno fissati anche a livello ministeriale con delle
linee guida e con delle linee di appropriatezza, per limitare
queste indicazioni che, come si è visto, sono stra-allargate e non
sono corrette.
Président - La parole au Conseiller La Torre.
La Torre (FA) - La questione è diversa. Sono d'accordo con
l'Assessore, spero di non fare uno scandalo, noi siamo d'accordo
con l'Assessore perché questo è il dramma della sanità privata,
dove comunque - siccome è privato o comunque c'è un interesse di
tipo economico - ti operano perché gli conviene, perché i medici
che si prestano alla sanità privata - e che non voglio biasimare -
sono a budget, quante operazioni hai fatto quest'anno, quanto hai
prodotto? Si opera allora... si operano quelli di 40 anni, si
operano quelli di 50 anni, si operano anche quelli che solo
parzialmente hanno bisogno di essere operati. Onestamente credo che
le tesi dell'Assessore siano accoglibili, nel senso che non si
generalizza in questo, ma ci sono evidentemente dei casi che
possono avere un senso e che possono essere giustificati dal fatto
che magari qui non siamo in grado di fornire una prestazione ai
massimi di una specializzazione. Io allora sostengo che, forti
della nostra economia, forse in alcuni casi, anche dove forse
economicamente in termini privatistici non ci sarebbe
quell'equilibrio costi-benefici, dovremmo dotarci di alcune
specializzazioni. Penso alla cardiochirurgia, che nei casi degli
infarti immediati e di un certo tipo può salvare delle vite umane.
Certo che i casi in Valle d'Aosta non possono essere tanti, però
salvare anche 10 o 20 vite umane ha un senso, ma questo ha dei
costi. Credo che le tesi dell'Assessore non solo siano accoglibili,
ma siano ragionevoli e in questo non voglio contrastare la collega
Squarzino, ma penso si debba fare una valutazione che tenga conto
di ciò e di quello che ha detto l'Assessore, quindi su questo
condividiamo le tesi dell'Assessore, solo su tale comma
evidentemente.
Presidente - La parola alla Consigliera Squarzino Secondina.
Squarzino (Arc-VA) - Avevo premesso che il problema della
mobilità è un problema, quello della sanità privata lo è ancora di
più, perché mi sembra che vi sia qui una schizofrenia anche in chi
ha proposto questo comma. Da una parte noi, come sanità regionale,
come USL e come Regione, facciamo delle convenzioni con ospedali
privati, li accreditiamo perché hanno tutte le caratteristiche,
quindi facilitiamo, sosteniamo la nascita di strutture private
perché, come diceva l'Assessore lunedì rispondendo ad
un'interrogazione su un possibile centro traumatologico a
Saint-Pierre, la legge dice che, nel momento in cui una struttura
privata si presenta sul mercato e ha tutte le caratteristiche che
la legge indica, questa deve essere accreditata. Ha poi aggiunto:
"se per noi è utile, la accreditiamo, altrimenti no"
, quindi
c'è anche una scelta politica per poterlo fare. Questa politica
avviene dappertutto: da una parte, accreditiamo le strutture
private; dall'altra, facciamo convenzioni con strutture private per
utilizzare tali strutture per noi. Cosa vuol dire la convenzione?
Vuol dire che noi assicuriamo "linfa" a queste strutture private,
noi le consideriamo valide, tanto da fare con loro una convenzione,
tanto da utilizzare tali risorse. Dall'altra parte diciamo: "no, se
poi va in una struttura privata fuori Valle, diciamo che è
sbagliato, perché sono stati mal consigliati"... saranno mal
consigliati, non dico di "no", ci sarà sicuramente qualche medico
che vuole approfittare, certo, sappiamo anche che c'è tutta una
politica in questo senso anche in Italia che cerca di dirottare dal
pubblico al privato. Con questo come si lede la libera decisione
della gente che dice: "non sono più libero di andare dove voglio,
ora comincio ad assicurarmi così posso andare dove voglio e
l'assicurazione mi paga in qualunque posto"...
(interruzione dell'Assessore Fosson, fuori microfono)
... ma è così che capiterà, perché i poveretti non potranno
assicurarsi...
(interruzione del Presidente della Regione, fuori
microfono)
... no, questa è così. Nessuno mi ha spiegato che sto prendendo
una "cantonata". Così com'è, secondo me, è limitante del rapporto
fiduciario fra utente e medico.
Presidente - La parola al Consigliere Frassy.
Frassy (CdL) - Ci limiteremo a questo secondo comma, che è
oggetto di più emendamenti, riservandoci di fare delle valutazioni
complessive dell'articolo, in particolare per il primo comma, che
tratta un argomento parzialmente diverso rispetto alle
problematiche del secondo comma. Noi siamo molto scettici su quanto
è scritto in questo secondo comma, abbiamo avuto modo di parlarne
anche al di fuori del dibattito consiliare fin da quando questa
norma era stata da voi riproposta sulla base di una norma che si
ritrova nella finanziaria nazionale. Riteniamo che questa norma non
sia gestibile ed è evidente per un motivo molto semplice: la
finanziaria dello Stato - alla luce dell'applicazione della legge
costituzionale di devoluzione di certe competenze sanitarie anche
alle Regioni ordinarie - non affronta il nodo della questione, ma
lo demanda alle Regioni. Nel comma 203 della finanziaria nazionale
cioè si demanda una possibilità alle Regioni, che non so come verrà
concretizzata, perché, quando lei riscrive il comma 2 - e lo
riscrive prendendo spunto, da un lato, dagli emendamenti dei
colleghi del gruppo "Arcobaleno" e, dall'altro, di quelli dei
colleghi del gruppo "Stella Alpina" -, scrive una norma che
difficilmente sarà praticabile, e le dico le nostre
perplessità.
La prima perplessità riguarda i criteri di appropriatezza ed
efficacia delle prestazioni. Io non vorrei essere nei suoi panni e
ancor meno nei panni del Direttore generale dell'USL. Se andiamo a
limitare la mobilità a una serie di situazioni che non rientrano
nel rispetto... allora, se scrivete che la mobilità sanitaria è
effettuata in situazioni che garantiscono il rispetto dei criteri
di appropriatezza ed efficacia delle prestazioni, deduciamo che, se
questi criteri di appropriatezza ed efficacia delle prestazioni si
ritrovano in loco, non c'è motivo di ricorrere alla mobilità
sanitaria. La qualifica del vecchio primario, ora definito
dirigente di primo livello, è fiduciaria, non è più come una volta
che c'era il "barone" a vita, ed è fiduciaria sul presupposto che
voi o, meglio, l'USL verifica alla fine del periodo quinquennale o
triennale a seconda delle situazioni i risultati. Il problema
diventa gravissimo, perché a questo punto la mobilità di un reparto
dimostra l'efficienza e l'efficacia di quel reparto e, di
conseguenza, il fallimento o meno di quel primario, nel senso che
il primario che ha un'alta mobilità ha dimostrato di non essere in
grado di gestire il reparto. Mi domando qual è l'azienda sanitaria
che a quel punto si prende in carico un sanitario, che ha
dimostrato di essere inadeguato rispetto al compito che gli è stato
affidato sulla base di un incarico fiduciario, perciò il primo
problema è nei rapporti che si andranno a creare a livello
ospedaliero. Dirò di più: questo meccanismo aumenterà la fuga da
certi reparti, perché diventerà notorio che quel reparto non ha
criteri di appropriatezza ed efficacia delle prestazioni, perciò
non ci sarà un 34%, come capita in base al dato che ha ricordato
l'Assessore, di pazienti che sono fuori Valle, ma avremo dei
reparti che faranno la guardia ai posti letto vuoti. Non so poi
cosa lei volesse scrivere nell'emendamento, ma o lei ha scritto
qualcosa di diverso rispetto a quello che pensava, o ha messo in
atto un "artificio" lessicale, perché io leggo la norma nazionale
che dice:
"sono escluse le prestazioni erogate ai pazienti
oncologici..."
- e questo viene ripetuto nella norma regionale
- "...
e quelle di ricovero relative alle discipline di alta
specialità"
, lei nell'emendamento scrive di
"altre
specialità"
...
(interruzione dell'Assessore Fosson, fuori microfono)
... la correzione sul nostro emendamento non c'è... prendo atto
che è un "lapsus", altrimenti diventava difficile...
Lei poi dice:
"i sistemi di governo sono definiti dalla
Giunta regionale, sentita la competente Commissione"
. Il suo
collega di professione, il Consigliere Sandri, sarà contento di
essere sentito, ma normalmente si sentono i rumori, si sentono le
questioni fastidiose e si ascoltano le cose interessanti. Le cose
per le quali ha piacere di sentire, le ascolta; il fatto di sentire
la Commissione denota la debolezza di questa procedura, che serviva
ad accontentare il collega Sandri, Presidente di Commissione, che
per lei è doppiamente collega in quanto è anche collega di
professione. Ho la convinzione che questo sia il suo secondo
"inciampo", cioè sul caso di Cogne della guardia medica, sulla
quale lei ha dovuto fare un'indecorosa "marcia indietro", poi non
so se metterà "la prima" di nuovo, per adesso ha fatto "indietro
tutta", aveva dalla sua un principio, ora non ha neppure il
principio! Le dico perciò che questa norma rimane nella migliore
delle ipotesi una teoria che non troverà modo di essere
concretamente applicata, anche perché se i criteri di
appropriatezza ed efficacia sono criteri che vengon definiti a
livello nazionale, devono essere testati a livello locale e chi è
che farà il test dell'appropriatezza? Le malattie è vero che sono
uguali a Roma come qui, ma chi è che mi dice che qui non sono in
grado di curare quella malattia, che sono in grado di curare...
(nuova interruzione dell'Assessore Fosson, fuori
microfono)
... noi riteniamo che questa sia una bella teoria. Il Ministro
Storace, Presidente, forse sta dando lezioni di gestione della
finanziaria, perché la sua finanziaria è impostata né più, né meno
al comma 203, ho capito, avete imparato bene, con la differenza che
il Ministro Storace demanda la "patata bollente" alle Regioni,
anche perché il problema della mobilità non è un problema della
sanità nazionale, è un problema della sanità regionale, perché la
mobilità è un problema che nasce nella gestione della sanità e la
sanità la gestiscono le Regioni! È ovvio che, se la Regione Valle
d'Aosta non è competitiva, la gente va a Milano, o a Monza, o dove
deve andare, perché il problema è delle Regioni! Fa bene perciò il
Ministro Storace a dire:
"è inutile che venite a bussare a
quattrini alle casse dello Stato, perché con le riforme
costituzionali la gestione della sanità è competenza delle Regioni,
di conseguenza sono le Regioni che devono trovare la quadratura dei
conti della mobilità passiva"
. Lo Stato dice:
"basta, non ne
vogliamo più sapere di fungere da cassa di compensazione"
, di
conseguenza il Ministro Storace astutamente mette in piedi un
meccanismo, ma da lì a concretizzare questo meccanismo... mi scusi,
Assessore, lei ha una competenza in più rispetto a tutti noi, a
parte il suo collega Sandri, siete medici, di sanità dovreste darci
qualche lezione in più al di là della teoria politica. Ora, per il
fatto che una norma è importante, non solo per il riflesso
finanziario e degli oneri della mobilità, ma per la salute dei
cittadini, lei mette in piedi l'articolo 6 di 2 commi, ora stiamo
discutendo del secondo comma, e lo mette in piedi con un
approfondimento tale che deve venire a modificare questa norma
centrale con un emendamento in aula? Si renderà conto e converrà
con me che quanto meno il ragionamento che c'era alla base del
comma 2 era superficiale perché, se quel ragionamento fosse stato
ineccepibile, adesso non ci troveremmo a discutere dell'emendamento
dell'Assessore. Se ci mettiamo a discutere adesso dell'emendamento
dell'Assessore, è perché l'Assessore ha fatto una prima autocritica
sulla base di due "input" che sono venuti dal gruppo "Stella
Alpina" e dal gruppo "Arcobaleno". Noi abbiamo la presunzione di
dire che, nonostante questi suggerimenti, la norma non stia in
piedi.
Presidente - La parola al Consigliere La Torre.
La Torre (FA) - Su questo argomento occorre intervenire perché è
veramente delicato. Non voglio insistere a difendere l'Assessore,
però c'è un assurdo: se in Valle d'Aosta la sanità spende troppo,
viene accusata di spendere troppo e nello stesso tempo gli si viene
a dire che nell'alta specialità dobbiamo avere la stessa qualità
che ha un ospedale che magari fa 800 interventi dello stesso tipo.
Bisogna avere il coraggio di dare un mandato all'Assessore di dire:
"anche se qui facciamo 150 interventi, cerchiamo la massima
qualità, ma sappiamo che spenderemo molto di più, perché non
possiamo avere gli 800 interventi che ha l'Ospedale di Torino"
.
Bisogna quindi dare mandato all'Assessore di poter spendere tutto
quello che ritiene utile e di portarci qui la massima qualità!
Ritengo che questo sia un ragionamento che può essere seguito, ma
non si può pretendere di dire: "non spenda", poi qui, dove abbiamo
150 interventi sul ginocchio, dobbiamo avere la stessa qualità di
un ospedale che ne ha 1.000! Non possiamo! È questo il ragionamento
che facevo prima difendendo l'Assessore, gli dicevo: "su alcune
specializzazioni che sono la cardiochirurgia, dove si salvano le
vite umane, che si va oltre a riparare il semplice osso, dobbiamo
avere il coraggio di dire: "anche se facciamo pochi interventi
rispetto al numero che sono...""
(interruzione della Consigliera Squarzino Secondina, fuori
microfono)
... non è vero, non dico il contrario, gli sto dando un mandato
di poter gestire la sanità in termini di qualità. È quello che dite
voi che è opposto, perché dite che la mobilità è legittima. Non è
legittima, noi dobbiamo dargli un mandato a lui di poter spendere,
perché, se poi lui spende, noi lo attacchiamo e diciamo che sfora!
Scusate, sulla sanità non ci sto! Così è sempre perdente
l'Assessore perché, se spende, non va bene, esce dal budget, allora
così non potrà mai vincere, praticamente lo fai giocare con le mani
legate...
(interruzione del Consigliere Curtaz, fuori
microfono)
... non ho detto questo, ho difeso dicendo il contrario... lo
sostieni tu, io ritengo che quello che ho detto è giusto e che
l'Assessore ha ragione nella sua politica, perché è impedito dai
binari in cui lui deve muoversi. Diamogli allora mandato, libertà
di spendere per poter restare qui. Se gli impedite da un lato di
spendere e poi vi lamentate che dovete andare a Torino, è un
controsenso incredibile, non vi offendete! Eppure la Valle d'Aosta
non potrà mai avere i numeri, allora bisogna avere il coraggio di
dare mandato all'Assessore di spendere e di darci il meglio,
dopodiché non bisogna rompergli... scusate...
Presidente - La parola al Consigliere Comé.
Comé (SA) - Ho ascoltato con grande attenzione le motivazioni
della collega Squarzino, certamente mi ha stupito che la collega
stia difendendo "a spada tratta" la sanità dei privati, nel senso
che ho sentito dire: "i privati hanno alta specializzazione, quindi
devo avere la libertà di andare ad operarmi anche presso queste
cliniche dei privati". Un'altra considerazione che è stata fatta
dalla collega Squarzino e che non posso condividere appieno... nel
senso che la Consigliera Squarzino faceva l'esempio del cittadino
di Pont-Saint-Martin o altri Comuni limitrofi e diceva: "ma perché
lui non ha la libertà di andare a farsi operare ad Ivrea?". Ho
allora pensato al cittadino di Courmayeur: perché il cittadino di
Courmayeur non ha il diritto, con la tessera del tunnel, di andare
a Chamonix a farsi operare là? È la stessa cosa, ora qui ci sono
dei limiti da parte dello Stato nel non permettere una mobilità
all'esterno, questo è stato sostenuto prima dall'Assessore.
Condivido anche le analisi fatte dal collega La Torre: o diamo
la possibilità all'Assessore di rendere altamente competitivi tutti
i reparti, altrimenti, se non alziamo la competitività di qualche
reparto, ne avremo sempre uno che rischia di avere una mobilità
passiva. Allora diamogli fiducia e possibilità di fare veramente
una grande operazione sulla sanità in Valle d'Aosta, per questo
condividiamo l'impostazione di questo articolo; fra l'altro, c'è
l'emendamento dell'Assessore che va nella direzione
dell'emendamento presentato dal gruppo "Stella Alpina", quindi per
noi è da condividere l'impostazione che è stata data nell'articolo
6.
Presidente - La parola alla Consigliera Squarzino Secondina, per
dichiarazione di voto.
Squarzino (Arc-VA) - Voteremo a favore di questo emendamento per
i seguenti motivi. Non abbiamo sollevato la questione delle spese
enormi della sanità, oggi abbiamo sollevato la questione della
mobilità, che è un'altra cosa. Sosteniamo come l'Assessore Fosson
che non è possibile per noi ad Aosta attivare le alte specialità,
non è possibile... dice l"emendamento Fosson" e lo dico anch'io...
perché l'Assessore Fosson dice...
Presidente - ... Consigliera Squarzino, la prego di fare una
dichiarazione sul suo emendamento, perché, se interviene
sull'emendamento dell'Assessore Fosson, che non è ancora stato
illustrato... dopo facciamo un altro intervento...
Squarzino (Arc-VA) - ... ha ragione. Dicevo, votiamo a favore di
questo emendamento, perché se riflettiamo sui 1.200 Valdostani che
hanno scelto di andare fuori Valle per ortopedia e
riabilitazione... supponiamo pure che ce ne sia il 50% che sono
vittime di medici scriteriati, però 600 Valdostani hanno valutato
che questo Reparto di Ortopedia non funziona e vanno altrove. Come
fa allora la Giunta a dire:
"possono andare fuori Valle solo per
quelle cure che qui non ci sono"
! L'ortopedia qui c'è,
l'ortopedia qui non funziona, perché tutti vanno fuori Valle. Con
questo come si vuole costringere a venire qui lo stesso! D'accordo,
questo voi volete e questo cercheremo di spiegare alla gente, cioè
spiegheremo alla gente che voi volete che le persone, non i 1.200,
ma almeno la metà di questi che non si fidano di questo reparto e
vanno fuori, ma con il sistema dell'appropriatezza si chiederanno
se è appropriato fare questa cura qui ad Aosta, dovranno farlo qui.
Per questo dicevo prima come battuta...
(interruzione del Consigliere La Torre, fuori
microfono)
... con questo emendamento non sarà più possibile, Leo, questo
voglio dire!
Chiedo scusa ai colleghi se non ho spiegato bene le mie
motivazioni. Torneremo semmai sull'argomento successivamente,
pazienza, ma eventualmente spiegheremo alla gente perché questo
comma non va bene ed è contro la sanità e contro gli utenti. Non è
con questo comma che l'Ortopedia migliora, se la Giunta avesse
avuto la volontà di intervenire sull'Ortopedia, doveva aspettare
questo? La stessa Giunta, che parla di criteri, è quella che finora
non è intervenuta ed interviene all'improvviso con questa
deliberazione per migliorare l'Ortopedia? Non è possibile!
Presidente - La parola al Consigliere Lattanzi.
Lattanzi (CdL) - Per dichiarare la nostra astensione e fare solo
una piccola considerazione. Per trattenere i Valdostani in Valle
d'Aosta nel Reparto di Urologia non abbiamo avuto bisogno di commi,
basta mettere un primario...
Presidente - Pongo in votazione l'emendamento n. 2 del gruppo
"Arcobaleno":
Consiglieri presenti: 32
Votanti: 28
Favorevoli: 3
Contrari: 25
Astenuti: 4 (Frassy, Lattanzi, Salzone, Tibaldi)
Il Consiglio non approva.
Presidente - La parola all'Assessore alla sanità, salute e
politiche sociali, Fosson sull'emendamento da lui presentato.
Fosson (UV) - Due sole parole. Intanto l'emendamento non è un
cambiamento del senso, è una specificazione; lavorando su questo e
vedendo cosa è scritto sulla finanziaria nazionale, abbiamo pensato
di introdurre questo a livello esplicativo. Secondo me, non si è
capito: non è questione di non lasciare andare la gente a curarsi
fuori, la gente continuerà ad andare fuori, né di non fare le alte
specialità; il problema è solo sull'appropriatezza, ovvero tu hai
il diritto di andare a farti operare ad Ivrea, eccetera, però noi
vogliamo verificare se l'indicazione è corretta. Il fatto della
Neurochirurgia è tutt'altra cosa, non demonizziamo assolutamente il
privato: laddove il privato come in molti casi è qualificato, noi
facciamo una convenzione per avere delle alte specialità che non
abbiamo; laddove il privato per tali meccanismi non dà
un'indicazione corretta, dobbiamo dire a difesa dell'utente:
"questa prestazione non è che non te la paghiamo se vai a Torino,
vai pure dove vuoi", però noi che paghiamo dobbiamo verificare con
il medico di famiglia che tutte le indicazioni siano appropriate
oppure no. Abbiamo cambiato rispetto alla dicitura della
finanziaria nazionale che fissava dei tetti e lì sarebbe stato un
problema mettere "un tetto a te sì, a te no", quindi vogliamo
fissare dei criteri di appropriatezza a seconda delle linee guida
che il Ministero ci darà. Se un anziano ha un'artrosi e ha 80 anni,
non ha senso fare un'artroscopia ad Aosta o a Roma, questo non lo
dice l'Assessore Fosson, lo diranno degli specialisti della
commissione, così come c'è una commissione che verifica chi mandare
all'estero o no. È una garanzia per il paziente che l'intervento
che noi gli paghiamo fuori Valle sia un intervento che abbia
un'indicazione corretta. Qui è scritto
"appropriatezza"
e,
proprio perché è un concetto che va esteso a tutti, vogliamo
sentire la commissione competente.
Presidente - La parola al Consigliere Comé.
Comé (SA) - Per dire che ritiriamo l'emendamento, in quanto la
proposta dell'Assessore va nella stessa direzione dell'emendamento
sottoscritto dal gruppo "Stella Alpina".
Président - L'amendement n° 1 du groupe "Stella Alpina" est donc
retiré.
Je soumets au vote l'amendement de l'Assesseur Fosson, avec la
correction formelle mentionnée par le Conseiller Frassy:
Conseillers présents: 32
Votants: 29
Pour: 26
Contre: 3
Abstentions: 3 (Frassy, Lattanzi, Tibaldi)
Le Conseil approuve.
Président - La parole à la Conseillère Squarzino Secondina sur
l'amendement n° 3 du groupe "Arcobaleno".
Squarzino (Arc-VA) - Credo che quello che manca in questo
emendamento sia il rispetto del principio della libera scelta dei
cittadini per l'accesso alle strutture sanitarie appartenenti alle
altre Regioni. Chiedo quindi sia inserita nel 2° comma
dell'articolo 6, così come è stato emendato dall'Assessore Fosson,
la dizione:
"fermo restando il principio della libera scelta dei
cittadini per l'accesso alle strutture sanitarie appartenenti ad
altre regioni"
. Non sto a spiegare perché, l'ho già spiegato
prima.
Presidente - La parola all'Assessore alla sanità, salute e
politiche sociali, Fosson.
Fosson (UV) - Secondo me era sottinteso, però può essere accolto
il concetto della libertà, che non è il concetto della
rimborsabilità. Era già implicito a mio avviso.
Président - Je soumets au vote l'amendement n° 3 du groupe
"Arcobaleno":
Conseillers présents: 31
Votants: 29
Pour: 29
Abstentions: 2 (Frassy, Tibaldi)
Le Conseil approuve.
Président - Sur l'article 6 la parole au Conseiller Tibaldi.
Tibaldi (CdL) - Finora si è parlato del comma 2 dell'articolo 6,
vorrei soffermarmi un attimo sul comma 1 dell'articolo 6, che
dovrebbe concorrere a quegli obiettivi di finanza pubblica che sono
definiti come contenimento della spesa in materia sanitaria.
L'Assessore ricorderà che qualche ora fa ci siamo soffermati sui
valori della spesa corrente nella sanità per il 2006 e la spesa
corrente nel prossimo esercizio avrà un impegno di circa 250
milioni di euro, con un incremento di circa 18 milioni di euro
rispetto all'esercizio corrente. Su un'osservazione che ho fatto io
lei ha risposto e ha precisato che buona parte di questo incremento
sono assorbiti dall'incremento della spesa corrente generata
dall'aggiornamento contrattuale dei dipendenti, che saranno
liquidati nel 2006 insieme a degli arretrati che si sono accumulati
nel corso del tempo. Da qui si evince che il peso della spesa
pubblica relativa al costo del personale è di tutta evidenza anche
nel comparto sanitario. Di qui allora la norma di cui al comma 1
dell'articolo 6 che teoricamente dovrebbe alleviare l'impatto di
questo costo.
Primo: ci piacerebbe sapere la "fotografia" dei dipendenti,
quanti sono i dipendenti che stanno operando nel comparto
sanitario, perché la relazione dell'Assessore Marguerettaz di
lunedì sera ci ha fornito alcuni dati, ma sono dati inerenti solo
il personale regionale inteso in senso stretto, quindi, per quanto
riguarda il comparto sanità, non conosciamo le cifre aggiornate,
sappiamo che gravita attorno le 2.500 unità. Sappiamo però anche
che qualche mese fa era stato bandito un concorso per assumere
diverse decine di figure professionali, se non ricordo male, una
cinquantina di figure professionali; quindi solo fino a qualche
mese fa era stato previsto questo rafforzamento dell'organico con
l'immissione in ruolo di un'altra cinquantina di figure
professionali.
Già il mio collega Frassy, illustrando dettagliatamente gli
emendamenti che abbiamo presentato all'articolo 5 e facendo una
serie di obiezioni quanto mai condivisibili sulla capacità
effettiva di intervento nel senso di contenere la spesa pubblica
quando si parla di personale... in riferimento all'articolo 5 ha
evidenziato dei limiti e questi limiti vengono riproposti tali e
quali nell'articolo che lei intende adottare per la sanità. A mio
avviso, questo stesso tenore che c'è nella norma precedente
indebolisce quella che potrebbe essere un'istanza politica tesa a
contenere la spesa pubblica, quindi a concorrere a quel
perseguimento di obiettivi di finanza pubblica che non solo la
finanziaria dello Stato ci impone, perché dobbiamo rispettare il
Patto di stabilità, ma soprattutto perché anche noi dobbiamo avere
più riguardo all'evoluzione della spesa corrente.
Ci sono 2 finestre che non sono assolutamente giustificabili e
sulle quali vorremmo chiedere alcuni ragguagli. La prima è che
l'azienda regionale dell'USL della Valle d'Aosta può ricoprire a
tempo indeterminato non oltre il 50% dei posti della dotazione
organica vacanti al 31 dicembre 2005, ma si riferisce solo al
personale a tempo indeterminato, quindi il tempo determinato è già
una finestra aperta e noi sappiamo che oggi nella pubblica
amministrazione si assume anzitutto a tempo determinato, poi in
fase successiva c'è la conversione di questo rapporto di lavoro
subordinato da tempo determinato a tempo indeterminato. Non è una
novità, riguarda la sanità come qualunque settore del comparto
pubblico. Questa è la prima finestra che lascia aperta, che, di
fatto, indebolisce quelle intenzioni anche condivisibili e sane che
forse volevate prevedere con tale norma. La seconda finestra - ed è
ancora più grave a nostro avviso - è quella deroga ai limiti che
viene prevista da quelle eccezioni che possono essere stabilite con
l'accordo di programma per professionalità di tipo sanitario di
difficile reperibilità sul mercato e di forte impatto
sull'appropriatezza dei livelli di assistenza da garantire
all'utenza. Questa è una deroga amplissima e le faccio un esempio
che è parallelo a quello sanitario. Nel 1997 venne stabilito da
questo Consiglio un regolamento per l'assunzione di personale
all'interno della casa da gioco, vennero fissate tutto un insieme
di regole, dove veniva fortemente limitato l'accesso ai ruoli
nell'organico del Casinò, ma si lasciava aperta una finestra di
questo tipo, con concetti di interpretazione molto estesa, ovvero
per quelle professionalità o per quei mestieri che, o per ragioni
d'urgenza, o per altre ragioni di non immediata reperibilità sul
mercato, potevano essere chiamati discrezionalmente dai titolari
della casa da gioco. Attraverso quella finestra è fluito di tutto.
La vera porta di accesso per l'immissione in ruolo al Casinò è
diventata quella finestra eccezionale di deroga che superava i
limiti che paradossalmente erano codificati in tutti gli articoli
precedenti di questa normativa.
Assessore, non voglio mettere in dubbio la sua buona fede e la
sua intenzione di contenere la spesa pubblica nel comparto
sanitario, anche perché i dati che ho appena illustrato e che lei
ha giustificato con puntualità nel corso dell'esame dei capitoli di
bilancio sono dati che non possono essere trascurati: di 17 milioni
di euro da un anno all'altro aumenta la spesa corrente nella
sanità! Meno male che abbiamo i soldi per far fronte alle esigenze
- non mettiamo in dubbio che siano anche legittime - dei dipendenti
della sanità, che ci offrono questo servizio socio-sanitario nel
corso dell'anno, però con queste 2 finestre - il tempo determinato
e l'eccezione che ho appena citato - si annulla quella reale scelta
politica di contenimento che tutti quanti, lei per primo, volevamo
osservare. Si fa un passo avanti, ma ci ritroviamo poi con due
passi indietro; fra l'altro, l'accordo di programma viene siglato
fra la Giunta e l'USL all'inizio dell'anno per dare concreta
attuazione alle disposizioni politiche previste in finanziaria e
traslare quei 240 milioni di euro che serviranno per la gestione
corrente. È naturale che l'USL cercherà di tenersi le "briglie"
libere, perché l'USL dovrà cercare di soddisfare e i livelli
essenziali di assistenza, e tutti quei servizi sanitari, sociali,
assistenziali anche a dimensione territoriale di cui la Valle
d'Aosta necessita e lei oggi ci ha anche detto che, se fossimo una
regione di pianura con questa estensione e con questa popolazione,
avremmo una sanità che costa meno. Siamo d'accordo, ma attraverso
queste 2 finestre siamo convinti che di fatto si vanifichi quella
intenzione sana e pulita, che lei ci ha espresso e su cui tutti si
sono dichiarati d'accordo, di non tagliare soldi alla sanità, ma al
tempo stesso di non volerli sprecare e noi non vorremmo che
attraverso queste 2 eccezioni non conseguissimo più quegli
obiettivi di finanza pubblica che tutti quanti, per ragioni che
condividiamo, siamo costretti ad osservare.
Président - Je soumets au vote l'article 6 dans le texte ainsi
amendé:
Articolo 6
(Disposizioni per il contenimento della spesa in materia
sanitaria)
1. Al fine di concorrere al perseguimento degli obiettivi
complessivi di finanza pubblica, per l'anno 2006, l'Azienda
regionale USL della Valle d'Aosta può ricoprire a tempo
indeterminato, compatibilmente con le risorse finanziarie
disponibili, non oltre il 50 per cento dei posti della dotazione
organica vacanti al 31 dicembre 2005 e non oltre il 50 per cento
dei posti che si renderanno vacanti nell'anno 2006. Con l'accordo
di programma di cui all'articolo 7 della legge regionale 25 gennaio
2000, n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione), possono essere stabilite eccezioni ai suddetti limiti per
professionalità di tipo sanitario di difficile reperibilità sul
mercato e di forte impatto sull'appropriatezza dei livelli di
assistenza da garantire all'utenza.
2. La Regione, che provvede al finanziamento del servizio
sanitario senza oneri a carico del bilancio dello Stato,
utilizzando le proprie risorse, può stabilire, fermo restando il
principio della libera scelta dei cittadini per l'accesso alle
strutture sanitarie appartenenti ad altre regioni, al fine del
contenimento della dinamica della spesa sanitaria e con riferimento
alle prestazioni erogate nel territorio regionale, sistemi di
governo della mobilità sanitaria interregionale effettuata dai
propri residenti che garantiscano il rispetto dei criteri di
appropriatezza ed efficacia delle prestazioni, con esclusione delle
prestazioni erogate a pazienti oncologici e di quelle di ricovero
relative alle discipline di alta specialità. I sistemi di governo
sono definiti dalla Giunta regionale, sentita la competente
commissione consiliare.
Conseillers présents et votants: 31
Pour: 25
Contre: 6
Le Conseil approuve.
Président - Sur l'article 7 la parole au Conseiller Tibaldi.
Tibaldi (CdL) - Articolo 7, "Patto di stabilità per gli enti
locali della Regione": a parte il fatto che il primo comma è
pleonastico perché ricalca quello che già ha detto la finanziaria
dello Stato, però perlomeno per farne buona memoria lo si fa con
questo primo comma che viene riscritto "tel quel" come previsto in
finanziaria. Vorrei soffermarmi un attimo e fare alcune
puntualizzazioni sul ruolo del Consiglio permanente degli enti
locali. Mi pare che ieri il Presidente Caveri abbia "tessuto le
lodi" del rapporto esistente fra la Giunta e il CELVA o il
CPEL...
(interruzione del Presidente della Regione, fuori
microfono)
... stessa famiglia. Proprio perché è la stessa famiglia,
possiamo fare un ragionamento. Al CPEL è stato riservato un ruolo
di tutto rispetto con le recenti modifiche normative della legge n.
54/1998 e ce lo ritroviamo un po' come il prezzemolo dappertutto a
fornire pareri che sono comunque obbligatori, a siglare intese
prima di procedere nella legislazione regionale e a rappresentare
giustamente la volontà degli enti locali operanti nell'ambito del
territorio regionale. I recenti fatti accaduti in Commissione forse
meritano un'attenzione e una riflessione da parte di tutti. Lei,
Presidente, nel "tessere le lodi" forse si riferiva a sé stesso,
che nella sua funzione di Presidente ha un contatto periodico con
il direttivo di questo organismo, un contatto proficuo, che
permette di raggiungere determinati obiettivi politici o di
legislazione, un contatto che non si è verificato in IV
Commissione, dove ci siamo trovati innanzi a delle norme che
richiedevano un'audizione con il CPEL - mi riferisco alla legge
regionale sulla somministrazione di bevande pubbliche e alimenti -
e quest'ultimo ha declinato volentieri la sua partecipazione
ignorando il ruolo di una Commissione consiliare. Mi è parso di
capire che questo atteggiamento sia mantenuto anche con altre
Commissioni consiliari. Va bene che ci sono diversi livelli, c'è il
livello esecutivo dove la Giunta ha un compito di proposizione
delle norme della legislazione regionale e deve formularle in
articoli, ma è altrettanto importante e rispettabile
istituzionalmente il lavoro di analisi che fanno le Commissioni
consiliari. Lavoro che non può essere mortificato al punto di
invitare il CPEL e non trovarcelo come naturale interlocutore per
fornire dei pareri o comunque indicare delle modificazioni delle
leggi. Si tenga presente che sulla legge della somministrazione di
bevande pubbliche e alimenti il CPEL ha proposto 50 emendamenti,
che non sono stati neppure illustrati, sono stati recepiti nella
legge e sono stati praticamente "digeriti" "obtorto collo" dai
Commissari.
Penso, Presidente, che alla sua soddisfazione del rapporto con
il CPEL corrisponda una profonda insoddisfazione della Commissione;
naturalmente questa insoddisfazione è agli atti, è stata anche
proclamata da colleghi della maggioranza, ma è una situazione che
deve essere rivista radicalmente nella sua impostazione. Il CPEL
non può continuare ad essere il convitato "di pietra" delle
Commissioni e l'interlocutore privilegiato della Giunta. Ecco
perché ci fa un po' strano vedere questo articolo che, nel fissare
i criteri di stabilità finanziaria per gli enti locali della
Regione, prevede un CPEL sottoscrivere un accordo per il rispetto e
il raggiungimento dei vincoli, accordo che deve essere stabilito
con la Giunta. Ci piacerebbe sapere, visto che il Presidente ha
un'interlocuzione privilegiata con il CPEL, quali sono questi
obiettivi che avete per il raggiungimento del Patto di stabilità
con il CPEL, con cui avete forse già parlato, e quali sono i
criteri che pensate di adottare per raggiungere questi obiettivi.
Anche lo scorso anno ricordo la relazione di cui facevo cenno prima
dell'Assessore Marguerettaz, dove elogiava il contenimento della
spesa degli enti locali nel 3% rispetto all'anno precedente, come
incremento di un anno rispetto all'altro... sono comunque obiettivi
superiori rispetto a quelli che aveva fissato la finanziaria dello
Stato a fine 2004 e dove la Regione Valle d'Aosta si ritiene sempre
migliore rispetto alle altre. Un recente prospetto sull'organico
presente a livello di enti locali, che ho richiesto all'ufficio
competente, ha dimostrato come negli ultimi 3 anni già solo a
livello di comunità montane l'organico sia aumentato di 100 unità.
Vorremmo sapere quali sono i criteri che pensate di fissare con gli
enti locali attraverso il rapporto privilegiato con il CPEL, visto
che i dati non depongono a vostro favore, ma sono esattamente di
segno opposto rispetto a quel contenimento della spesa pubblica che
state millantando in questi articoli e che sicuramente non
riuscirete a rispettare nel corso dell'esercizio 2006.
Président - La parole au Président de la Région, Caveri.
Caveri (UV) - Sarò lieto di farle avere la corposa
documentazione.
Président - La parole au Conseiller Frassy.
Frassy (CdL) - Il mio intervento sarà breve, Presidente, non
come il suo, ma sintetico in quanto si incentra solo sul comma 4.
Il comma 4 è un altro di quegli artifizi con i quali avete scritto
una legge del niente. Nelle more della definizione della disciplina
prevista nei commi 2 e 3 - sono i commi dell'affermazione di
principio, comma 1, del metodo, comma 2, chi gestisce il metodo
ovvero la Giunta regionale, comma 3 -, la dotazione organica del
personale degli enti locali e delle loro forme associative non può
essere incrementata rispetto a quella prevista alla data del 30
settembre 2005. Non so se quando avete scritto questa legge eravate
distratti o avevate una riserva mentale, ma lei saprà bene che la
previsione non sempre collima con l'esistente, si fanno delle
previsioni soprattutto negli organici e poi può essere che gli
organici non abbiano per situazioni varie raggiunto quella
previsione. Vorrei capire allora come fa questa norma a contenere
le assunzioni quando potrebbe accadere che vi siano delle
amministrazioni locali che abbiano una previsione di pianta
organica che non è stata occupata con le assunzioni, con questa
norma le consentite di continuare a fare le assunzioni al di là
dell'obiettivo. Se invece prevista in luogo della data del 30
settembre 2005 vi fosse stata la specificazione di esistente a
quella del 30 settembre 2005, sul presupposto che la pianta
organica non può essere superata dalle assunzioni, probabilmente la
norma sarebbe stata una norma chiusa. Rileviamo perciò ancora una
volta come nel comma 4 si lasci un'ampia finestra per disattendere
quella previsione di contenimento della spesa.
Presidente - Pongo in votazione l'articolo 7:
Consiglieri presenti e votanti: 32
Favorevoli: 21
Contrari: 11
Il Consiglio approva.
Presidente - Sull'articolo 8 la parola al Consigliere
Tibaldi.
Tibaldi (CdL) - In materia di gestione del debito, ne abbiamo
parlato questo pomeriggio con l'Assessore Marguerettaz sulle
capacità di indebitamento della Regione, la capacità residua e i
debiti residui. Abbiamo visto il prospetto, l'Assessore ha
sottolineato il miglioramento della situazione finanziaria
regionale. Qui volevo chiedere un chiarimento sulla politica di
gestione del debito, che vede il comma 1 autorizzare la Giunta
regionale a rinegoziare anche l'estinzione anticipata del debito
residuo, quindi cerca di mettere fine ad eventuali debiti contratti
in passato con una formula di estinzione anticipata. Il comma 4
invece l'autorizza a contrarre nuovi mutui. Vorremmo capire come si
conciliano questi 2 commi e quale politica di gestione del debito
viene privilegiata, se quella di chiudere anticipatamente dei
debiti contratti in precedenza o quella di contrarre nuovi
mutui.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Credo che la lettura combinata con
attenzione dei 2 commi dia una rappresentazione abbastanza chiara,
perché si dice:
"al fine di ridurre l'onere del debito pubblico,
la Giunta regionale è autorizzata a rinegoziare, ricorrendo, ove
consentito dalle clausole contrattuali, anche all'estinzione
anticipata"
, vuol dire che, se il debito che abbiamo in essere
avesse delle condizioni particolarmente penalizzanti rispetto al
mercato, è possibile estinguere. Nel quarto comma si dice solo:
"nel caso di ricorso all'estinzione anticipata ove non ricorrano
i presupposti per l'utilizzo di risorse proprie... è autorizzata a
contrarre nuovi mutui"
, il che vuol dire fare dei mutui a
condizioni più favorevoli per estinguere dei mutui in essere che
hanno delle condizioni più sfavorevoli.
Presidente - Pongo in votazione l'articolo 8:
Consiglieri presenti: 28
Votanti: 26
Favorevoli: 19
Contrari: 7
Astenuti: 2 (Lattanzi, Tibaldi)
Il Consiglio approva.
Presidente - Pongo in votazione l'articolo 9:
Consiglieri presenti: 29
Votanti: 23
Favorevoli: 20
Contrari: 3
Astenuti: 6 (Comé, La Torre, Lattanzi, Salzone, Stacchetti,
Viérin Marco)
Il Consiglio approva.
Presidente - La parola al Consigliere Riccarand, per mozione
d'ordine.
Riccarand (Arc-VA) - Siccome si prospetta il fatto che non si
riescano a chiudere i lavori entro la mezzanotte, chiederei una
breve sospensione per la riunione dei Capigruppo, in modo da
metterci d'accordo sulla prosecuzione dei lavori.
Presidente - Il Consiglio è sospeso per 5 minuti.
Si dà atto che la seduta è nuovamente sospesa dalle ore 22,50
alle ore 23,19.
Presidente - Colleghi, i Capigruppo hanno raggiunto l'unanimità
su questa prosecuzione dei lavori. Oggi terminiamo i nostri lavori
alle ore 24.00, proseguiremo l'esame venerdì della legge
finanziaria di bilancio e delle 2 leggi e il Consiglio - vi farò
pervenire lettera fra qualche istante - è convocato anche nella
giornata di sabato e domenica.
Proseguiamo con l'articolo 10, dove vi è l'emendamento n. 4 del
gruppo "Arcobaleno", di cui do lettura:
Emendamento
Aggiungere all'articolo 10, il comma 4:
"4. L'articolo 12 della legge regionale 30/1989 è
abrogato.".
La parola alla Consigliera Squarzino Secondina.
Squarzino (Arc-VA) - Per spiegare questo emendamento, devo anche
illustrare l'insieme dell'articolo 10. Questo articolo - ci è stato
detto in Commissione, ma emerge chiaramente dal 1° comma -
individua nei soggetti studenti lavoratori i soggetti da escludere
da questo disegno di legge, in quanto si dice che gli studenti
lavoratori hanno già delle agevolazioni, quindi non è necessario
che si prevedano altre agevolazioni. Mi sembra strana la cosa,
soprattutto mi sarebbe piaciuto che non fossero esclusi studenti
lavoratori almeno dal fatto che, quando c'è una tesi o un lavoro di
ricerca interessante, possano ottenere un contributo come
riconoscimento. Mi sembra che si sarebbe dovuto intervenire in modo
più selettivo, ma pazienza. Quello che chiediamo rispetto a questa
legge, che siamo andati a guardarci sollecitati dall'articolo 10,
riguarda l'articolo 12, che ormai non interessa più gli studenti
lavoratori o gli studenti per i quali è stata pensata. L'articolo
10 nella prima stesura della legge n. 30/1989 diceva che la Regione
valorizza e favorisce l'associazionismo universitario rivolto
all'organizzazione e allo sviluppo in Valle d'Aosta di attività
culturali, ricreative, turistiche e sportive. Era un modo per
consentire agli studenti universitari di fare un'associazione per
conto loro. Nel 1994 invece, visto che c'erano alcuni studenti
universitari, fra cui quello che è diventato Capo Ufficio stampa
della Presidenza della Regione e che ha avuto una serie di
questioni penali, tanto che questo Consiglio ha votato una
commissione di inchiesta, in quel momento quello studente
universitario lavoratore insieme ad altri studenti universitari ha
chiesto di poter avere qui in Valle dei corsi universitari delle
loro facoltà, per cui organizzavano corsi di storia, di economia,
per il sabato o altri giorni, in modo da evitare di frequentare
l'università a Torino, Milano o altra città. Nel 1994 è parsa
importante l'esigenza di garantire che studenti valdostani, che
frequentavano facoltà a Torino o a Milano, potevano far spostare il
loro docente per avere qui la lezione. In questo senso è stato
modificato l'articolo 12, che dice:
"la Regione favorisce
l'associazionismo universitario rivolto
all'organizzazione..."
(rumori in aula, il Presidente richiama i Consiglieri al
silenzio)
... c'è un emendamento che proponiamo e cercavo di spiegare
questo emendamento. So che la maggioranza boccerà l'emendamento,
pazienza, in genere è così che fa, ma mi sembra giusto, qualunque
sia la decisione della maggioranza, capire la proposta che viene
fatta e la proposta che viene fatta è di questo tipo. Nel 1994 è
stata modificata la legge, è stato consentito a gruppi di studenti
universitari di organizzare corsi qui in Valle d'Aosta ed era
consentito che gli studenti potessero organizzare cicli di lezioni,
seminari di studi e conferenze e la Giunta concedeva fino al 70%
delle spese. Ora, mi chiedo rispetto al 1994, dopo 11 anni, dopo
che abbiamo qui un'università e una serie di corsi universitari
collegati con il Politecnico o con altre strutture universitarie,
ha ancora senso che prevediamo questo tipo di norma? Mi sembra
inutile, tanto più che chi ha seguito un poco come è stata
utilizzata questa norma, uno dei promotori di tale norma è quel
Signore Capo Ufficio stampa della Regione che ha avuto una serie di
guai. Penso che tale articolo possa essere abrogato, questa è la
nostra proposta.
Presidente - La parola al Presidente della Regione, Caveri.
Caveri (UV) - Guardi, collega Squarzino, è sempre abbastanza
imbarazzante dover rispondere "a caldo" su un argomento che c'entra
poco con l'insieme delle misure che riguardano l'università.
Dovendo risponderle "a caldo", mi pare che in questo momento non
abbiamo attività finanziate di tale genere. Effettivamente se
attività di tale genere si devono fare, è più opportuno che passino
attraverso l'università. Credo quindi si possa tranquillamente
accogliere questo suo emendamento per dimostrare che le vogliamo
bene, perché ci ha fatto così compagnia in questi giorni che un
qualche elemento di soddisfazione stasera glielo dobbiamo dare,
anche un po' come un regalo di Natale: glielo facciamo e accogliamo
con plebiscito unanime della maggioranza questo suo
emendamento.
Presidente - Pongo in votazione l'emendamento n. 4 del gruppo
"Arcobaleno":
Consiglieri presenti, votanti e favorevoli: 32
Il Consiglio approva all'unanimità.
Presidente - Pongo in votazione l'articolo 10 nel testo così
emendato:
Articolo 10
(Disposizioni in materia di agevolazioni per l'attuazione del
diritto allo studio universitario. Modificazioni alla legge
regionale 14 giugno 1989, n. 30)
1. Dopo il comma 2 dell'articolo 3 della legge regionale 14
giugno 1989, n. 30 (Interventi della Regione per l'attuazione del
diritto allo studio nell'ambito universitario), è aggiunto il
seguente:
"2bis. Sono altresì esclusi dagli interventi di cui alla
presente legge gli studenti lavoratori.".
2. Il comma 3 dell'articolo 5 della l.r. 30/1989 è
abrogato.
3. Le disposizioni di cui al comma 1 non si applicano alle
domande per la concessione delle agevolazioni di cui all'articolo
10ter della l.r. 30/1989, come introdotto dall'articolo 1 della
legge regionale 1° agosto 1994, n. 37, presentate nel corso
dell'anno 2006. Le disposizioni di cui al comma 1 non si applicano,
inoltre, alle procedure per la concessione delle altre agevolazioni
previste dalla l.r. 30/1989, relative all'anno accademico
2005/2006.
4. Sono abrogati:
a) l'articolo 12 della l.r. 30/1989;
b) l'articolo 2 della l.r. 37/1994.
Consiglieri presenti: 32
Votanti: 24
Favorevoli: 21
Contrari: 3
Astenuti: 8 (Comé, Frassy, Lattanzi, Lavoyer, Salzone,
Stacchetti, Tibaldi,Viérin Marco)
Il Consiglio approva.
Presidente - Discutiamo ora l'emendamento n. 7 del gruppo
"Arcobaleno" che introduce l'articolo 10bis:
Emendamento
Nel Capo II, dopo l'articolo 10 del ddl n. 96, è inserito il
seguente:
"Art. 10bis
(Riduzione del trattamento indennitario degli amministratori
regionali e degli enti locali)
1. Per gli anni 2006, 2007 e 2008, in deroga a quanto
previsto dalla legge regionale 21 agosto 1995, n. 33 (Norme sulle
indennità spettanti ai membri del Consiglio e della Giunta e sulla
previdenza dei consiglieri regionali), il trattamento indennitario
spettante ai consiglieri regionali ai sensi dell'articolo 1, comma
1, della l.r. 33/1995, è calcolato riducendo del 10 per cento gli
importi lordi percepiti al 31 dicembre 2005.
2. L'Ufficio di presidenza del Consiglio regionale e la
Giunta regionale sono autorizzati ad apportare, con propria
deliberazione, le occorrenti variazioni di bilancio per destinare i
risparmi conseguiti ai sensi del comma 1.
3. Fermo restando quanto disposto dalla legge regionale 4
settembre 2001, n. 23 (Norme concernenti lo status degli
amministratori locali della Valle d'Aosta. Abrogazione delle leggi
regionali 18 maggio 1993, n. 35, 23 dicembre 1994, n. 78 e 19
maggio 1995, n. 17), per gli anni 2006, 2007 e 2008, la spesa
derivante dalla corresponsione delle indennità di funzione e dei
gettoni di presenza agli amministratori degli enti locali è ridotta
del 10 per cento rispetto a quella impegnata, allo stesso titolo,
per l'anno 2005. Per i Comuni che, nel corso del 2005, hanno
rinnovato i Consigli comunali, tale spesa è ridotta del 10 per
cento rispetto a quella di competenza impegnata per l'anno 2005 per
i nuovi organi, rapportata ad anno intero. Per le Comunità montane,
tale spesa è ridotta del 10 per cento rispetto a quella di
competenza impegnata per l'anno 2005 per i nuovi organi, rapportata
ad anno intero.".
La parola al Consigliere Riccarand.
Riccarand (Arc-VA) - Questo emendamento era stato tecnicamente
predisposto dagli uffici della Presidenza rispettivamente del
Consiglio e della Giunta sulla base di un accordo che era
intervenuto in aula, sulla discussione di una mozione presentata
dal nostro gruppo con l'impegno da parte del Presidente Caveri di
far predisporre un emendamento da discutere con il Presidente del
Consiglio e con i Capigruppo e da inserire nella finanziaria. Come
abbiamo già detto ieri, questo emendamento non è stato portato
avanti e la maggioranza dei gruppi si è orientata verso una
risoluzione che è stata votata ieri. Riteniamo che quella
risoluzione sia molto debole e pensiamo che in questo momento il
Consiglio abbia la possibilità di inserire in finanziaria una
normativa molto più significativa, che non contiene degli aspetti
che sono di difficile gestione dal punto di vista tecnico e che
nello stesso... ci permette di dare una risposta politica come
Consiglio regionale a questa richiesta che viene... a tale
indicazione che viene anche dai lavori parlamentari di una
riduzione significativa dell'indennità dei Consiglieri e a cascata
su tutta una serie di figure della pubblica amministrazione. Non so
quali siano state le evoluzioni ultime della finanziaria statale e
come sarà alla fine formulato questo problema della riduzione delle
indennità dei Parlamentari; so che sarebbe del tutto inopportuno
che ci mettiamo a "rimorchio" delle decisioni del Parlamento,
mentre sarebbe una scelta autonoma fatta con la nostra finanziaria
dare un segnale di maggiore sobrietà e risparmio rispetto a questo
settore, segnale su cui apparentemente siamo tutti d'accordo, ma
che poi abbiamo difficoltà a tradurre in termini reali. Manteniamo
quindi questo emendamento, riteniamo che tecnicamente sia a posto e
che possa essere votato.
In questo emendamento c'è il comma terzo che è molto importante,
perché riguarda gli enti locali. Con questa formulazione si dà una
spinta significativa rispetto ai Comuni, perché anche a livello di
enti locali si arrivi ad una riduzione già dal prossimo anno del
10%. In assenza di questa norma di legge, ci sono dei forti dubbi
che questo verrà fatto dal nostro sistema degli enti locali, quindi
rischiamo di avere una manovra che è zoppicante, che anche rispetto
al risparmio di denaro pubblico lascia molto a desiderare.
Manteniamo tale emendamento e invitiamo il Consiglio a votarlo,
perché sarebbe un segnale politico molto rilevante, ci metterebbe
dal punto di vista legislativo a posto anche rispetto alla
finanziaria nazionale e anticiperebbe tutta una serie di
provvedimenti che rischieremmo di dover prendere tardivamente, a
"rimorchio" della normativa nazionale.
Presidente - Se non vi sono interventi, pongo in votazione
l'emendamento n. 7 del gruppo "Arcobaleno":
Consiglieri presenti: 33
Votanti: 28
Favorevoli: 6
Contrari: 22
Astenuti: 5 (Comé, Lavoyer, Salzone, Stacchetti, Viérin
Marco)
Il Consiglio non approva.
Presidente - All'articolo 11 vi è l'emendamento n. 2 della II
Commissione, che recita:
Emendamento
Al comma 6 dell'articolo 11 è aggiunto, in fine, il seguente
periodo: "In caso di mancato accordo, ogni Comune contribuisce al
finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.".
Vi è una richiesta di illustrazione dell'emendamento.
La parola al Consigliere Frassy.
Frassy (CdL) - Non era una casualità la richiesta di
illustrazione di questo emendamento, perché è un emendamento che ha
un riflesso non indifferente sulla finanza locale e, essendo un
emendamento della II Commissione, immaginiamo che non sia stato
valutato in sede CPEL. Vorremmo allora capire da chi lo ha
presentato se lo ha concordato e qual è il parere del CPEL, perché,
essendo un emendamento che riguarda la finanza locale, penso che
avrebbe dovuto essere concordato.
Presidente - La parola al Presidente della Regione, Caveri.
Caveri (UV) - Questi sono 2 emendamenti: l'emendamento al comma
6 dell'articolo 11 e poi ci sarà un secondo emendamento che andrà
dopo l'articolo 17, che è connesso e riguarda il problema
concordato con gli enti locali. Questo emendamento prevede un
criterio di carattere generale per ripartire le spese fra i Comuni
delle Comunità montane, in caso di mancanza di un accordo fra le
parti, scatta un accordo di tipo automatico...
(interruzione del Consigliere Frassy, fuori
microfono)
... naturalmente, anzi è una richiesta garantistica che le
Comunità montane hanno fatto di intesa con i Comuni. Ogni tanto
all'interno delle Comunità montane, e potrebbe citare nomi e
cognomi, ci sono dei sindaci che sono un po' "artistici", quindi si
tratta di una norma tecnica concordata e come tale è stata
presentata in Commissione. Posso assicurarla, se lei si fida, visto
che io curo i rapporti con gli enti locali, anzi prima mi ha anche
rimproverato... insomma l'autorevole Direzione con i rapporti con
gli enti locali dipende dalla Presidenza della Regione, anche lei
ha molti rapporti, caliamo un velo pietoso su questo!
Presidente - Se non vi sono interventi, pongo in votazione
l'emendamento n. 2 della II Commissione:
Consiglieri presenti: 30
Votanti: 27
Favorevoli: 20
Contrari: 7
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 11 nel testo così
emendato:
Articolo 11
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
191.256.321 per l'anno 2006.
2. Per l'anno 2006, la somma di cui al comma 1 è ripartita,
in deroga ai criteri stabiliti dall'articolo 18 della l.r. 48/1995,
come sostituito dall'articolo 9 della legge regionale 17 agosto
2004, n. 21, fra gli interventi finanziari di cui all'articolo 5
della medesima legge nel modo seguente:
a) trasferimenti finanziari agli enti locali senza vincolo
settoriale di destinazione: euro 116.874.227 (obiettivo
programmatico 2.1.1.01. - capitoli 20501 - 20503 e 20745);
b) interventi per programmi di investimento: euro 36.329.962
da utilizzarsi, quanto ad euro 33.839.255, per il finanziamento dei
programmi del Fondo per speciali programmi di investimento
(Fo.S.P.I.) di cui al titolo IV, capo II, della l.r. 48/1995
(obiettivo programmatico 2.1.1.03.) e quanto ad euro 2.490.707 per
gli interventi previsti dalla legge regionale 30 maggio 1994, n. 21
(Interventi regionali per favorire l'accesso al credito degli enti
locali e degli enti ad essi strumentali dotati di personalità
giuridica) - (obiettivo programmatico 2.1.1.03. - capitolo
33755);
c) trasferimenti finanziari con vincolo settoriale di
destinazione: euro 38.052.132 (obiettivi programmatici 2.1.1.02 e
3.2) ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2006, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per il
triennio 1998/2000), come introdotto dall'articolo 1 della legge
regionale 6 aprile 1998, n. 10 (obiettivo programmatico 2.1.1.01. -
capitolo 20501 parz.);
b) per euro 105.599.698, al finanziamento dei Comuni
(obiettivo programmatico 2.1.1.01. - capitoli 20501 parz. e
20503);
c) per euro 6.833.000, al finanziamento delle Comunità
montane (obiettivo programmatico 2.1.1.01. - capitolo
20745).
4. Per l'anno 2006, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari a euro 12.127.594, alle spese
d'investimento (obiettivo programmatico 2.1.1.01. - capitolo
20503);
b) per un importo pari a euro 4.000.000, alle spese per gli
interventi di politica sociale, i cui criteri di riparto sono
determinati dalla Giunta regionale, sentito il Consiglio permanente
degli enti locali (obiettivo programmatico 2.1.1.01. - capitolo
20501 parz.).
5. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A, per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
6. I Comuni hanno l'obbligo di concorrere al finanziamento
delle Comunità montane di appartenenza, al fine di garantirne un
adeguato funzionamento. In caso di mancato accordo, ogni Comune
contribuisce al finanziamento della Comunità montana in base alla
spesa di riferimento determinata ai sensi dell'articolo 11 della
l.r. 48/1995.
7. Gli enti locali hanno l'obbligo reciproco di concorrere,
per quanto di rispettiva competenza, al finanziamento dei servizi
erogati ai propri cittadini.
Consiglieri presenti e votanti: 30
Favorevoli: 20
Contrari: 10
Il Consiglio approva.
Presidente - Pongo in votazione l'articolo 12:
Consiglieri presenti: 29
Votanti: 26
Favorevoli: 19
Contrari: 7
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 13:
Consiglieri presenti: 31
Votanti: 25
Favorevoli: 21
Contrari: 4
Astenuti: 6 (Comé, Frassy, Lattanzi, Stacchetti, Tibaldi, Viérin
Marco)
Il Consiglio approva.
Presidente - Sull'articolo 14 la parola al Consigliere
Tibaldi.
Tibaldi (CdL) - La piccola modifica che qui è contenuta
nell'articolo 14, comma 1, appare insignificante, ma necessita di
una spiegazione che dalla relazione non si riesce a comprendere. Si
stabilisce che i finanziamenti per Saint-Vincent, i programmi
speciali di investimento non verranno più stabiliti con legge
finanziaria bensì con legge di approvazione del bilancio, ma ripeto
che la relazione non è chiara sul punto. Se qualcuno ci può dare
qualche ragguaglio, non ci dispiace.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Questo è un articolo di natura tecnica,
perché, rispetto agli impegni e rispetto all'allocazione delle
risorse, questi 40 miliardi sono già stati destinati con la legge
regionale del 24 dicembre 1996. In quella legge si parlava della
liquidazione collegandola alla legge finanziaria, in realtà, per
non utilizzare impropriamente la legge finanziaria, si indica
l'autorizzazione alla liquidazione con la legge di bilancio e non
la finanziaria, perché nella legge di bilancio c'è l'articolazione
alla liquidazione e in questa nuova espressione non andiamo ad
introdurre un articolo nella finanziaria, ma nella legge di
bilancio, però non è un nuovo impegno o una nuova destinazione.
Presidente - Pongo in votazione l'articolo 14:
Consiglieri presenti: 30
Votanti: 23
Favorevoli: 20
Contrari: 3
Astenuti: 7 (Comé, Frassy, Lattanzi, Salzone, Stacchetti,
Tibaldi, Viérin Marco)
Il Consiglio approva.
Presidente - Pongo in votazione l'articolo 15:
Consiglieri presenti: 29
Votanti: 24
Favorevoli: 20
Contrari: 4
Astenuti: 5 (Comé, Lattanzi, Stacchetti, Tibaldi, Viérin
Marco)
Il Consiglio approva.
Presidente - Pongo in votazione l'articolo 16:
Consiglieri presenti: 31
Votanti: 25
Favorevoli: 21
Contrari: 4
Astenuti: 6 (Comé, Frassy, Lattanzi, Stacchetti, Tibaldi, Viérin
Marco)
Il Consiglio approva.
Presidente - Sull'articolo 17 la parola al Consigliere
Frassy.
Frassy (CdL) - L'articolo 17 in punto di principio è un articolo
che riteniamo positivo sul presupposto che il piano esecutivo di
gestione dovrebbe portare anche al cosiddetto "controllo di
gestione" e, di conseguenza, dovrebbe portare a una contabilità più
consapevole e più trasparente, perciò il principio lo condividiamo.
È un principio che è richiamato da una legge già datata e rodata.
Ci sorge però un piccolo dubbio, sul quale vorremmo che l'Assessore
ci confortasse. Sappiamo che il meccanismo dei nostri enti locali
ha bisogno spesso dell'ausilio delle Comunità montane per una serie
di funzioni, tanto che alcune sono state addirittura imposte alle
Comunità montane, cioè noi abbiamo il timore che i piccoli Comuni
abbiano delle difficoltà a gestire questo tipo di adempimento, che
peraltro riteniamo utile; di conseguenza, ci chiediamo se non sia
possibile ipotizzare che il piano esecutivo di gestione venga fatto
su modalità diverse rispetto alla gestione interna di un piccolo
Comune, con il coinvolgimento ad esempio delle Comunità montane.
Questo però non è previsto dalla legge regionale qui citata, di
conseguenza vorremmo capire se tale preoccupazione che esprimiamo è
stata espressa anche dal CPEL o se è stata verificata a livello
politico e a livello d'ufficio. Magari poi il Presidente mi dice
che il problema non sussiste.
Presidente - La parola al Presidente della Regione, Caveri.
Caveri (UV) - Questo cosiddetto "PEG" è già in funzione da un
po' di tempo e devo dire con soddisfazione, perché la
sperimentazione che è stata condotta soprattutto in questi ultimi
anni ha consentito oggi di poter fare il salto per entrare a
regime. Naturalmente nessuno impedisce ai Comuni più piccoli di
definire degli accordi con le Comunità montane per la gestione del
PEG. In linea di principio mi sembra che si siano almeno per adesso
tutti organizzati autonomamente.
Presidente - Pongo in votazione l'articolo 17:
Consiglieri presenti: 30
Votanti: 27
Favorevoli: 23
Contrari: 4
Astenuti: 3 (Comé, Stacchetti, Viérin Marco)
Il Consiglio approva.
Presidente - Vi è ora l'emendamento n. 3 della II Commissione,
che recita:
Emendamento
Dopo l'articolo 17, è inserito il seguente:
"Articolo 17 bis
(Spese di investimento delle Comunità montane. Modificazioni
alla legge regionale 20 gennaio 2005, n. 1)
1. Al comma 4 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), le parole: "fino al 31 dicembre 2005" sono
sostituite dalle seguenti: "fino al 31 dicembre 2006".
2. Al comma 5 dell'articolo 19 della l.r. 1/2005, le parole:
"fino al 31 dicembre 2005" sono sostituite dalle seguenti: "fino al
31 dicembre 2006".
La parola al Presidente della Regione, Caveri.
Caveri (UV) - Questo emendamento sposta al 31 dicembre 2006 una
deroga al regolamento attualmente in vigore e permette che l'avanzo
di amministrazione delle Comunità montane del BIM possa essere
destinato anche a spese correnti, non avendo tali enti per loro
natura delle spese di investimento.
Presidente - Pongo in votazione l'emendamento n. 3 della II
Commissione:
Consiglieri presenti: 31
Votanti: 26
Favorevoli: 21
Contrari: 5
Astenuti: 5 (Comé, Frassy, Lattanzi, Tibaldi, Viérin Marco)
Il Consiglio approva.
Presidente - Pongo in votazione l'articolo 18:
Consiglieri presenti: 31
Votanti: 25
Favorevoli: 21
Contrari: 4
Astenuti: 6 (Comé, Frassy, Lattanzi, Stacchetti, Tibaldi, Viérin
Marco)
Il Consiglio approva.
Presidente - Pongo in votazione l'articolo 19:
Consiglieri presenti: 30
Votanti: 25
Favorevoli: 21
Contrari: 4
Astenuti: 5 (Comé, Frassy, Lattanzi, Tibaldi, Viérin Marco)
Il Consiglio approva.
Presidente - Sull'articolo 20 la parola alla Consigliera
Squarzino Secondina.
Squarzino (Arc-VA) - Credo che qui vi sia un argomento che è
molto serio, nel senso che raggiungiamo complessivamente fra Giunta
e Consiglio quasi 3.000 dipendenti, 2.979, cioè è veramente una
cifra enorme. Oltre a questi ci sono tutte le consulenze e mi
consta che l'Amministrazione regionale non sa neanche bene quant'è
il numero delle consulenze, perché il 6 dicembre mi si risponde ad
una richiesta dati, mi inviano i dati richiesti relativamente al
personale e mi si dice:
"per quanto riguarda le altre due
richieste..."
- che erano il numero dei consulenti e il numero
dei contratti a tempo determinato,
che una volta erano il
"Co.Co.Co." -
"... si informa che lo scrivente
Dipartimento..."
- il Dipartimento del personale della
Presidenza della Regione -
"... non è in possesso dei dati da
lei richiesti"
...
(interruzione del Presidente della Regione, fuori
microfono)
... firmato dal nuovo coordinatore, non importa da chi, anzi ho
fatto la richiesta il 30 novembre. Credo che anche questi dati
sarebbe interessante conoscerli...
(nuova interruzione del Presidente della Regione, fuori
microfono)
... certo, come al solito l'indirizzo è sbagliato! A chi dovevo
rivolgermi: al Presidente della Regione direttamente?
All'Economato? Signor Presidente, se faccio una domanda e l'ufficio
mi risponde:
"non sono competente, si aggiusti"
, io
ringrazio, cioè se la vostra amministrazione fa così anche con gli
utenti....
Caveri -
(fuori microfono)
... se qualcuno chiede
informazioni, deve chiederle ai politici, bisogna smetterla di
bypassare i politici e chiedere direttamente ai dirigenti...
Squarzino (Arc-VA) - ... credo che sul personale bisogna fare
una valutazione più attenta, allora approfitto del momento di
parlare direttamente con il Presidente della Regione, che è sempre
qui e che è quello che in questo momento mi ascolta e lo prego di
farmi avere, prima che il Consiglio termini, questi dati.
Presidente - Pongo in votazione l'articolo 20:
Consiglieri presenti e votanti: 31
Favorevoli: 21
Contrari: 10
Il Consiglio approva.
Presidente - Con questo articolo sospendiamo l'esame della
finanziaria.
Il Consiglio è riconvocato alle ore 9,00 di venerdì mattina.
La seduta è tolta.
---
La séance se termine à 0 heures 4.
