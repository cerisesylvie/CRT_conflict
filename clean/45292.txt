Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 2065 del 13 dicembre 2022 - Resoconto
OGGETTO N. 2065/XVI - Inizio della discussione generale
congiunta sulle Relazioni della Sezione regionale di controllo
della Corte dei conti, sul D.L. n. 82 (Legge di stabilità regionale
per il triennio 2023/2025) e sul D.L. n. 83 (Bilancio di previsione
per il triennio 2023/2025).
Bertin (Presidente) -
Alla presenza di 33 Consiglieri
possiamo riprendere i lavori del Consiglio iniziati ieri
pomeriggio. Oggi affrontiamo la discussione generale dei disegni di
legge n. 82 e n. 83. La discussione generale è aperta. Chi intende
intervenire si prenoti. Se nessuno vuole intervenire, chiudo la
discussione generale. Invito i colleghi a prenotarsi per la
discussione generale. Ha chiesto la parola il consigliere Lucianaz,
ne ha facoltà.
Lucianaz (LEGA VDA) -
Je n'ai pas grand-chose à dire mais
les conditions météorologiques d'aujourd'hui en plus ont créé une
situation de difficulté sur la voie routière, il y a des personnes
qui nous appellent de l'Haute Vallée, c'est tout bloqué,
l'autoroute est fermée donc je crois que c'est le bon moment pour
parler même de futur et non seulement de digitalisation mais des
bons services desquels doit s'occuper même l'administration
publique.
Pour ce qui concerne les transports, il y a 15 jours, lors de la
discussion du DEFR, que j'ai parlé de dysfonctionnement de la voie
ferroviaire. Et bien hier il est arrivé toujours le même problème,
le train qui était parti d'Aoste à 6 heures et 40 est arrivé à
Porta Susa à 9 heures et 20, donc 50 minutes de retard. Résultat ?
Toujours le même : correspondances perdues, déshonorants retards
aux rendez-vous, heures de leçon universitaires perdues. Et
pourquoi ça? Parce que à Ivrea il avait déjà presque un quart
d'heure de retard et il a dû s'arrêter encore deux ou trois fois -
je n'ai pas bien compris - entre Ivrée et Chivasso pour laisser
passer le train qui monte et donc on revient à ces 12.000.000
d'euros que justement ce bilan prévoit pour notre train électrique,
donc plein de trains électriques, mais les trains marcheront-ils
toujours à la même vitesse, avec le même problème sur la seule voie
qu'on a, comme aujourd'hui ? À vous le choix de continuer dans
cette direction.
En plus j'ai envie de parler même de la gare d'Aoste, il y a des
décennies qu'on entend qu'il faut trouver une solution à la sortie
de la gare à sud - donc je parle de rue Paravera - pour les
porteurs de handicap physique, les familles qui ont des bébés, ceux
qui ont (incompréhensible) il y a 25 marches à faire et cela fait
combien d'années ? Je n'en souviens pas trop bien, mais il y a au
moins 30 ans qu'il y a cette barrière incroyable, même si tu as un
vélo tu n'as pas la possibilité d'accéder aisément à la ville
d'Aoste et de sortir en même temps de la ville, donc pourquoi ce
bilan ne prévoit pas une solution ? On n'a pas voulu prévoir une
solution même à ce gros problème, je ne sais pas... un viaduc, une
voie qui passe au-dessous ou au-dessus mais il faut quand même en
discuter, déjà en 2018 en Commission on avait parlé longtemps de
cela et on est encore toujours là. Bien, je ne dis pas autre chose,
j'ai seulement utilisé ce moment d'impasse pour dire ces deux mots
pour me plaindre des choses... pour dire les choses de bon sens
qu'on devrait faire, et pas dépenser des millions et millions pour
des projets pharaoniques, des solutions sûrement captivantes, mais
c'est les services quotidiens qu'il faut essayer de faire marcher :
les trains qui arrivent à l'heure, les routes ouvertes, les
passages à niveau fermés sept minutes comme on ne voit plus en
Afrique. Donc, Messieurs, bon courage.
Presidente -
Siamo sempre in discussione generale. Invito
i colleghi a prenotarsi, altrimenti, se nessuno si prenota, la
discussione generale verrà chiusa. Ha chiesto la parola la
consigliera Erika Guichardaz, ne ha facoltà.
Guichardaz E. (PCP) -
I due disegni di legge che
discutiamo oggi arrivano a distanza di poco tempo dal documento di
economia e finanza regionale e inevitabilmente le criticità che
abbiamo evidenziato in quella discussione le ritroviamo in questi
documenti: manca una vera e propria programmazione finanziaria e
non vi sono risposte ai bisogni dei Valdostani, in un momento in
cui già sappiamo che la crisi economica e sociale perdurerà.
Capiamo anche che programmare i prossimi tre anni di attività ed
esplicitare con chiarezza l'azione di Governo in un momento di
incertezza, dove la maggioranza autonomista cerca di capire dove
vuole andare non è semplice, mentre è evidente che si è abbandonato
completamente il programma di legislatura e la strada
progressista.
Ancora una volta in legge, per quello che riguarda il personale
del comparto, si interviene pesantemente in materia contrattuale,
attraverso deroghe, proroghe e reggenze, senza averne discusso
prima con i sindacati, in attesa di una modifica della legge n. 22,
che sembrerebbe in dirittura di arrivo ma di cui i sindacati non
sono stati informati, come hanno esplicitato in Commissione.
Accogliamo invece favorevolmente gli interventi sulla finanza
locale, che vanno ad aumentare le risorse agli Enti locali, che
sicuramente dovranno affrontare spese maggiori visti gli aumenti di
costi. Stessa attenzione però non la rileviamo rispetto alla
gestione di altri servizi essenziali che si troveranno ad avere i
medesimi aumenti.
Come abbiamo già detto in discussione del DEFR - e ieri l'ha
detto anche il Presidente -, ora bisogna andare verso la revisione
definitiva della 48. La sanità - è stato ampiamente detto da chi
ieri è intervenuto - ottiene anche quest'anno un maggior incremento
di risorse e speriamo che questo possa invertire la rotta rispetto
al declino della sanità, che è sotto gli occhi di tutti, che c'è
stato ben rappresentato in audizione dalle forze sindacali, dai
medici operatori sanitari e che ritroviamo anche nella premessa dei
dati del piano della sanità, della salute e del benessere.
Analizzando l'aumento però, ci si accorge che molte di queste
risorse siano legate alle spese di investimento sulle strutture,
sicuramente le strutture hanno bisogno di essere riammodernate e
sicuramente sono risorse ben spese; quello che evidenziamo è che
accanto a tutto questo ci saranno le risorse umane per gestire,
viste le gravi carenze che si registrano e di cui spesso abbiamo
parlato con l'Assessore alla sanità, riconoscendo che è un problema
non solo valdostano ma un problema che colpisce tutte le Regioni
d'Italia e che sicuramente non sarà di facile risoluzione.
Pensando a quelle strutture, abbiamo immaginato veramente una
riorganizzazione della sanità valdostana e quella mobilità passiva
che ancora si prevede in maniera importante, intendiamo agire su
quello, si mette invece come ben evidenziato, sia dal Presidente
che dall'Assessore, un punto fermo rispetto all'ampliamento
dell'Ospedale Parini, quasi 132 milioni a cui vanno aggiunti gli 80
spesi dal 2008 ad oggi e quelli che si stanno utilizzando per la
prevenzione incendi del Beauregard e tutto questo per arrivare ad
avere comunque tre presidi, di cui due vetusti con costi energivori
consistenti e una poca flessibilità delle strutture.
Non condivido quindi l'affermazione che si vedrà una delle opere
più attese e discusse degli ultimi anni. Forse ne vedremo solo una
parte di essa, perché dobbiamo ancora pensare alla demolizione
delle superfetazioni del vecchio Parini, alla costruzione del nuovo
polo materno infantile, alla destinazione del Beauregard e alle
tante criticità che ad oggi non ci sembrano ancora risolte; resta
ancora da vedere la variante a quest'opera e capire come la futura
area megalitica potrà convivere sotto l'Ospedale, dove si
penseranno di fare i parcheggi, quale sarà la riorganizzazione
della sanità ospedaliera.
Il piano della salute e del benessere di cui avevo parlato in
discussione del DEFR oggi viene sorpassato proprio dal voto di quel
documento che fissa al suo interno già tutti gli obiettivi del
piano, dandoli quindi per approvati.
Ieri poi si è parlato lungamente delle misure messe in campo
negli scorsi mesi, il
bonus social
e il
bonus
entreprises
, evidenziando le criticità delle stesse, criticità
che non votando le due leggi di riferimento il nostro gruppo aveva
evidenziato già a luglio e a settembre sottolineando che buona
parte delle famiglie non sarebbe stata raggiunta e che per le
imprese erano misure orientate a sostenere soprattutto le imprese
più robuste e strutturate che con celerità avrebbero fatto
richiesta di finanziamento. In entrambi i casi ci vogliono delle
misure stabili e non di tipo emergenziale, non delle misure che
scadono al 15 novembre per le quali solo chi è in una condizione
sicuramente di maggiore strutturazione dell'impresa può avanzare
delle richieste, ma qui stiamo parlando del passato e per il futuro
questo bilancio non prevede né misure stabili per le famiglie in
difficoltà, né interventi più mirati nei confronti delle imprese,
cercando di dare ossigeno proprio a quelle imprese che non possono
fare spese di investimenti, ma devono rispondere all'aumento dei
costi energetici o delle materie prime.  Gli effetti sociali
ed economici, per quanto già rilevanti, al momento possono essere
solo parzialmente colti e valutabili appieno nella loro gravità.
Accanto all'esigenza quindi di delineare un cambiamento vi è la
necessità di sostenere i tanti bisogni critici che l'emergenza ha
prodotto. La debolezza del tessuto produttivo, i temi ambientali,
gli aspetti demografici, l'istruzione, la sanità, il lavoro e
l'inclusione sociale sono alcuni degli aspetti su cui noi in questo
bilancio non ci troviamo risposte e lo abbiamo detto e ridetto in
discussione del DEFR, quindi non starò a ripetere le cose che
abbiamo già sottolineato in quella discussione.
Presidente -
Siamo sempre in discussione generale,
ricordo che gli ordini del giorno devono essere presentati
eventualmente prima della chiusura della discussione generale.
Altri? Ancora qualche minuto, poi se non vi sono prenotazioni... ha
chiesto la parola il consigliere Baccega, ne ha facoltà.
Baccega (FI) -
Abbiamo ascoltato con grande attenzione
gli interventi del relatore di maggioranza, la relazione
dell'Assessore, l'intervento del Presidente della Giunta e non
credo che sia una novità, ma il nostro di punto di vista trova
importanti sinergie e condivisione nelle affermazioni che solo la
relazione di minoranza, presentata dal consigliere Aggravi,
evidenzia in modo chiaro e inequivocabile.
Ringrazio tutti per gli interventi fatti ma sono qui per fare
alcune riflessioni dove anche quest'anno ancora una volta è stato
affermato che questo è un bilancio di transizione. Effettivamente
con le risorse a disposizione si poteva pensare e immaginare a un
bilancio di rilancio, un bilancio più di prospettiva; la
maggioranza sceglie la cautela, nonostante l'incremento delle
entrate di competenza di euro 135 milioni rispetto al 2022 e
portano a una capacità di spesa di 1.582.000.000 euro per il 2023,
1.441.000.000 per il 2024 e 1.412.000.000 per il 2025.
Tanti soldi, è evidente che il 2023 è l'anno importante, con
maggiori risorse che mano a mano nel triennio vanno a decrescere,
nonostante i trasferimenti statali, i trasferimenti dall'Europa con
il FESR, il PNRR e questo tanto da far preoccupare chi ha una
visione più di prospettiva della formulazione dei bilanci del
futuro, prospettiva che non abbiamo visto in questo bilancio
triennale.
Va ancora una volta sottolineato quanto ha evidenziato il
collega Aggravi nella relazione di minoranza, è proprio vero che
ormai la strategia politica effettiva di una maggioranza appunto si
delinea in occasione della seduta dove si va approvare
l'assestamento, con l'utilizzo dell'avanzo di amministrazione, che
è sempre più in crescita negli anni.
Provo a ritornare su affermazioni che feci un anno fa quando
sottolineavo l'esigenza di rivedere i processi organizzativi
dell'ente, dove si rendeva necessaria una mappatura e una
valutazione dei meccanismi operativi e informativi, guardando a una
vera e reale valutazione della
performance
, approfondendo i
meccanismi di
audit
anche qui richiamati nella relazione di
minoranza, un tema che abbiamo più volte affrontato in questo
Consiglio. Crediamo che su quest'argomento ci sia ancora tanto da
fare, ci sono strutture fortemente in difficoltà, lo ribadiamo, e
lo si è evidenziato in molti atti che sono stati affrontati in
questo anno; ribadiamo la necessità di essere più pronti negli
interventi di modifica delle strutture dell'Amministrazione
regionale perché l'attuale organizzazione potrebbe essere il motivo
per cui non si porta a compimento la spesa programmata. L'articolo
di oggi sembra fatto apposta, eloquente: "tanti dipendenti
pubblici, meno servizi, meno
performance
nei servizi". La
revisione organizzativa deve passare attraverso la ridistribuzione
delle deleghe e del personale in forza, ma comprendiamo che
ovviamente questa crisi politica pesa fortemente su quello che si
dovrebbe fare. La definizione e la ricomposizione della Giunta
regionale hanno sicuramente interrotto il raggiungimento di
quest'obiettivo.
Certo, l'avanzo di amministrazione dell'esercizio dell'anno
precedente determina un dato significativo che porta ad avere dei
valori certamente più importanti e che riscontreremo al rendiconto
e gli incrementi rispetto al preventivato 2022 sono meno
significativi rispetto all'assestato, il paragone fatto con
l'assestato è molto diverso rispetto al paragone che si va a fare
con quanto iscritto a bilancio di previsione dell'anno
precedente.
Le relazioni della maggioranza hanno più volte sottolineato che
nei confronti con le associazioni di categoria i sindacati, le
associazioni dei consumatori hanno espresso pareri abbastanza
favorevoli al bilancio, ma hanno certamente posto l'attenzione su
alcune criticità significative che noi nell'arco dell'anno abbiamo
fortemente, attraverso le nostre azioni ispettive, portato
all'attenzione del Consiglio e della Giunta.
Siamo alla fine di un periodo dove la pandemia ha segnato per
due anni il tempo a tutte le iniziative, nel frattempo i costi
dell'energia sono aumentati di tre o quattro volte, poi sarebbe
opportuno fare un approfondimento su Telcha e lo faremo sicuramente
nelle prossime settimane. C'è un conflitto cruento di un pazzo che
ha invaso uno Stato sovrano e che non ha prospettiva di chiudersi a
breve, le materie prime sono aumentate e l'inflazione è cresciuta
oltremodo negli ultimi mesi. Questa è la situazione che stiamo
vivendo in questo momento congiunturale che è tra i più difficili e
di sicura emergenza.  Ecco che era necessario, dal nostro
punto di vista, incrementare gli investimenti e ridurre una spesa
corrente che sale in modo esagerato. Presenteremo un ordine del
giorno, credo sia opportuno fare un'adeguata riflessione sul perché
quest'incremento di crescita della spesa corrente e un decremento
di servizi offerti alla popolazione. Più investimenti, più
incremento del PIL, più mercato, più lavoro significa più
assunzioni, più esportazioni ed è qui la richiesta di maggiori
interventi per incrementare la presenza dei nostri imprenditori sul
mercato internazionale. Qualcosa è stato fatto, va detto, ma,
guardando al futuro, si richiedono ancora più investimenti.
Altro motivo di preoccupazione riguarda tutta l'attività del
PNRR, di cantieri aperti o attività ne vediamo pochi, l'ho già
espresso in altre circostanze in questo Consiglio; sono forti le
preoccupazioni, certo non sono le preoccupazioni solo della Valle
d'Aosta come leggiamo e come sappiamo dal Nazionale, probabilmente
ci potrà essere una valutazione di revisione ma non così
significativa come dice l'Europa.
Riscontriamo un'attenzione non adeguata all'edilizia
residenziale pubblica, il nostro cavallo di battaglia, avremmo
voluto presentare un emendamento ma diventa complicato sottrarre
risorse ad altri investimenti, allora abbiamo presentato un ordine
del giorno di impegno. Per le vie brevi qualcuno della maggioranza
mi ha affermato che ci sono 800 mila euro per l'ARER, all'articolo
16, sono spese correnti, sono spese per il funzionamento dell'Ente,
io non so con 800 mila euro che cosa devono fare dal punto di vista
della spesa corrente.
Al di là della legittimità di questo contributo in parte
corrente, non c'è nessuna ricaduta positiva da queste risorse, né
per le imprese, né per i tanti nuclei familiari che sono in
graduatoria, ricordo che sono ben 569 famiglie che da due anni sono
lì, continuano a presentare la loro domanda, continuano a
presentare la loro domanda di aggiornamento alla graduatoria ma
rimangono lì e assegnazioni non ne vengono fatte.
Altra tematica riguardante la sanità, con un robusto incremento
di risorse: via libera all'ampliamento del Parini a est, che
abbiamo sempre condiviso e difeso, chiederemo un confronto
semplicemente in Commissione per verificare la progettazione prima
della gara che ieri il Presidente ci ha annunciato. Le perplessità
nascono dall'ospedale di comunità che si potrebbe insediare a
Verrès, ormai Verrès è destinata a diventare la capitale della
Bassa Valle, bene, il piano salute e benessere sociale 2022-2025,
che probabilmente trasleremo al 2023-2026, sottolinea che, al fine
di completare l'offerta sanitaria territoriale e per garantire una
risposta organizzata a tutti i bisogni di assistenza, ovviamente
per contenere il copioso numero di ricoveri inappropriati, si è
evidenziato di dotarsi di due ospedali di comunità - scelta
condivisibile -: una struttura di cure intermedie e una struttura
extra ospedale situata sul territorio, quindi certamente una buona
prospettiva ma ci chiediamo quando. Leggiamo in questi giorni che
il cinema Ideal di Verrès potrebbe diventare uno dei due ospedali
di comunità, si dovrà attendere lo studio di fattibilità affidato
al Politecnico di Milano, poi l'acquisizione da parte della Regione
e del Comune, a seguire le varie fasi di progettazione,
successivamente la gara d'appalto e a seguire ancora i lavori, ma
ditemi voi, quanti anni?
Concludo e invito a una riflessione, ne abbiamo già parlato più
volte a lungo, non voglio fare un pistolotto sul discorso del piano
della povertà che abbiamo richiamato più volte in quest'aula, sul
declino delle nascite e soprattutto una polverizzazione del ceto
medio. C'è un articolo di oggi sulla pagina della cultura de "La
Stampa", che è direi eloquente rispetto a questo percorso.
Io credo che il futuro della Valle d'Aosta si giochi nel
prossimo triennio, il triennio a venire è sicuramente un triennio
al quale la maggioranza dovrà guardare con grande attenzione, è una
responsabilità sicuramente adesso dei 18 Consiglieri che formano la
maggioranza, che a volte ci pare arroccata su posizioni
preconcette, di una maggioranza autonomista e di sinistra che mi
auguro possa guardare con più attenzione a quello che si muove e a
quello che in qualche modo questa Regione ha bisogno di avere come
forza propulsiva per andare avanti e guardare in prospettiva.
Presidente -
Ha chiesto la parola il consigliere Carrel,
ne ha facoltà.
Carrel (PA) -
Credo che arriviamo a quest'ultimo
Consiglio dell'anno e sia tempo di bilancio, sicuramente un tempo
importante e un documento fondamentale per la nostra Regione.
Siamo andati a ripercorrere un po' tutte quelle che sono state
le discussioni che abbiamo portato in quest'aula e che abbiamo
fatto in quest'aula durante questo 2023 per capire quali sono i
temi più importanti dal nostro punto di vista. Ebbene, abbiamo
trovato tre temi fondamentali e cruciali: la crisi energetica, la
crisi idrica e l'inverno demografico citato più volte nei nostri
interventi e anche nelle repliche del Governo perché è un dato sul
quale ci siamo più volte confrontati. Questi tre temi, oltre alla
preoccupante chiusura dei tunnel di cui abbiamo come gruppo e con
il consigliere Rollandin già sollevato più di un anno fa, sono i
temi su cui aspettavamo delle risposte da questo bilancio e su cui
anche durante le audizioni in Commissione abbiamo avuto modo di
analizzare e abbiamo avuto modo di soffermarci.
Per quanto riguarda la crisi energetica, sicuramente le risposte
sono state date con la legge 21 e la legge 25 nell'anno 2022, e lo
ha ben ricordato il presidente della II Commissione Malacrinò
citando il
bonus social
e il
bonus enttreprises
,
peccato però che manchino ancora 970 domande da finanziare sul
bonus entreprises
per un importo di circa 14 milioni e,
nonostante ci siano molte più risorse legate a vari fattori su cui
non mi ripeto, le hanno già ben rappresentate sia il collega
Aggravi, sia l'assessore Marzi, questi 14 milioni non sono stati
inseriti in questo bilancio e, dal nostro punto di vista, sarebbe
stata una cosa giusta terminare quel pacchetto di aiuti e - perché
no? - iniziare già a prevederne degli altri perché la crisi
energetica, ahimè, non è terminata. Dunque la domanda sorge
spontanea: non è forse questa l'emergenza? Non è forse questa
un'urgenza su cui, come Consiglio regionale, dobbiamo intervenire?
Questi 14 milioni verranno trovati in assestamento con la prima
variazione? Abbiamo già presentato un ordine del giorno proprio per
impegnarci in questa direzione perché crediamo che sia fondamentale
finanziare tutte quelle domande che sono state presentate perché
gli imprenditori valdostani hanno fatto degli investimenti ed è
giusto, soprattutto se in determinati settori, come previsto dalla
legge, che vengano riconosciuti i contributi previsti dalla
legge.
Per quanto riguarda la crisi idrica, mi preme sottolineare che è
una crisi che colpisce
in primis
il settore dell'agricoltura
e l'assessore Marzi ieri ci ha citato ed elencato tutte le
missioni, ben quattordici missioni con i rispettivi incrementi, ma
si è dimenticato, forse per errore, di citare la Missione 16,
Agricoltura, politiche agroalimentari e pesca, una missione che
perde 4.060.716 euro, un importo importante, eppure la crisi idrica
ha colpito questo settore, è un settore fortemente in difficoltà ma
purtroppo è l'unico settore forse che vede un forte decremento
delle risorse nonostante i 180 milioni di euro in più a bilancio, è
un elemento che dobbiamo mettere in discussione ed è giusto portare
all'attenzione dell'Aula e di chi ci ascolta perché l'agricoltura,
dal nostro punto di vista, va tutelata e dobbiamo sicuramente
procedere con degli investimenti.
Mi soffermo su uno dei capitoli: trasferimenti correnti ad
aziende agricole per fronteggiare l'emergenza nel settore
zootecnico, un capitolo che è stato creato e incrementato di 3
milioni durante l'assestamento che oggi vede un capitale pari a 0
per il 2023.
Ebbene, io credo che gli agricoltori che oggi hanno un'azienda
agricola siano ancora in difficoltà, perché il mangime costa caro,
perché il fieno, a causa della crisi idrica dell'estate, ha un
prezzo superiore, perché l'energia anche per loro è aumentata e
quindi è un settore che almeno sino alla prossima estate possiamo
definire in crisi ma che da questo bilancio non vede delle risorse
e che, dal nostro punto di vista, era necessario e utile integrare
e sostenere.
Per quanto riguarda invece l'inverno demografico, tema
sicuramente complesso, difficile, pieno di mille aspetti da
valutare, perché potremmo dire che interveniamo sull'inverno
demografico in vari settori, ma non vediamo in questo bilancio una
vera e propria politica che cerca di risolvere questo problema.
Noi l'anno scorso, come gruppi di opposizione, avevamo
presentato il bonus
Naître Valdôtain
, un contributo per
tutte le nuove famiglie con un importo pari a 600 mila euro,
quest'anno lo ripresentiamo con un importo di 800 mila euro. Non
credo questa possa essere la soluzione, ma è sicuramente una
politica su cui potremo discutere, perché possiamo sicuramente
avere diverse visioni, ma è una politica che va a cercare di
risolvere un problema su cui quest'anno abbiamo tanto dibattuto e
su cui abbiamo anche fatto degli approfondimenti interessanti,
quindi è un modo per stimolare la discussione e cercare di arrivare
a delle politiche che vadano in una determinata direzione.
Per quanto riguarda l'articolo già citato dal collega Baccega,
ovviamente non entro nei dati statistici perché la Valle d'Aosta è
piccola - lo ha ricordato il Presidente -, quindi la statistica
diventa difficile da gestire, lo abbiamo imparato soprattutto nel
periodo Covid, e non entro nel merito del fatto che la nostra
Regione gestisce direttamente una serie di settori che invece altre
Regioni non gestiscono, quindi bisogna sicuramente tenere conto di
vari aspetti e non fermarsi al numero di per sé, ma che abbiamo dei
problemi nella nostra macchina amministrativa ce lo siamo detti e
lo abbiamo ripetuto più e più volte e con il DL 82 non andiamo a
fare null'altro che prorogare una serie di situazioni. L'ho detto
in Commissione e lo ripeto qui: andiamo a prorogare da anni quelle
che sono le PPO, un sistema con cui i dirigenti possono attuare un
principio di meritocrazia, possono andare a premiare i funzionari
in base al ruolo che loro svolgono all'interno delle strutture; dal
nostro punto di vista, questo è scorretto, poco meritocratico e
quindi non va nella direzione da noi più volte auspicata.
Proroghiamo la situazione di stallo dell'Ufficio stampa, ci
infiliamo nelle maglie del PNRR e del PNC per prorogare i contratti
a tempo determinato ma, dal mio punto di vista, dobbiamo cercare
anche di comprendere come utilizzare queste risorse umane che
abbiamo formato con dei contratti a tempo determinato per poterle
valorizzare all'interno della macchina amministrativa anche dopo il
PNRR perché sennò lo sforzo che stiamo compiendo è uno sforzo fine
a sé stesso.
Poi andiamo a riproporre l'articolo 6, comma 2, che mira al
rafforzamento amministrativo e ci tengo a sottolineare che questa
misura, questa norma nell'anno precedente ha portato all'assunzione
a tempo determinato di 3 C2, ci auspichiamo che il prossimo anno
questo possa portare un contributo un po' più sostanziale al
rafforzamento amministrativo. Sappiamo benissimo quindi che la
macchina amministrativa è in serie difficoltà, aspettiamo tutti lo
studio affidato alla Bocconi e la riforma strutturale, che è
sicuramente necessaria, sarebbe stato per noi però più utile e
giusto intervenire in maniera diversa anche sui temi del personale
e sulla gestione della macchina amministrativa.
Enfin, pour ce qui me regarde, en tant que groupe d'opposition
autonomiste, je veux absolument faire une évaluation et m'exprimer
contrairement pour ce qui regarde l'alinéa 7 de l'article 7 de ce
projet de loi n° 82. C'est une façon pour distinguer, pour créer
deux classements différents entre ceux qui ont le bilinguisme et
les personnes qui n'ont pas le bilinguisme. Et donc la question que
je vous pose et je me pose et je crois que comme Valdôtains on doit
se poser c'est : quelle est la direction que nous voulons prendre ?
Est-ce que nous voulons vraiment cacher nos problèmes ? Les
problèmes administratifs du personnel de l'Administration de cette
Région avec le français ? Pour nous le français est une richesse et
le peuvent bien témoigner toutes les personnes, surtout celles qui
travaillent dans la santé qui vont tous les jours travailler dans
des Pays francophones. La Vallée d'Aoste est encore une Région
autonome où le français est assimilé à l'italien ou dans le 2023
nous aurons des bureaux spécifiques pour les francophones ? C'est
une question que je pose et je crois c'est correct d'analyser. Je
suis contraire à cette distinction et je suis contraire à cette
façon d'approcher, d'aborder un problème très sérieux. Je l'ai dit
en commission et je le répète ici. Nous sommes vraiment convaincus
que c'est ainsi que nous aurons plus de personnes qui participent
aux concours et qui travaillent dans une administration ? C'est
celui-ci le problème ? Je le pose en discussion générale puisque je
crois que ce n'est pas ainsi qu'on peut résoudre ce problème très
onéreux même pour notre Région.
Sempre per quanto riguarda il personale, come gruppo consiliare,
sin dall'anno scorso abbiamo iniziato a preoccuparci della gestione
del PNRR, una gestione sicuramente complessa, non voglio entrare
nel merito del PNRR nel suo contesto generale ma il come possiamo
utilizzarlo come Regione autonoma Valle d'Aosta per portarne dei
benefici alla nostra comunità.
Vediamo che in questo bilancio andiamo ad affidare a INVA e a
Finaosta un importante ruolo di supporto e questo è sicuramente un
aspetto positivo; quello che ci preoccupa, e lo diciamo già ora, è
che INVA e Finaosta vivono una situazione societaria molto
complessa, questo Consiglio gli ha affidato in questi anni numerosi
compiti suppletivi rispetto a quelli che erano previsti, quindi
hanno già diverse difficoltà a svolgere questi compiti che abbiamo
affidato loro in questi anni e il timore che abbiamo è che queste
società non possano fare null'altro che andare a esternalizzare
nuovamente il servizio di supporto e di controllo sul PNRR, quindi
il PNRR avrebbe una cabina di regia, una
task force
,
l'Assessorato di riferimento, la Presidenza, la Segreteria
generale, i CdA di INVA e Finaosta e coloro che poi eseguono il
lavoro, rischiando poi di perdere quali sono i riferimenti che
devono rispondere del buono o cattivo andamento di queste
importanti risorse.
La nostra paura è che stiamo allungando troppo la catena e poi
alla fine non riusciamo a trovare chi è il responsabile, ma non
solo in senso negativo, anche in senso positivo, dei soldi che
vengono gestiti e che rappresentano - ce lo siamo detti più volte -
un'importante fonte per il nostro bilancio. Questi sono sicuramente
gli aspetti che più ci preoccupano, poi capiamo bene che vi sia il
gioco delle parti e quindi noi dobbiamo cercare di capire quali
sono gli elementi negativi di questo bilancio, quelli che sono
mancanti dal nostro punto di vista e voi invece ci dite che tutto
va bene; forse la verità sta sempre un po' nel mezzo e vi sono
anche delle cose positive, e ci tengo anche a sottolinearle perché
sarebbe scorretto dire che tutto va male, però bisogna anche dire
che ci sono dei settori e degli aspetti che abbiamo evidenziato che
non vengono trattati.
Al contrario della collega Guichardaz siamo soddisfatti e
contenti che finalmente il 2023 veda almeno partire un progetto
tanto discusso, mi permetta di dirlo, tanto discusso in quest'aula
nei diversi anni e sul quale ci siamo confrontati anche in questa
legislatura, quindi bene che si inizino i lavori dell'ampliamento
dell'Ospedale Parini.
Bene sicuramente anche tutti gli investimenti nell'edilizia
scolastica, un piano di investimenti serio e ampio, che però va
collegato al concetto di inverno demografico, perché sicuramente è
un'analisi che dobbiamo fare su due binari, se stiamo investendo in
una determinata direzione, dobbiamo anche tenere conto che se
abbiamo meno bambini e non vi sono delle politiche a sostegno delle
famiglie, poi il rischio è che stiamo facendo degli investimenti
che fra 15-20 anni varranno niente, quindi è un elemento che pongo
sul tavolo ma che è legato a uno degli aspetti in cui siamo, dal
mio punto di vista, carenti. Bene sicuramente anche il secondo
lotto dell'Università, un'Università di cui abbiamo bisogno come
città di Aosta e come Valdostani.
Credo che potremmo analizzare poi il bilancio voce per voce e
confrontarci nei singoli aspetti, ma l'aspetto politico e le
preoccupazioni che volevamo portare in discussione generale siano
prettamente queste.
Crediamo che, a fronte di importanti risorse in più... in più
anche perché vi è l'inflazione, ce lo siamo detti più e più volte,
non sono risorse che sono stabili, sono risorse che di fatto poi
vanno a compensare fisiologicamente le maggiori spese, perché
ovviamente l'inflazione colpisce sia la parte entrata ma colpisce
anche la parte uscita e spese.
Crediamo che fosse necessario fare di più su questi aspetti,
noi, come forze di opposizione e come Pour l'Autonomie, abbiamo
presentato degli emendamenti che vanno in questa direzione con le
altre forze di opposizione e degli ordini del giorno che cercano di
portare in questa discussione un contributo speriamo proficuo e
speriamo di poter indirizzare le risorse sempre più importanti
dell'assestamento in una direzione che possa essere il bene della
comunità valdostana perché questi che abbiamo rappresentato,
secondo noi, sono i veri problemi dei Valdostani.
Presidente -
Vi sono altri che intendono intervenire? Se
non si prenota nessun altro, chiudo la discussione generale. Ha
chiesto la parola il consigliere Marquis, ne ha facoltà.
Marquis (FI) -
Interveniamo oggi sulla discussione del
bilancio dopo aver ascoltato con attenzione ieri l'introduzione da
parte del relatore di maggioranza, di minoranza e dell'assessore
Marzi, nonché del Presidente della Regione.
Vorrei introdurre il mio intervento partendo da dove ha
terminato il collega Aggravi, che ha illustrato la relazione a nome
dell'opposizione.
In questi ultimi anni si è consolidata la consuetudine, nella
discussione di questo bilancio previsionale, di porre molta, forse
fin troppa attenzione al dettaglio, alla singola voce di spesa e
tutto questo a vantaggio della visione globale. Quest'approccio è
in parte comprensibile ed è dettato sicuramente da varie ragioni,
però, a nostro giudizio, e senza la presunzione di voler convincere
tutti, il bilancio è un buon documento quando alla contingenza
offre delle risposte che sono coerenti alla cornice di riferimento
prospettica.
L'analisi del previsionale, riguardo sia la natura delle
iniziative considerate, sia la consistenza, oggi più che nelle
precedenti occasioni ha innescato in noi, nel nostro gruppo, dei
ragionamenti di prospettiva, che hanno determinato l'esigenza di
bene inquadrare il presente e il futuro nel passato. Per questo
riprendo in premessa alla discussione alcune considerazioni
contestualizzanti, che riferiscono allo storico delle entrate,
della spesa e del risultato di amministrazione. Sono questi tre
indicatori i cui andamenti storici offrono di che riflettere,
perlomeno a noi lo danno. Premetto anche che il nostro contributo
al bilancio sarà critico ma sicuramente costruttivo.
Partirei a fare un ragionamento sulle entrate. Non va
sicuramente disconosciuto che le dinamiche di questi anni hanno
risentito fortemente e significativamente della pandemia e della
successiva guerra in Ucraina, ma occorre evitare, a nostro avviso,
come spesso avviene in modo troppo semplicistico, di addebitare
tutto ai fattori esogeni, esterni alla nostra Regione, nello
spiegare dei processi che invece forse hanno anche dei problemi di
strutturalità e ben altre genesi.
Dalla lettura della documentazione accompagnatoria del disegno
di legge n. 82 si rileva che le entrate nel quinquennio sono state
mediamente pari a 1.375 milioni; in pratica la pandemia non ha
influito sulle entrate della Regione in questi anni, grazie
attraverso a dei trasferimenti compensativi da parte dello Stato
rispetto alle sensibili minori entrate sul Titolo 1, ma anche
grazie all'istituzionalizzazione del rientro dalla gestione
speciale di Finaosta, che ha alimentato i bilanci regionali dal
2017 al 2022 per circa 223 milioni di euro, circa una media di 37
milioni di euro l'anno. Facendo un minimo di analisi, emergono in
ciascun anno di riferimento del periodo esaminato del 2019-2022
delle grandi differenze di apporto al totale dalle singole
categorie di entrata, ovvero nell'aggregato dei titoli. Le
differenze della fonte impattano sulla programmazione della spesa,
perché impediscono in alcuni casi, quando le entrate sono a
destinazione vincolata, di dare continuità alle azioni negli anni e
in questi anni, nonostante la pandemia, la Regione ha avuto nella
sua disponibilità importanti risorse per far fronte sia
all'emergenza che all'attività pianificata. Questo è un tema che
riprenderò quando entrerò nel merito del bilancio triennale che
stiamo esaminando.
Veniamo al discorso invece della componente spesa, è utile anche
su quest'argomento dedicare alcune considerazioni. A fronte di una
stabilizzazione del valore delle entrate, che è un dato assai
positivo, la gestione della spesa ha risentito in modo pesante
dell'impatto che ha generato la pandemia. È stata questa una grande
emergenza che ha anche obbligato a velocizzare dei processi, che
diversamente avrebbero richiesto più tempo di gestazione: sto
parlando della digitalizzazione. Ricordo la primavera 2020 quando
la II Commissione richiese, per dare attuazione alla legge n. 5, di
introdurre procedure del tutto nuove di istruttoria digitale sulle
quali si è riscontrata molta timidezza all'epoca; era l'unico modo
però di aiutare la gente e le imprese in difficoltà. Il tempo era
una variabile importante e lo è tuttora, così come la
digitalizzazione, è stato introdotto lo
smart working
, che
ha anch'esso obbligato a
full immersion
formative. La
difficoltà è stata, come sempre capita, occasione di crescita ma ha
anche messo in luce delle criticità che, diversamente, sarebbero
affiorate a una maggiore distanza temporale.
Detto questo, a livello di spesa, vi sottopongo l'evoluzione
della spesa dal 2019 al 2023, dando conto dell'incremento della
disponibilità e la ripartizione tra spesa corrente e spesa
d'investimento. Questo, a mio avviso, è un dato che fa molto
ragionare. Dal bilancio 2019 al bilancio previsionale 2023 c'è un
incremento di 383 milioni di disponibilità finanziarie. Se andiamo
a vedere poi come sono allocati questi incrementi, 115 milioni sono
incrementi sulla parte investimento, 268 milioni sono degli
incrementi sulla spesa corrente. Occorre segnalare che il 2020 e il
2021 sono stati fortemente segnati dalle misure in ambito della
sanità, della legge 5, della legge 8, della successiva legge 22 che
sostanzialmente hanno erogato delle risorse a favore delle famiglie
e delle imprese in difficoltà. Ciononostante la spesa corrente
successivamente non ha dato segni di ridimensionamento ma
addirittura vedremo che nel triennale è in crescita.
L'altro elemento indicatore significativo è il risultato di
amministrazione che fornisce alcuni importanti spunti di
riflessione. Gli ultimi anni sono stati caratterizzati da risultati
di amministrazione molto robusti, in parte nel 2020 e nel 2021
abbiamo detto che la pandemia ha inciso anche sulla funzionalità
della macchina amministrativa ma la questione, a nostro avviso, ha
una portata molto più ampia.
Il collega Aggravi ieri nell'esposizione della relazione ha dato
conto dei risultati di amministrazione nello storico recente;
questi dati sono densi di significato e ascrivibili, a nostro
avviso, a più ragioni, sulle quali meriterebbe fare dei
ragionamenti. L'esercizio 2020 ha originato un avanzo di
amministrazione che ha superato i 200 milioni di euro,
l'equivalente del valore delle spese di investimento dell'esercizio
2019, con questo per dare contezza di che numeri stiamo parlando.
Il 2022 preannuncia nuovamente un avanzo importante, non lo so,
sulla base dello storico potrebbe essere 150 milioni, questo sarà
il Governo che ce lo dirà. Non è sicuramente questo un segnale
positivo a livello di programmazione e attuazione del bilancio.
Dicevo prima che le ragioni sono molto diverse: l'incertezza, il
temporeggiamento politico, la modifica delle strutture,
l'accorpamento degli Assessorati, lo spostamento eccessivo della
dirigenza a ogni cambio di maggioranza, la riforma della Pubblica
Amministrazione, che è ancora un fatto tutto in divenire, sono
tutti argomenti che hanno avuto e che avranno anche nel futuro il
loro peso. Lascia da riflettere anche l'allocazione delle risorse
nel 2023 e nel 2024 dei rientri dalla gestione speciale fatti
nell'estate 2022 a fronte degli utili di CVA relativi all'esercizio
2021. Si era obbligati anche in questo caso a traslare sul
2023-2024 l'utilizzo di quelle risorse o potevano essere impiegate
per soddisfare dei bisogni e delle emergenze già nel 2022? Anche
questa è una domanda alla quale ci dovremo dare una risposta
perché, diversamente, anche questi prelievi dalla gestione speciale
costituiscono, come l'avanzo di amministrazione, una modalità per
traslare le spese e l'utilizzo delle risorse nel futuro.
Alla fine di queste brevi considerazioni credo che ci possiamo
già porre alcune questioni, è stato detto dal collega Aggravi che
la grande mutevolezza anno per anno della composizione delle
entrate probabilmente mette anche in difficoltà la programmazione e
ci fa anche riflettere sul fatto se l'ordinamento finanziario
attuale è un ordinamento finanziario che dà delle garanzie per il
futuro e non necessita degli interventi di rivisitazione, così come
il discorso della crescita esponenziale delle spese correnti credo
che dia da riflettere. Su questo, come ha detto prima il collega
Baccega, abbiamo presentato un ordine del giorno che sottoporremo
all'attenzione dell'Aula. Credo che queste possano essere tutte
delle cose normali ma è anche lecito porsi delle domande.
Con degli avanzi così importanti da ridestinare in corso di
programmazione è del tutto evidente che viene messa in difficoltà
anche la macchina amministrativa, questo è un altro tema sul quale
andrebbero fatte delle riflessioni, perché l'anno è fatto di dodici
mesi e sicuramente la macchina spende molte energie per dare
seguito alle iniziative che promuove la politica.
Fatte queste considerazioni di carattere generale, alcune
considerazioni sul bilancio triennale che è sottoposto alla nostra
attenzione. Sicuramente le entrate sono delle entrate in crescita,
quest'anno ci sono 180 milioni di più a disposizione, questo è un
dato importante e significativo che può contribuire a dare delle
risposte al nostro territorio, un territorio che è ancora in grande
difficoltà alle prese con delle questioni di carattere
strutturale.
Per quanto concerne le entrate, se andiamo a vedere la loro
composizione, al Titolo 1 i tributi propri sono previsti in
crescita nel triennio, questo è un dato positivo.
Per quanto invece riguarda la devoluzione dei tributi alle
autonomie speciali, dove abbiamo la disponibilità dei nove decimi e
dei dieci decimi di tutti i tributi erariali, il dato sul 2023 è un
dato crescente, che poi avrà una riduzione negli anni successivi.
Sicuramente questa è la componente che presenta delle più grosse
variazioni in questi anni, quest'anno è forte l'incremento dovuto
all'IVA, attribuisce per più di 50 milioni, mentre anche un altro
dato che è significativo è l'IRPEF da pensioni, che continua a
crescere e a dare riscontri positivi, però quello che è invece
l'apporto delle realtà produttive, l'unico dato che è veramente
positivo è l'incremento dei 18 milioni dell'IRES, altre voci hanno
ancora un piccolo decremento rispetto agli altri anni.
Per quanto concerne il Titolo II, c'è un aumento di
disponibilità che deriva dalla programmazione europea, dal PNRR,
che sono delle poste di natura sicuramente importante, che però
metteranno a dura prova le strutture regionali per la gestione e
l'attuazione delle iniziative.
Nelle entrate extra tributarie c'è un peso crescente e, come
dicevo prima, qui c'è il grosso apporto della gestione speciale di
Finaosta, che credo ci sarà anche in corso di quest'anno perché al
momento non è stata prevista in questo bilancio triennale la
quantificazione degli utili che provengono dalla CVA ma credo che
anche il 2022 sia un anno positivo, così com'è stato il 2021 per la
società, quindi queste saranno ulteriori risorse che entreranno in
campo in corso d'opera.
Per quanto concerne invece il discorso sul triennale, i dati
prevedono che ci sia una decrescita delle disponibilità sul 2024 e
sul 2025 ma occorre comunque considerare che ci sarà ancora
l'iniezione degli ingressi delle entrate che deriveranno dal PNRR e
quindi sarà anche quello un apporto positivo.
Un piccolo ragionamento su alcune voci, ho sentito ieri che è
stato valorizzato il discorso che ci sono 180 milioni in più, 80
milioni di investimenti, però voglio rimarcare che su 180 milioni
in più ci sono anche 100 milioni in più di spese correnti.
L'incremento rispetto allo scorso anno della disponibilità è di
circa il 12,65 percento a livello medio. Andando a vedere uno
splittato sulle singole emissioni, come diceva ieri l'assessore
Marzi, perché alla fine i ragionamenti vanno fatti sul dato di
sintesi, si può vedere che ci sono delle voci che sono in crescita,
ma ce ne sono altre che noi non sappiamo quali sono le ragioni e
sono anche in decrescita, faccio un esempio: ci sono meno 3 milioni
rispetto allo scorso anno sulle spese correnti nell'istruzione e
diritto allo studio, c'è meno 1 milione e 400 nel soccorso civile,
nella Missione 9 "Sostenibilità e tutela del territorio" meno 1
milione e 600 di spese correnti. Poi invece ci sono degli
incrementi anche notevoli su altre voci.
Leggevo che c'è praticamente a livello di caratterizzazione,
diceva ieri l'assessore Marzi, al centro la persona. Sulle
politiche sociali però, se andiamo a fare una piccola analisi, la
situazione non è che prevede dei grossi aumenti di disponibilità
rispetto all'anno scorso, è vero che ci sono 14 milioni di euro in
più, 5 sono già dedicati alla previdenza sociale per pagare le
nuove indennità civili, di pensioni, ci sono degli altri interventi
straordinari; alla fine, se andiamo a vedere voce per voce, la voce
dell'esclusione sociale, di tutto quello che va in quella direzione
è pari all'anno scorso la disponibilità. A favore della famiglia
l'anno scorso c'erano 4 milioni, quest'anno ci sono 4 milioni e
300, non credo sia una gran cosa, tenuto conto che in assestamento
c'erano 12 milioni e 700 perché erano stati previsti gli interventi
del bonus energia su questa voce. Sugli anziani c'erano 32 milioni
e mezzo nel 2022, nell'assestato 39, si torna a 34 e mezzo, anche
qui c'è un aumento di un paio di milioni.
Una cosa che si fa notare è questa grossa oscillazione tra
previsionale e assestato, si ritorna a dei previsionali più bassi,
anche questo a livello di programmazione probabilmente è un dato su
cui occorrerebbe riflettere.
Sotto il profilo della valutazione generale del bilancio, a
nostro avviso, ci sono un sacco di iniziative che possono essere
sicuramente positive che danno delle risposte ai settori in cui
vengono offerte delle risorse, però non è sicuramente un bilancio
in cui si legge la risoluzione o perlomeno l'approccio in modo
deciso ai problemi strutturali che la Valle d'Aosta presenta: mi
riferisco al problema delle disuguaglianze, alla demografia, così
come con questa grossa disponibilità di risorse in più non è stato
previsto un fondo ma di una certa capienza da mettere a
disposizione per affrontare il "caro energia" nel prossimo
anno.
Nelle relazioni che sono state discusse ieri abbiamo dedicato
del tempo a parlare dell'iniziativa dell'anno passato, qui stiamo
parlando del previsionale 2023-2025, non del bilancio del 2022.
Questa, a livello di programmazione, secondo me, è una pecca di
questo bilancio, se facciamo della programmazione, non si può non
mettere oggi a disposizione delle risorse nel 2023 per affrontare
la questione del "caro energia", perché non finisce al 31 dicembre
questo problema, è un problema che si protrae nei prossimi mesi e
anche su questo abbiamo presentato un ordine del giorno. Per
attuare tutte queste iniziative, c'è un problema: che la macchina
amministrativa è in grossa difficoltà, ma è in grossa difficoltà
non per incapacità del personale, per delle scelte che derivano
dalla politica o delle non scelte. Siamo una Regione che è
abbastanza fondata sul precariato.
Voglio mettere due dati a disposizione su questo argomento: ci
sono circa 2.600 persone in organico alla Regione, nel 2021 c'erano
500 contratti a tempo determinato nella Regione; bisogna dire che
nel 2021 c'erano anche tutte le assunzioni nelle scuole, quindi
questo dato era drogato rispetto all'ordinarietà; quest'anno 360
persone a tempo determinato. È l'unica Regione italiana la Valle
d'Aosta che utilizza i contratti a tempo determinato. Bisognerà
interrogarsi sul nostro particolarismo perché non sempre il
particolarismo è una cosa positiva in raffronto di quello che fanno
gli altri. Voglio solo fare alcuni esempi su quest'argomento:
queste assunzioni vengono fatte tramite le chiamate del centro per
l'impiego. Il centro per l'impiego di Aosta fa più chiamate che
tutti i centri dell'impiego messi assieme del Piemonte. Questo è un
dato importante, è un dato che dà una dimostrazione però: che per
fare tutto questo, bisogna mettere delle grosse energie, sprecare
delle risorse che diversamente potrebbero essere utilizzate alla
programmazione. Per far capire di cosa stiamo parlando e cosa c'è
dietro a una chiamata, sono andato a vedermi come funziona il
procedimento. Quando c'è l'esigenza di assumere una persona a tempo
determinato, l'Assessorato di competenza deve fare una segnalazione
al personale; il personale, a sua volta, chiama il centro per
l'impiego, il centro per l'impiego deve attivare una chiamata, deve
fare una graduatoria, deve dare tutto di nuovo al personale, a quel
punto bisogna fare la prova di francese, se ci sono le
caratteristiche, bene, si va avanti, sennò diventa un problema in
più. Dopodiché bisogna fare una prova attitudinale, dopodiché ci
sono i controlli al casellario giudiziario. Tutto questo una
chiamata non so quanto lavoro dà per arrivare all'obiettivo di
assumere una persona, in Valle d'Aosta si fanno circa duecento
chiamate l'anno per affrontare questo problema. Allora io credo che
se si facessero dei concorsi, probabilmente con un concorso si
farebbe una graduatoria, ma laddove è stato fatto il concorso, ad
esempio l'ultimo dei C2, non c'è neanche la soddisfazione delle
esigenze del fabbisogno del 2021 e del 2022. Abbiamo fatto un
concorso quindi che purtroppo non dà già le risposte alle esigenze
del 2023. Io credo che questi problemi qui siano dei problemi che
vadano affrontati in chiave locale, non so se ci sia bisogno della
Bocconi per metterseli sull'agenda o è un'iniziativa che si può
valutare e sviluppare all'interno della Pubblica Amministrazione,
però questi approcci purtroppo, che sono il punto di arrivo di un
percorso nel tempo... questo non significa colpevolizzare nessuno,
voglio fare una premessa, perché non è nata ieri questa modalità,
però si arriva a un certo punto che si arriva a un
cul de
sac
che non se ne riesce più a uscire... o si prende di petto
la situazione, o difficilmente si possono trovare delle risposte
positive che aiutino a rafforzare la macchina amministrativa,
perché poi un tempo determinato può fare un contratto di 8 mesi più
8 mesi, c'è un problema di formazione, c'è un problema di
dispersione, quindi di energie che non possono fornire dei grossi
contributi. Tra l'altro, su questo argomento mi risulta che ci sono
state delle sanzioni e temo che ne arriveranno altre per dei
comportamenti di non rispetto della normativa sull'argomento.
Così, come dicevo, il precariato attraverso il tempo
determinato, c'è tutto il precariato dell'USL attraverso gli
interinali e quant'altro; io credo che in Valle d'Aosta tra
Pubblica Amministrazione e USL ci saranno almeno 600-700 persone
che vivono nel precariato. Sono tutte persone che se si facessero
dei concorsi, potrebbero espletare al meglio, qualora assunti, la
loro attività, potrebbero progettare meglio la loro vita avendo una
maggiore tranquillità, potrebbero accedere a tutti i benefici con
più sicurezza alle banche, alle finanziarie per finanziare gli
investimenti a lungo termine, sono tutte questioni che
meriterebbero sicuramente di essere attenzionate.
In definitiva quindi credo che ci sia anche un grosso problema
allo stato attuale che forse la macchina amministrativa ha
raggiunto la capacità massima di spesa delle risorse, che forse se
non si modificano delle procedure e non le si innovano, non c'è la
capacità di gestire con maggiore efficienza il bilancio regionale e
il risultato di amministrazione anno per anno sarà destinato a
crescere.
Presidente -
Ci sono altri interventi? Ha chiesto la
parola il consigliere Chatrian, ne ha facoltà.
Chatrian (AV-VdA Unie) -
Qualche considerazione forse sul
momento più importante dell'anno, in questo caso del 2022, che è un
po' l'atto che andrà a definire quelle che saranno le scelte per i
prossimi tre anni. Abbiamo avuto modo di confrontarci parecchio in
Commissione con il tessuto socio-economico, con le organizzazioni
sindacali, con i rappresentanti dei nostri Comuni e devo dire che
per la prima volta, forse perché abbiamo qualche risorsa in più a
disposizione, forse perché arriviamo da un periodo difficile e non
ne siamo ancora usciti per il fatto che ci sono stati purtroppo
nuovi elementi non positivi o, anzi, delicati... il dato che vorrei
mettere a fattor comune sul piano più politico è che da parte delle
organizzazioni che abbiamo avuto modo di audire, sentire, ascoltare
e con le quali ci siamo confrontati c'è stato un apprezzamento del
documento che oggi questo Consiglio sta affrontando. È quindi
sempre positivo nel momento in cui le parti mettono nero su bianco
e confermano la bontà del documento in questione.
Sicuramente, nel momento in cui ci si confronta su un documento
così complesso e complicato, il rischio è quello di sentire le
criticità da parte di chi oggi è all'opposizione, giusto che sia
così, evviva se sono da pungolo, evviva se si entra nel merito sia
da un punto di vista amministrativo che sul piano politico,
dall'altra parte il rischio è che chi è in maggioranza cerchi di
mettere in evidenza solo ed esclusivamente le parti che si
ritengono positive.
Devo dire che mi sono piaciuti gli interventi del collega
Baccega, del collega Carrel, che hanno messo in evidenza comunque i
punti di forza, ma non solo i punti di forza, devo dire le scelte
che all'interno di questo bilancio ci sono.
Vorrei riassumere in tre pilastri principali questo nostro
bilancio, che è un bilancio che, per quanto ci riguarda come
gruppo, dedica un'attenzione alla montagna, e poi entrerò nel
dettaglio, dedica tanta attenzione al territorio in generale e in
ultimo, per quanto ci riguarda, è un bilancio che sa guardare al
futuro, e cercherò di declinare questi principali tre pilastri.
Parto dal primo: quello legato alla montagna, ieri l'assessore
Marzi, il presidente Lavevaz e il presidente Malacrinò hanno già
ben illustrato a livello macro le novità all'interno di questo
bilancio 2023-2025, vorrei però soffermarmi un attimo sulla
programmazione regionale dei lavori pubblici per il 2023-2025: ecco
perché noi diciamo che c'è una certa attenzione alla montagna,
perché se avete avuto modo di entrare nel dettaglio, quindi
utilizzo in questo caso "la Pubblica Amministrazione parla per
atti", e abbiamo la possibilità di entrare nel merito, vi assicuro
che c'è una certa attenzione alla nostra montagna, al nostro
territorio legato alle foreste, legato alle sistemazioni montane,
legato alla viabilità e opere stradali, legato alle attività
geologiche, legato principalmente all'attenzione generale del
nostro territorio montano, e lo troviamo in questo prospetto a
pagina 11 dove non solo da un punto di vista economico-finanziario,
anche perché l'ammontare è veramente robusto, conta circa 315
milioni di euro, ma dall'altra parte ci sono 157 interventi che
vanno nella direzione che vi dicevo poc'anzi: quella che questo
bilancio andrà a garantire l'attenzione alla montagna e, in seconda
battuta, quell'attenzione al nostro territorio sempre più fragile
principalmente legato ai cambiamenti climatici e non solo. Questa è
un'attenzione tutta pubblica, è un'attenzione dove si deve fare la
differenza, è un'attenzione dove si deve programmare; poi, per fare
meglio, c'è sempre la possibilità, c'è sempre lo spazio.
La seconda considerazione che vorrei fare, sempre su questa
tabella, all'interno di questa programmazione, quindi all'interno
di questo bilancio triennale, è che ci sono delle scelte
strategiche, già diversi di voi lo hanno messo in evidenza, scelte
strategiche non banali. Passando dalla nuova Università, quindi al
finanziamento del secondo lotto, si mette nero su bianco che si va
avanti e si chiuderà un cerchio, quindi si darà una risposta al
nostro territorio. Si darà corso all'operazione del nuovo Ospedale,
dell'ampliamento dell'Ospedale e, per fare questo, ci devono essere
le risorse, la programmazione e l'inizio dei lavori.
Un altro elemento forte di questo bilancio per quanto ci
riguarda è che c'è una certa attenzione all'edilizia scolastica.
Bene, noi riteniamo che questo sia un altro elemento premiante e
attento ai servizi che vogliamo dare al nostro territorio. È stato
detto ieri nel dibattito generale che, per quanto riguarda questa
Pubblica Amministrazione che dev'essere ancora riformata, che deve
essere ancora migliorata, non si fa dall'oggi al domani un cambio
di passo totale, si deve accompagnare con delle nuove risorse
umane, si deve accompagnare con comunque un progressivo cambio
generazionale, nello stesso tempo si deve accompagnare con un
progetto strategico e soprattutto che sia pianificato. Ebbene,
anche in questo ci sono delle risposte, di natura contrattuale da
una parte e di natura comunque prospettica dall'altra.
Un altro pilastro che vorrei mettere a fattor comune, anche su
questo qualcuno lo ha già toccato... non è solo una questione di
avere qualche risorsa in più, l'apprezzamento dei nostri Sindaci in
Commissione è stato forte, nel senso che la necessità dei nostri
Comuni, degli amministratori nei nostri Comuni è quella di avere
delle garanzie, delle certezze. Nel triennale trovano delle
certezze in modo che, con le difficoltà che ci sono, con il momento
comunque difficile che c'è, trovano delle certezze vere, certezze
vuol dire che loro possono - Comuni più grandi, Comuni più piccoli,
Comuni medi - anche loro programmare, pianificare e dare dei
servizi, perché poi alla fine il ruolo del pubblico principalmente
è cercare di garantire in un territorio fragile dei servizi di
qualità. Conoscendo perfettamente quali sono i punti di debolezza
oggi nei nostri Comuni, legati comunque al personale, legati al
fatto che vanno deserti dei concorsi pubblici, quindi sta cambiando
anche la mentalità, la cultura della nostra società e delle nostre
comunità.
Per quanto ci riguarda, anche su questo tema, legato agli Enti
locali, questo bilancio è un bilancio concreto, è un bilancio che
dà la possibilità ai 74 Comuni di poter programmare un triennale
2023-2024-2025 che porta non solo dare dei servizi come dicevo
prima, garantire dei servizi primari, ma che possa fare anche degli
investimenti.
Non vorrei tediarvi su un tema che il collega ieri di minoranza
ha messo in evidenza sul fatto di utilizzare meglio le risorse
pubbliche in modo che gli avanzi di amministrazione non si gonfino
ulteriormente.
Penso che l'assessore Marzi abbia risposto sia sul piano tecnico
che sul piano politico e poi, come dicevo, lo spazio di
miglioramento c'è, in tutte le sue sfaccettature.
Due altri temi importanti che non ci sono all'interno di questo
bilancio ma che saranno le sfide delle prossime settimane: il PTA
(Piano Tutela delle Acque), fondamentale, abbiamo fatto
numerosissime audizioni in III Commissione, utili e soprattutto
delicate, perché lì la sfida è veramente molto difficile per tutta
una serie di elementi e questioni e nelle prime settimane del mese
di gennaio il Governo regionale scaricherà l'atto ufficialmente e
noi avremo modo - speriamo insieme - di poter trovare il miglior
piano che possa garantire continuità al sistema idrico valdostano,
quindi per le comunità, per l'agricoltura, per il nostro territorio
e, di conseguenza, anche per gli sport invernali.
L'altro grosso sicuramente piano delicato ma
d'envergure
è sicuramente il piano per la salute e benessere sociale per la
Valle d'Aosta. Su questo ieri l'Assessore alle finanze, mettendo in
evidenza le macro missioni, calcolate che all'interno delle pieghe
del bilancio, per poter garantire questi servizi, tra la sanità,
quindi due ambiti, sanità e sociale, andiamo ad allocare più di 500
milioni di euro annui, quindi più di 500 nel 2023, più di 500 nel
2024 e più di 500 nel 2025. Questo è un primo passo, questo è un
indirizzo di natura politica, questo è il
desiderata
di
questa maggioranza, di questo Consiglio, è normale che la sfida più
importante sarà quella di utilizzare al meglio queste risorse nella
sua organizzazione e soprattutto nell'approvare un buon piano per
la salute e benessere sociale che tenga conto anche delle
differenze e soprattutto dei cambiamenti che abbiamo avuto modo di
avere in questi ultimi anni.
Vorrei mettere in evidenza un ulteriore elemento fondamentale,
richiamato da diversi di voi sia oggi che ieri: quello legato
all'ultima legge che abbiamo approvato nel mese di settembre, la
legge 21, legge che aveva due obiettivi: il primo, quello di
accompagnare e sostenere le persone mettendo una soglia nettamente
più alta rispetto a quello che è successo a livello nazionale e che
oltretutto si può cumulare che è il
bonus social
. Più di 8
mila famiglie hanno fatto domanda, le risorse messe in campo sono
robuste e noi riteniamo che questo sia un provvedimento che sta
dando e darà sicuramente una risposta puntuale e importante, non
sufficiente vista la situazione delicata, ma sicuramente
importante. Il secondo invece che questo Consiglio ha approvato era
quello di andare a stimolare, accompagnare, aiutare, contribuire
per tutte quelle aziende che avrebbero voluto invece investire,
perché poi la sfida in una comunità piccola come la nostra è che
dev'essere una comunità equilibrata, quindi, per garantire dei
servizi, dobbiamo avere degli imprenditori, il pubblico deve
garantire della qualità e dall'altra parte chi investe deve avere
la possibilità anche di essere accompagnato, aiutato dal pubblico.
Bene, la legge che abbiamo approvato, diciamo che ha avuto un suo
successo: 1.632 aziende hanno utilizzato
entre guillemets
quella che è la legge n. 21, che è stata approvata nel mese di
settembre. È stato detto da diversi colleghi che le risorse messe
in campo non sono state sufficienti; bene, dato che non sono state
sufficienti o non erano sufficienti, la maggioranza ha presentato
un momento fa un emendamento per mettere nero su bianco qual è
l'intento di questa maggioranza. Qual è l'intento di questa
maggioranza? Perché altrimenti parliamo di
desiderata
e non
abbiamo la capacità di mettere a terra le esigenze e le risposte da
poter dare. Abbiamo proposto un emendamento che recita: "daremo
delle priorità di attribuzione alla quota libera dell'avanzo di
amministrazione", sottoscritto dal collega Testolin e dai
Capigruppo degli altri gruppi di maggioranza, quindi dando la
possibilità che nell'utilizzo dell'avanzo di amministrazione ci
sarà una priorità, priorità per dare una risposta alle novecento
imprese alle quali ad oggi non sono state ancora, per mancanza di
liquidità, date delle risposte, e in seconda battuta l'intenzione
di questa maggioranza è quella di dare delle risposte anche a tutte
quelle famiglie che invece hanno fatto richiesta per il mutuo di
prima casa. Inseriremo quindi in questo emendamento la seconda
priorità e, oltre a queste prime due priorità, andremo a inserire
anche la terza: quella legata alla pianificazione, programmazione e
investimenti per gli impianti a fune. Per quanto ci riguarda,
questo è un ulteriore elemento utile per poter programmare,
pianificare e dare delle risposte.
Termino facendo ancora due considerazioni: la prima, solo due
settimane fa, proprio nel confrontarci sul DEFR, abbiamo parlato di
quanto è importante il volo notturno. Bene, noi riteniamo che
questo sia un ulteriore servizio che dobbiamo cercare di garantire
al nostro territorio, ai nostri concittadini e anche ai nostri
ospiti, ai nostri turisti. Sappiamo che a livello organizzativo la
Protezione civile, l'Azienda USL e tutti gli attori principali
stanno elaborando un piano in modo che si possa il prima possibile
partire con questo ulteriore servizio che pensiamo che farà di noi
un fiore all'occhiello come siamo certi sul piano tecnico, sul
piano professionale ma anche a livello di offerta.
Termino dicendo che, per quanto ci riguarda, questo è un buon
bilancio, è un bilancio che guarda al futuro, come dicevo, che è
attento alla montagna, è attento al nostro territorio, è attento
anche ai più fragili e nello stesso tempo crea le condizioni per
poter dare delle risposte anche strategiche legate al secondo lotto
dell'Università, all'ampliamento dell'Ospedale e non
dimentichiamoci, sempre molto importante, l'edilizia scolastica per
la quale all'interno del triennale troviamo delle buone
coperture.
Presidente -
Prima di passare la parola al consigliere
Aggravi, che si è prenotato, comunico che ieri pomeriggio la
Conferenza dei Capigruppo ha deciso di realizzare la pausa
mattutina tra le ore 10:45 e le ore 11:15 per permettere ai
Consiglieri che lo vogliono, di recarsi in Tribunale per
l'intitolazione dello stesso al magistrato Selis. Peraltro, vista
la meteo, per ragioni logistiche, non ci andrò, vista la nevicata,
ma credo che il Consiglio sarà comunque ben rappresentato.
Sospendiamo i lavori consiliari, che riprenderanno intorno alle
ore 11:15.
La seduta è sospesa dalle ore 10:40 alle ore 12:01.
Bertin (Presidente) -
Riprendiamo dopo la pausa che si è
protratta un po' più del programmato. Si è prenotato il consigliere
Aggravi a cui passo la parola.
Aggravi (LEGA VDA) -
Intervengo in discussione generale
dopo i roboanti annunci che hanno anticipato questa pausa; farò un
ringraziamento e anche mi complimenterò... mi spiace che non vedo
il Presidente della II Commissione, relatore di maggioranza, ma,
quando sarà il momento, penso che lui tornerà tra noi.
Voglio ringraziare i colleghi della maggioranza, in particolare
il collega Chatrian, che ci ha annunciato un emendamento molto
importante che non avevamo visto fino a durante la pausa, quindi ha
sfruttato appieno l'effetto annuncio, come si suol dire, e insieme
ad altri colleghi, anche se il primo firmatario è il collega
Testolin, lui l'ha confermato, poi avremo modo di approfondire ma
problemi loro... ha confermato un aspetto, e cito il primo comma di
quest'emendamento: "al fine di migliorare la programmazione
finanziaria". Sostanzialmente si conferma in parte quello che già
ieri nella mia relazione ho cercato di dire, poi altri colleghi
l'hanno detto, c'è un problema di programmazione, voluto, non
voluto, indotto, non indotto anche dai numeri, ma qui abbiamo una
conferma, cioè in corso d'opera, in corso di esame di questi
documenti che formano il bilancio, sono due disegni di legge, ci
troviamo un emendamento che ha la finalità di migliorare la
programmazione finanziaria e definire delle prioritizzazioni per
quello che riguarda gli utilizzi del futuro avanzo disponibile da
rendiconto. Che dire... e lo ripeto: conferma quello che abbiamo
detto, ma la cosa poi ancora più particolare è il fatto che l'abbia
firmato anche l'Assessore competente nell'ambito delle finanze,
quindi si vede che lui stesso in corso d'opera o è stato convinto
dai colleghi di maggioranza, oppure si è redento, oppure ha avuto
una geniale intuizione, come si dice in altri casi, e l'ha
sottoscritto, ben venga. Lui stesso sta confermando che c'è la
necessità di migliorare la programmazione finanziaria ma non solo,
è già capitato - vado a memoria - di avere degli articoli di questo
tipo, non degli emendamenti, già nel testo di legge, oggi è un po'
paradossale perché non avete ancora approvato questo bilancio e già
cercate di impegnare l'avanzo futuro, chissà come mai.
Sicuramente il primo comma lo specifica e riguarda una
preoccupazione che a vario titolo altri gruppi hanno detto e hanno
specificato, ovvero la copertura delle richieste di contributo a
favore degli investimenti in beni strumentali e opere di
adeguamento, l'articolo 3 della legge 21 di cui avevo già fatto un
passaggio anch'io nella relazione, anche altri l'hanno detto e a
vario titolo, già in sede di audizione, quando abbiamo avuto
occasione di audire gli Assessori competenti, era già emerso che
c'era la necessità di questa copertura.
Fa un po' specie trovarsi un emendamento in corso d'opera. Io
penso che, per citare il collega Chatrian, non soltanto il pungolo
è venuto dalla minoranza ma forse già all'interno della maggioranza
c'è stato un pungolo che puntualmente l'Assessore ha accolto,
quindi su questo voglio ringraziare i colleghi che hanno confermato
quello che sostanzialmente abbiamo cercato di dire.
Voglio anche fare un altro passaggio sempre rispetto agli
interventi che ci sono stati fino adesso, cito il collega Chatrian
ma anche il relatore di maggioranza Malacrinò, che hanno
sostanzialmente scritto e detto che questo bilancio, tutto sommato,
è stato apprezzato da chi è venuto in audizione, è stata confermata
la bontà di questo bilancio.
Citerò quello che ci è stato detto, se non erro, dalle
associazioni degli agricoltori e anche dalla Confindustria in
sintesi, è difficile dire che non si è soddisfatti di un
provvedimento che mette in campo delle risorse, è molto difficile;
io capisco che ognuno deve portare avanti la propria narrazione,
noi facciamo il nostro, voi fate il vostro, però è banale dire che
un provvedimento che mette comunque in circolo delle risorse è
apprezzato, ma in alcuni punti sono state anche sottolineate delle
mancanze e delle necessità, com'è giusto che sia.
Una cosa ulteriormente paradossale sul discorso generale è
quello che ho sentito ieri, che ho letto anche oggi su dei giornali
locali, cioè una narrazione, e qui devo fare i complimenti al
collega Malacrinò senza citare gli studi sulla psicologia delle
masse fatti da Gustave Le Bon oppure dei Ministri di regimi, che,
grazie a Dio, non ci sono più sulla propaganda, perché lei è
riuscito a distrarre completamente l'attenzione da questo
bilancio.
Si è parlato di
bonus social
VdA
, si è parlato di
bonus entreprises VdA
, si è parlato di tanti aiuti che sono
stati messi in piedi e un quotidiano locale o, meglio, una sezione
locale di un quotidiano cita: "il bilancio degli aiuti
anti-inflazione". Collega Malacrinò, magari c'è un
addendum
alla sua relazione, perché io di aiuti - con tutto il rispetto -
non li ho visti; ho visto una giusta difficoltà
dell'Amministrazione a far fronte ai costi energetici e agli
effetti dell'inflazione, questi li ho visti, li abbiamo visti tutti
e li abbiamo visti facendo i calcoli, perché quello di cui lei ha
parlato è roba vecchia, l'hanno detto anche altri colleghi. La
legge 21 non è in discussione oggi, è già stata discussa e in
alcuni punti i sindacati, e non solo, hanno sottolineato delle
problematiche.
Sul
bonus social VdA
mi sembra che ci siano state delle
osservazioni, sulla parte investimenti anche, perché se oggi voi
dovete presentare un emendamento di questo tipo e noi abbiamo a
vario titolo presentato degli ordini del giorno, che dicono che
bisogna mettere ulteriori risorse per coprire le richieste inevase,
che sono più di 900 se non erro, allora qualcosa non va, e io mi
auguro che andremo ad analizzare le tipologie di richieste, perché
su tante leggi si è prevista la clausola valutativa, su altre no.
Perché dico questo? Perché questo dovrebbe permettere a tutti noi
di capire se gli interventi a contributo magari non sono stati
concessi, giustamente con una maglia un po' troppo larga, rispetto
alle necessità. Poi ben venga che il tessuto economico abbia
risposto bene, ben venga che ci siano degli investimenti, però non
è detto che tutti questi investimenti magari siano andati nel senso
della nascita di quel provvedimento di legge, nonché del precedente
articolo di programmazione che avevate presentato in
assestamento.
C'è un problema quindi, è chiaro, in bilancio non troviamo nulla
e mi sembra che fosse già abbastanza chiaro a chi ha redatto questo
bilancio e oggi in corso d'opera ci troviamo un emendamento di
questo tipo. Tra l'altro, faccio una battuta: ieri abbiamo discusso
su un emendamento che noi abbiamo presentato di importo molto
modesto, c'erano delle problematiche, perché non si capiva se erano
contributi, spese sostenute direttamente o quant'altro, qua vi
state già impegnando una parte dell'avanzo, tanta roba, anzi, se
presentate questo, forse è la conferma che l'avanzo sarà
giustamente "ciccione", come dice l'assessore Marzi.
Detto questo, le rifaccio i complimenti, collega relatore di
maggioranza, perché una lunga parte della sua relazione parla di
altro, però, vede, c'è un passaggio che mi ha molto incuriosito che
è questo: "in aggiunta la Regione Valle d'Aosta, tramite la sua
partecipata CVA, ha effettuato uno sconto del 40% sulla componente
energia per coloro che provenivano dal servizio maggior tutela
tariffa che verrà confermata anche per tutto il 2023".
Mi spiace che non ci sia l'assessore Caveri perché nello scorso
Consiglio, sia il sottoscritto che l'assessore Caveri avevano detto
quello che pensavano alla collega Minelli, e non è la prima volta
che lo faccio, e quindi, siccome cerco di essere coerente nel
limite delle possibilità politiche di ognuno, devo dire che lei ha
superato la collega Minelli ma di gran lunga! Ce lo presenta l'atto
della Regione autonoma che dice alla CVA di fare lo sconto? Ce lo
fa vedere? Ce lo presenta? L'ha scritto in una relazione di
bilancio. Collega, mi perdoni, ma ci ha capito qualcosa di come
funziona La Madia o tutto il discorso che noi abbiamo fatto fino
adesso sul controllo analogo, su tutta una serie di cose... Perché
non ha votato la mozione l'altra volta della collega Minelli?
Caspita, è stato più realista della Minelli, l'ha battuta,
probabilmente è un vizio di sinistra tutto vostro, perché il
percorso l'avete iniziato insieme, quindi il vizio non lo avete
perso. Mi perdoni ma è scandaloso leggere questa cosa in una
relazione al bilancio, lo sa perché? È scandaloso per la Regione ed
è scandaloso per la sua partecipata.
(voce del consigliere Malacrinò, fuori microfono)
...certo, lei sa cos'è il controllo analogo? Lei sa quello che
ha scritto? Io le chiedo ufficialmente di avere l'atto o
l'indicazione della Regione a CVA di applicare questo sconto e lei
presiede la II Commissione... Mi perdoni ma è grave quello che lei
ha scritto ed è bene sottolinearlo, perché c'è un momento per fare
anche dell'ironia politica e c'è un momento per mettere i puntini
sulle "i". Questa cosa è molto grave e, ripeto, mi spiace che non
ci non ci sia l'assessore Caveri ma gliela faremo poi rivedere
questa registrazione perché penso che sarebbe bello sapere che cosa
pensa lui di questo passaggio.
Aggiungo un altro passaggio, sempre preso dalla relazione di
maggioranza, e sempre legato a un passaggio che non è parte del
bilancio, un passaggio che parla del
bon de chauffage
, visto
anche che ci sono delle colleghe che hanno presentato un ordine del
giorno. Lei parlando degli aiuti e dei contributi che verranno
presentati, ripeto, sempre a fronte di una legge che non è in
discussione oggi, dice: "stiamo dunque parlando di cifre nettamente
superiori rispetto a quanto erogato in passato con il
bon de
chauffage
, il cui contributo si attestava intorno ai 350 euro
per un nucleo familiare composto da una sola persona". Si parla di
inflazione, lei lo sa che 1 euro oggi vale più di 1 euro domani?
Lei lo sai che se mettiamo in rapporto i 350 euro di una volta
rispetto ai mille euro di oggi, forse le cose sono un po' più
diverse? Io glielo dico perché magari, visto che questo è il
bilancio degli aiuti anti-inflazione, un po' di analisi
sull'inflazione meriterebbe questo, come anche sull'impatto che i
costi hanno oggi rispetto al passato. Le dico questo sempre perché
l'ha scritto nella relazione al bilancio, parlando di cose che non
sono parte di questo bilancio. Anzi, la cosa è ancora più
paradossale, ci troviamo una relazione di maggioranza che parla di
aiuti - e parlo soprattutto degli investimenti - di una legge che
non è in discussione, che non ha una copertura che però prevedete
con un emendamento che impegna parte dell'avanzo. Alla faccia del
bicarbonato di sodio e soprattutto alla faccia, come l'ha chiamata
l'Assessore dell'eudemonia! Io, guardi, non userò una parola per
descrivere tutto questo perché altrimenti rischierei di essere
ripreso dal presidente Bertin.
Aggiungo un ulteriore passaggio che ho trovato molto
interessante, che è la parte finale dell'esposizione dell'assessore
Marzi, che, come il sottoscritto, è molto appassionato di 118 del
2011, e fa tutta una disamina per cercare di dare una risposta su
quelle che possono essere le motivazioni della generazione degli
avanzi. C'è un passaggio che, secondo me, merita di essere
approfondito e cerco di fare il paio in modo collaborativo rispetto
a un passaggio che ho fatto nella relazione, un modesto passaggio
che ho fatto nella relazione. Lei giustamente dice: "il 118 inoltre
impone rilevanti accantonamenti nella parte spesa, che non sono
tecnicamente impegnabili, per cui si trasformano a esercizio chiuso
in avanzo". Lei sa meglio di me che gli accantonamenti sono
funzionali a coprire dei possibili rischi come gli stessi fondi, ad
esempio, il fondo per le spese impreviste non è detto che venga
impegnato, perché si chiama giustamente per spese impreviste e
quindi io ovviamente lo utilizzo alla bisogna. È anche vero che
all'interno dei fondi ci troviamo dei fondi di prenotazione,
l'abbiamo già visto in passato di leggi e interventi futuri, che
mettono da parte dei soldi che poi costituiranno la base di
copertura per leggi o altri interventi. Sinceramente, mi perdoni,
ma io non arrivo fino in fondo a comprendere il passaggio che lei
ha fatto e, secondo me, ripeto, sarà molto interessante fare
un'analisi più dettagliata di come si generano gli avanzi, perché,
detto in parole molto povere da uomo della strada, gli
accantonamenti e i fondi sostanzialmente ce li troviamo sempre nei
bilanci, perché vengono parametrati sulla base della grandezza dei
bilanci stessi e dei rischi potenziali che ci sono, quindi, in
realtà, le cause dell'avanzo io andrei a cercarle da altre
parti.
Lei ha fatto un passaggio interessante sulla parte della
proliferazione dei capitoli di spesa, di un difficile Governo
determinato dal 118, da quelli che sono i rivoli della spesa,
perché dal fiume grande abbiamo trasformato il bilancio in una
serie di tanti piccoli ruscelli e affluenti che non sono facili poi
da dover gestire, a maggior ragione in periodi di siccità, però,
detto così, effettivamente questo è un problema.
Su questo passaggio sinceramente io rimango con il dubbio aperto
e penso che possa valere la pena, non è uno strumento politico,
vuole essere uno strumento tecnico, capire effettivamente se ci
sono degli spazi o ci sono delle spese che vengono, anche qui
semplifico, trascinate da anno in anno e quindi si genera
avanzo.
Io penso e spero che questo ragionamento possa essere fatto
prima di arrivare al rendiconto, se si arriverà al rendiconto, per
carità, lo faremo in quel momento, però io penso che qualcosa in
più lo si possa fare, perché altrimenti, detto così, vedo più che
un problema di merito un problema di procedure e magari anche di
strumenti informatici che ci permettono di controllare il
proliferarsi dei capitoli di spesa, perché altrimenti le realtà
anche estremamente grandi... La governabilità dei bilanci non
dipende dal numero dei conti, quindi bisogna fare qualcosa in più,
ma io questa gliela volevo dare come suggestione più che come
critica e so che lei saprà apprezzare quest'osservazione.
Detto questo, io non vado oltre, magari ci sarà ancora qualche
collega che interverrà e quindi magari nella replica avrò qualcosa
da dire.
Ripeto: quello che ci troviamo qui, sotto forma di emendamento,
di relazione al bilancio e anche dei primi interventi fatti da
esponenti della maggioranza, confermano che c'è un problema della
programmazione oltre l'anno, c'è un problema che riguarda le
risorse, c'è un problema anche di comprensione di quelli che sono i
meccanismi di governo delle società partecipate, questo mi
preoccupa molto di più, e soprattutto si è tentato, e per carità,
chapeau
, qualcuno ci è riuscito, di distrarre l'attenzione
dal fatto che questo è un bilancio principalmente trascinato e la
cui prudenza dobbiamo ancora capire perché si è manifestata.
Presidente -
Ha chiesto la parola il consigliere Manfrin
a lei la parola.
Manfrin (LEGA VDA) -
Attendevo in maniera fervente un
intervento di qualcuno della maggioranza che ci esponesse un po'
qual era la visione di chi ha sostenuto e anche in parte spero
magari redatto in maniera collegiale questo bilancio, ringrazio
l'estensore dell'emendamento correttivo che è voluto intervenire e
quindi ci illustrato anche un intervento che questa maggioranza
intende fare su un suo bilancio, un emendamento che, come sempre,
arriva purtroppo in corsa ed è purtroppo un'abitudine ormai
inveterata di questo Consiglio arrivare con degli atti... il
principale atto che una maggioranza dovrebbe produrre, cioè il
bilancio, che all'ultimo secondo viene corretto. È un po' curioso
arrivare all'ultimo secondo ogni volta con le leggi
omnibus
,
con le variazioni, con addirittura la legge di bilancio e poi fare
macro correzioni sulla base di... obiettivamente non lo so, non so
io su che cosa il collega Chatrian abbia voluto incidere con questo
suo emendamento, sulla base di alcune dichiarazioni, relazioni, che
i colleghi hanno fatto, piuttosto che su alcuni percorsi di cui ci
si è resi conto mentre si approfondiva, non ne ho idea, rimango
però a un dato, che si comincia con l'impegnare l'avanzo dando
delle priorità.
Io ricordo che un'operazione analoga fatta qualche tempo fa - il
collega Marquis mi è buon testimone - che sostanzialmente vi
impegnava a dire: appena avremo dei fondi di avanzo, appena avremo
un'idea di avanzo, destineremo dei fondi per la misura, ci venne
bocciata dicendo: "non possiamo già occupare e impegnare le risorse
in questa maniera, non lo possiamo fare, è un'operazione che
assolutamente guai a farla, per carità, perché non sappiamo neanche
cosa avremo". Ricordo in quel momento l'assessore Marzi che
intervenne con la sua veemenza dicendo che era una cosa che
assolutamente non si poteva fare, oggi scopriamo che si può fare.
Erano quindi soltanto motivazioni politiche quelle che ci venivano
poste nel momento in cui chiedevamo di aiutare le famiglie in
difficoltà con una misura che aiutasse per le spese e per il
bon
chauffage
. Lo apprendiamo oggi. Ne prendiamo buona nota ed
ovviamente per il futuro sapremo sicuramente che cosa poter
replicare.
Credo però che ci siano alcuni elementi importanti
nell'intervento del collega Chatrian: per esempio, ci ha detto che
non si fa un cambio di passo dall'oggi al domani, è corretto, non
si fa; qualcuno però dovrebbe ricordarle - ci penso io - che lei
governa ininterrottamente dal 2018, peraltro con compagine miste,
con maggioranze di diverso colore, quindi tendenzialmente il cambio
di passo probabilmente dal 2018 ad oggi poteva metterle in campo,
lei ci dice oggi che non si può fare da un momento all'altro,
sarà...
Ci dice che con questo bilancio si fanno i primi passi, caspita,
dopo due anni che governate con questa maggioranza, si fanno i
primi passi con questo bilancio? Mi sembra un pochino in ritardo
quest'intervento. Peraltro, a conferma di questi primi passi e a
conferma della bontà delle scelte di questo bilancio, lei ci ha
detto che si completa il secondo lotto dell'Università e si inizia
l'ampliamento dell'Ospedale. Non sapevo che si ipotizzasse di non
farlo, quindi queste azioni qui potevano anche non essere fatte? Si
ipotizzava che si bloccasse tutto, che tutto quanto fosse fermo o è
la normalità delle cose? Perché io immagino che se ci sono dei
progetti che sono già iniziati, la normalità sia che si portino
avanti. Se questa è la dimostrazione che questo bilancio
effettivamente porta avanti e fa dei passi avanti, obiettivamente
mi sembrano due esempi non appropriati.
Oltre a questo, ci dice che il documento è stato apprezzato da
tutti; io credo che il collega Aggravi le abbia risposto per quanto
riguarda una parte, però dobbiamo anche considerare che, oltre alle
parti datoriali, c'erano anche le parti sociali e le parti sociali
non mi sono sembrate così felici di questo bilancio e faccio un
inciso, poi avremo modo di parlarne ancora rispetto al
teleriscaldamento, ma le associazioni dei consumatori sono venute
qua e ci hanno detto che il teleriscaldamento sta causando al
rovina di numerose famiglie della Valle d'Aosta, perché ha
aumentato - e i dati sono usciti l'altro giorno - del 140 percento
i costi. Io ricorderei a me stesso e a quest'Aula che però CVA ha
una partecipazione in Telcha e quali azioni sono state messe in
campo per evitare che ci fossero aumenti del 140 percento per le
famiglie valdostane? Boh? Queste critiche però sono state espresse,
così come critiche rispetto ad altre due misure messe in campo come
quella del
bonus social
. Sì, oggi ci è stato dato lo
specchietto, ci è stato fatto il conteggio, ci è stato detto che è
una misura che ha funzionato; sì, però io vedo fondamentalmente tre
problemi: il primo è che, ma non sarà sfuggito alle persone in
quest'aula che sono spero inserite nel tessuto sociale, che diciamo
da qualche settimana a questa parte c'è tendenzialmente una sola
domanda che ci arriva da quelli che hanno potuto fare la richiesta,
cioè "ma quando pagate? Ma quando pagate? Ma quando pagate?",
perché la domanda risulta in liquidazione e i soldi non sono ancora
arrivati. Ora, un conto, ed è giusto, spiegare i tempi di pagamento
della Pubblica Amministrazione e ci sta, però ricordo banalmente
che sempre da questi banchi noi a luglio proponemmo di aprire già
le domande, di far aprire quella richiesta a tutte le famiglie
valdostane e se l'avessimo aperta a luglio quella misura lì...
avevamo dato ampie deleghe alla Giunta di scegliere quelli che
erano i requisiti per la presentazione, per i nuclei e quant'altro,
amplissima delega a patto che si aprisse già a luglio. No, perché
lo proponevamo noi, e quindi siccome lo proponevamo noi, no,
bisognava arrivare a settembre. Fatto è che le bollette, che già
ovviamente hanno dato delle mazzate alle attività commerciali e a
quelli che avevano dei consumi di un certo tipo le hanno già date a
luglio, ad agosto, molte imprese hanno chiuso e quant'altro... le
famiglie hanno cominciato a vedere assottigliarsi i propri risparmi
con le bollette che hanno iniziato ad arrivare per il
riscaldamento, quindi settembre, ottobre, a novembre, arriveranno
quelle di dicembre e forse l'erogazione ci sarà ai primi di
gennaio. Io quindi credo che il ritardo sia evidente e poi non
dobbiamo dimenticare un'altra cosa, perché c'è una domanda che
effettivamente viene fatta, cioè "quando pagate, quando pagate,
quando pagate?" e poi ce n'è un'altra, perché nella
mail
giustamente viene detto: "guarda che noi ti pagheremo se non hai i
debiti con la Regione", questo non lo sanno tutti, "noi ti
pagheremo se non hai i debiti con la Regione", cioè se tu sei
obiettivamente una persona che è in difficoltà, e magari in
difficoltà da tempo, è possibile che tu abbia lasciato indietro dei
bolli, faccio un esempio banale, quindi che tu abbia dei bolli non
pagati. Che cosa accade? Il bonus viene pagato ma tu hai i bolli da
pagare e quindi il bonus non lo vedi nemmeno perché va a coprire i
bolli. Tu quindi cosa usi per pagare le bollette? Niente, ho pagato
i bolli e per le bollette non è rimasto niente. Questo è un
problema, perché è giusto che il cittadino paghi i debiti che ha
con la Pubblica Amministrazione, ma se questo bonus deve servire a
pagare le bollette perché altrimenti mi staccano la luce e non ho
il riscaldamento, bisogna pensare a una soluzione. Come si mette in
questo caso? Questo è un problema. A quel punto io ho dato il bonus
e ho pagato il bollo, lo
chiamavo bonus bollo
e non
bonus
social
.
Poi giustamente viene detto che è stato dato un ISEE di molto
superiore rispetto a quello che è stato fatto a livello nazionale,
io ricorderei, sempre a me stesso prima che ai colleghi, che lo
sanno benissimo, che, per contrastare il "caro bollette" a livello
nazionale, è stata messa in campo una manovra da 21 miliardi di
euro, non bruscolini, 21 miliardi, e nonostante questi soldi, le
risorse erano limitate, e quindi si è deciso di fare una scelta
dell'ISEE a 15 mila, ma noi l'abbiamo proposto di aumentarlo,
perché ci è stato detto che le risorse c'erano e che le famiglie
che potevano fare richiesta erano 11.400 e che addirittura si
sarebbero avanzati i soldi al punto che si sono dovuti mettere dei
tetti all'erogazione del bonus social. Che cos'è accaduto? Che
ovviamente i nuclei familiari che hanno fatto domanda non sono
11.400 ma sono molto meno. Allora si poteva estendere questo bonus
anche a ISEE superiori ma non si è voluto fare, perché? Perché lo
proponevamo noi.
Il problema però è che questa è una misura
una tantum
,
non si vuole e non si è data continuità ogni volta che si è voluto
proporre di rifinanziare il
bon de chauffage
in quest'aula e
l'abbiamo fatto più volte e a più riprese dal 2018 ad oggi. Dal
2018 ad oggi abbiamo continuato a chiedere di rifinanziare il
bon de chauffage
per poter dare una continuità di questa
misura e non si è voluto fare e si è fatta una misura
una
tantum
cambiandole nome, perché altrimenti si faceva quello che
dicevamo noi. Obiettivamente queste mi sembrano delle scelte di una
maggioranza che cerca di difendersi più che mettere in campo
effettivamente una strategia.
Ancora, è già stato detto, il
bonus entreprises
con 14
milioni che avanzano... si è messo in campo quest'emendamento che
non ha alcuna copertura finanziaria, e lo dico perché in alcuni
casi ci è stato opposto, per esempio, su alcuni ordini del giorno o
su altre iniziative: "però non ci sono i soldi, quindi in realtà è
un impegno per il futuro". Uguale, non ci sono coperture
finanziarie, è un impegno per il futuro, uguale, preciso e
identico.
Chiudo con la questione dell'ARER che giustamente è stata
sollevata dal collega Baccega, 800 mila euro, a fronte di una
situazione di debiti che gli inquilini hanno nei confronti
dell'ARER, che è di 5-6 milioni, ogni volta che dico una cifra mi
viene corretta, 5,2-6,4, fra i 5 e i 6 milioni, mi sembra una
goccia nel mare, perché obiettivamente se l'ARER avesse incamerato
questi 6 milioni, avrebbe potuto mettere in campo tutta una serie
di azioni che vanno nella direzione che giustamente è stata
indicata dal collega Baccega, cioè quella della ristrutturazione
degli alloggi e della messa a disposizione degli alloggi che ad
oggi manca, perché non viene assegnato un alloggio da non so quanti
anni e la condizione e la situazione di queste famiglie
effettivamente è così, ci sono 550-520 famiglie in graduatoria da
anni e neanche un alloggio viene assegnato.
Immaginatevi voi di avere i requisiti e di dover attendere degli
anni perché alloggi non ce ne sono e con 800 mila euro non si
risolve il problema, perché se erano 6 milioni quei soldi che
avrebbe dovuto avere ARER, è chiaro che i problemi rimangono,
rimangono i problemi in capo alle ristrutturazioni, rimangono i
problemi in capo alle manutenzioni, rimangono i problemi in capo ai
controlli, perché c'è un articolo della legge n. 3/2013 che prevede
che si possano fare i controlli negli alloggi per capire chi c'è e
chi non c'è e questi non sono mai stati fatti e spesso veniamo a
conoscenza di cose che capitano all'interno degli alloggi, o di
problemi, di occupazioni illegali o di subaffitti e i controlli non
vengono fatti per mancanza di fondi, perché non c'è il personale,
perché non c'è la possibilità di poter investire, quindi questa non
è la soluzione. È un cerottino che può andare bene per
eventualmente poter spendere qualcosa durante la discussione del
bilancio ma che obiettivamente lascia i problemi,
quindi accontentiamoci del cerottino ma non eleviamolo a
soluzione di tutte le questioni e di tutte le problematiche della
nostra Regione.
Presidente -
Ha chiesto la parola il consigliere Cretier,
ne ha facoltà.
Cretier (FP-PD) -
Intervengo anche per dar modo a chi mi
sta di fronte in qualche modo possa leggere direttamente le mie
dichiarazioni.
Le voci di bilancio sono molte e la lettura dei numeri è
importante e dà un senso alle scelte ed esprime gli impegni assunti
dalla maggioranza. Chi ne beneficia è la comunità al completo,
viene espresso un sostegno a tutte le categorie, a volte più
diretto con i servizi, a volte facendo proprie le richieste
attraverso le piattaforme, per le continue difficoltà economiche
nell'incertezza del momento. Abbiamo dato precisi segnali di
sostegno agli imprenditori in difficoltà, per le forniture che
fatalmente sono state rallentate e la prospettiva di crescita
rallentata. Il sostegno alle leggi di settore è importante, la
ricerca, lo sviluppo della qualità dell'imprenditoria industriale e
artigiana, dell'imprenditoria giovanile e delle donne sono alcuni
esempi che abbiamo sostenuto correttamente per attrarre e rendere
stabili attività e occupazioni in un momento storico nazionale e
regionale, condizionato a prolungarsi con l'incertezza e le
difficoltà continue, per poi attuare il sostegno alla formazione e
a tutti i livelli e in molti settori. L'obiettivo è evidente:
preparare le nuove generazioni a compensare le richieste degli
imprenditori dei vari settori produttivi, per la copertura dei
posti indispensabili per sostenere le attività, poi fatte le dovute
esperienze e con una preparazione di base eccellente possono
diventare gli imprenditori del futuro. Le esperienze formative del
periodo scolastico e
post
hanno un concreto sostegno
multidisciplinare ed economico che deve guardare oltre, per poi
dare sviluppo locale in armonia con il nostro vivace territorio, le
nostre storiche peculiarità e le nostre amate valli.
Ho preso in considerazione anche l'allegato 1 in cui si evince
il sostegno alle leggi regionali in essere nel quadro delle
autorizzazioni di spesa per tutto il triennio 2023-2025.
Quarantotto leggi su settantasette nel triennio 2023-20204-2025
trovano impegni finanziari in egual misura per ogni anno: ad
esempio, le fondazioni per la formazione agricola, musicale e
turistica e altre minori ma non meno importanti. Altre quindici
avranno nel triennio una maggiore dotazione o almeno nel 2023 come
gli esercizi di vicinato; le altre quattordici, per ovvi motivi,
tipo la fine del sostegno alla legge o diminuiti stanziamenti, per
il raggiungimento degli obiettivi. Inoltre abbiamo sostenuto le
imprese e le famiglie con il bonus, come già detto qualcuno. Certo
non sono risolutivi per la ripresa economica e sociale, ma siamo
anche consapevoli che non si cambiano i destini dei più ma, nel
momento di difficoltà, si tenta di dare una mano per sostenere le
condizioni lavorative e sociali. Certo, non sufficienti a cambiare
il destino di tanti, ma un'iniezione di fiducia e di sostegno
economico anche a quelle fasce con meno di 20 mila euro di ISEE, ad
esempio, con il
bonus social
.
Vorrei anche dare due risposte sulle dichiarazioni di qualche
collega: il blocco del
turnover
e la limitazione alla
sostituzione del personale in uscita sono ormai datate dal 2008 e
basta andare su
Wikipedia
per vedere chi era il Ministro e
ha preso queste decisioni.
Il bollo, è esatto, come ha detto il collega Manfrin, si deve
recuperare, certo se ci sono degli arretrati di dieci anni, non è
colpa ovviamente della politica o di chi ha messo in atto queste
misure, ma è sicuramente del mancato pagamento.
Ora vorrei affrontare soltanto un settore di cui conosco bene le
difficoltà, ma da decennale osservatore esterno, tralasciando gli
aspetti culturali, sociali e occupazionali comunque
importantissimi, ma riconoscendone il grande impatto ambientale e
territoriale che produce a tutte le quote, dai muretti della
viticoltura eroica dell'imbocco della Valle agli alpeggi estremi
delle nostre vallate e quindi dirò qualcosa sull'agricoltura. Un
settore in un momento pur sempre difficile e complesso, legato agli
aumenti dei costi di produzione, la crisi idrica in
contrapposizione alla grande resilienza dei nostri agricoltori,
delle loro famiglie e delle loro attività. Le voci riportate sono
molteplici, il sostegno passa dal territorio alle infrastrutture,
all'allevamento, alle misure da sostenere, i singoli capi da
controllare, i trasferimenti alle due Associazioni regionali e
nazionali che spesso si dimentica e infine il cofinanziamento al
programma di sviluppo regionale, ricordando che la quota a carico
dell'Assessorato è di 3,5 milioni di euro che vale sempre il 17
percento all'interno del PSR.
Nel bilancio 2023 viene riconosciuto l'alto valore agricolo e
ambientale dei consorzi con la misura dell'accessibilità, si rende
un formale riconoscimento ai servizi forniti dagli stessi, non solo
legata all'irrigazione, alla viabilità, ma anche ai tanti utilizzi
cicloturistici amatoriali che aggravano le incombenze e le
responsabilità dei consorzisti e dei loro presidenti, quindi anche
la necessità di provvedere con una polizza assicurativa.
Anche in capo al bilancio, un aspetto importante e a volte
discusso sono i cantieri forestali, impegnati a soddisfare le
richieste degli Enti locali, lavori fatti con cognizione di causa,
duraturi e oculati. Abbiamo avuto spesso esempi pessimi di coloro
che nel passato, attratti in Valle da interessanti appalti, vista
poi la dislocazione, le accessibilità, le quote, hanno abbandonato
pagando semplicemente le penali dovute, abbandonando il cantiere a
sé stesso, con perdite di tempo e risorse senza compensare gli
impegni contrattuali assunti. In generale in questa logica dalle
audizioni sono emersi giudizi positivi, apprezzamenti definiti
importanti, la speranza di tutti è che termini il momento
belligerante e si torni a colloquiare pacificamente e
concretamente, lasciandoci alle spalle la pandemia e la guerra per
poter innescare, dopo quattro anni, una ripresa efficace e
sostenibile, danno reddito e occupazione alle tante famiglie e ai
giovani in cerca di prima occupazione per tenerceli stretti in
Valle.
Anche il Collegio dei revisori dei conti ha espresso parere
favorevole, sono state riportate le specifiche disposizioni
normative nazionali e regionali, la manovra di bilancio è definita
sia sulla base della legislazione vigente e dalla manovra
finanziaria dello Stato che è in via di approvazione a Roma. Il
collegio dei revisori dei conti ha definito così il bilancio
attendibile, le previsioni di entrata e le previsioni di spesa
coerenti con i vincoli di finanza pubblica, adeguati i mezzi
rispetto agli obiettivi programmati. Insomma, un bilancio che regge
nel momento ancora difficile, un bilancio che sostiene l'economia e
le famiglie, giusto e misurato ma con grandi potenzialità
future.
Se mi permette il collega relatore di minoranza, forse non si
vede lo sciacallo dorato ma si intravede, secondo me, la lince,
anche se è stata fotografata, che si adatta alle condizioni del
momento, alla conoscenza del territorio, che si fa vedere raramente
ma sopravvive anche in condizioni difficili. Insomma, come il
bilancio e il lavoro della maggioranza, fatto a misura per il
nostro territorio, poco appariscente e senza fronzoli. Tante
proposte sostenibili che tentano di traghettare la Valle fuori dal
momento difficile di questi ultimi quattro anni. Che il 2023 sia un
anno migliore per programmare una realistica reazione non solo
politica ma economica, programmando interventi puntuali pur sapendo
che la timida prudenza citata possa sviluppare un audace coraggio,
considerando le risorse disponibili come a Roma, anche lì non mi
pare facciano scelte audaci, spero non si facciano piuttosto dei
tagli scellerati a scapito delle fasce deboli e degli studenti.
Anche a Roma si devono fare delle scelte nelle more del bilancio
statale, per non finire in un tragico esercizio provvisorio, a
causa di tempi minimi di approvazione, delle priorità diverse della
maggioranza ma soprattutto con le risorse limitate. In maggioranza
si devono fare a volte anche queste valutazioni.
Presidente -
Ci sono altri interventi? Se non vedo altri
interventi, chiudo la discussione generale. Ci sono prenotazioni?
Qualcuno vuole ancora intervenire in discussione generale? Se non
ci sono interventi, chiudo la discussione generale. Non vedo
nessuno interessato a intervenire nella discussione generale,
pertanto la discussione generale è chiusa.
Iniziamo con le repliche, sono previste le repliche dei relatori
Malacrinò e Aggravi, l'Assessore alle finanze e del Presidente
della Regione. Procediamo con le repliche già questa mattina? Chi
inizia? O rimandiamo alle ore 15:00? Rimandiamo al pomeriggio?
Rimandiamo alle ore 15:00 e iniziamo subito con le repliche dei
relatori Malacrinò e Aggravi, dell'Assessore e del Presidente.
I lavori consiliari sono sospesi, li riprenderemo alle ore
15:00.
---
La seduta termina alle ore 12:46.
