Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 334 del 16 dicembre 1970 - Resoconto
OGGETTO N. 334/70 - Situazione attuale della Società
Nazionale Cogne. (Rinvio della Mozione)
Manganoni (P.C.I.)
- I giornali con le loro notizie hanno
contribuito a diffondere un certo allarmismo, e che d'altronde è
legittimo, fra i dipendenti della Nazionale Cogne e fra la
popolazione circa l'assorbimento della Cogne da parte dell'IRI.
È inutile insistere a quali conseguenze economiche negative noi
andremo incontro.
Però nessuna voce, diciamo autorevole, ha smentito o confermato
questa notizia e quindi l'interrogativo rimane. Ora penso che sia
un dovere del Consiglio regionale interessarsi di questo problema,
non solo interessarsi ma opporsi a questo disegno governativo se
effettivamente questo disegno sussiste.
Ora, in quest'aula del Consiglio, stavo per dire, siedono i
membri del Consiglio di Amministrazione della Cogne. È stata a suo
tempo nominata una Commissione che doveva esaminare la situazione
della Cogne.
Ora io penso che la Giunta innanzitutto, che dovrebbe essere
preoccupata di questo problema, che i rappresentanti nel Consiglio
di Amministrazione della Cogne, i componenti della Commissione a
cui accennavo, abbiano il dovere di riferire al Consiglio non solo
circa la fondatezza di queste voci, ma anche e particolarmente
sulla situazione economica, sulla situazione finanziaria della
Cogne e informare il Consiglio se è vero che questa situazione
finanziaria alquanto precaria, alla quale gli articoli del giornale
accennavano, corrisponde effettivamente alla realtà e io aspetto,
cioè invito i Consiglieri ai quali ho accennato prima a voler
illustrare ampiamente, anche dettagliatamente, questa situazione,
dopo di che io penso che ognuno di noi avrà ancora qualche cosa da
dire.
Ramera (D.C.)
- Io ho esaminato la mozione presentata e
naturalmente essendo fondata su delle voci non ho preparato niente
di particolare se non alcuni appunti così molto frettolosi, però
dato che il Consigliere Manganoni giustamente è preoccupato del
problema, dirò che il tutto ha due aspetti, effettivamente quelli
richiamati della mozione. Cioè c'è il problema finanziario e il
problema dell'inquadramento della Nazionale Cogne.
Il problema finanziario: non entrerò come vuole Manganoni nella
situazione attuale, però che non possa essere brillante in quanto
la Nazionale Cogne da oltre un anno ha presentato il suo piano
finanziario, piano di cui parleremo adesso che non è ancora stato
approvato o che è stato approvato in maniera non molto chiara, però
le ristrutturazioni e il potenziamento degli impianti stanno
andando avanti quindi è chiaro che come finanza la Cogne si trovi
piuttosto in difficoltà.
Vediamolo però questo piano, il piano è stato presentato un anno
fa, è stato esaminato ultimamente dal CIPE, Comitato
Interministeriale per la Programmazione economica.
Su questo esame del CIPE ci sono delle voci contrastanti in via
ufficiale, diciamo; si vorrebbe dire che il CIPE non ha approvato
il piano dei finanziamenti perché non risulta dal verbale ufficiale
della riunione. Però la Nazionale Cogne è in possesso di una
lettera dove si dice praticamente "Il CIPE ha preso in esame e dà
atto del piano di finanziamenti" e poi c'è una seconda parte dove
parla della Tecno Sud, della Cogne Sud che sarà riesaminato nel
piano generale del mezzogiorno, il che dimostra secondo il
Ministero delle Partecipazioni che il piano dei finanziamenti
dovrebbe essere stato accolto per tutta la parte che esclude la
Cogne Sud.
Ma questo è un problema diciamo che potrà essere risolto
abbastanza facilmente, dove invece ci sono delle difficoltà, è
inutile nasconderle, è la questione dell'inquadramento.
I giornali hanno parlato di un inquadramento della Nazionale
Cogne nel Gruppo IRI e precisamente Finsider, ora il Ministero,
esaminata la situazione particolare della Nazionale Cogne aveva due
A), due possibilità di uscita, una è l'inquadramento della
Nazionale Cogne nella Finsider e secondo è l'inquadramento della
Nazionale Cogne in un Ente di gestione Autonomo.
Naturalmente ci siamo mossi in parecchi per far cambiare queste
idee che circolavano soprattutto per la prima ipotesi, per
l'inquadramento nella Finsider perché se la Cogne andasse a finire
nel Gruppo IRI è chiaro che dovrebbe seguire la politica generale
di questo enorme Ente di Stato e non sappiamo quali potrebbero
essere le prospettive future.
Ci siamo battuti contro l'IRI anche perché l'IRI non ha mai
dimostrato neppure una politica, diciamo, di cordialità nei
confronti della Nazionale Cogne ma ha svolto sempre una campagna
contro la Nazionale Cogne. Basterebbe citare un caso, l'Italsider
che fa parte della Finsider produce annualmente 6 milioni di
tonnellate di cok, la Cogne gliene chiedeva in un momento
particolarmente difficile duecentomila tonnellate, l'Italsider
questo cok lo paga al prezzo suo, diciamo di costo, sulle 15-16-17
lire come massimo, mentre la Cogne deve comprare le duecentomila
tonnellate di fabbisogno a un prezzo raddoppiato.
Ora se l'IRI avesse svolto invece una politica di cordiali
rapporti avrebbe dimostrato alla Cogne che poteva anche un domani
eventualmente avere degli interessi a collegarsi. Questo è solo un
aspetto, personalmente sono d'accordo con il nostro capo corrente
quando dice che l'IRI è diventato un mostro talmente grande che
andrebbe bene per tagliarlo a fette come i salami.
Questo lo diceva Fanfani alcuni anni or sono, quindi io credo di
essere d'accordo anche oggi perché ormai è diventato un tale impero
come l'ENI che naturalmente a un dato momento non è più
controllabile.
Ad ogni modo oltre a questa storia del cok, basterebbe poi
vedere altri due aspetti per cui noi abbiamo avuto buon gioco nel
dimostrare al Ministero che l'inquadramento nell'IRI non andava
bene. Ci sono due Aziende diciamo del Gruppo Cogne, una è Imola
quella delle macchine tessili che sta andando come sempre
abbastanza bene; anche se attualmente diciamo, è un periodo
congiunturale, però è un'azienda che andava benissimo fino a pochi
mesi fa. Quindi troviamo strano, per esempio, che il Ministero
suggerisse l'inquadramento nella Finsider quando per aziende
similari l'IRI non ha potuto far niente. Aziende similari a quelle
di Imola sono state chiuse, e la stessa S. Giorgio che fa parte
della Finmeccanica sta andando parecchio male. Quindi non sappiamo
perché noi avremmo dovuto passare alla Finsider.
La stessa SBE, l'azienda che è stata acquistata dalla Cogne a
Monfalcone è una creatura dell'IRI, è stata acquistata, il
pacchetto azionario, la maggioranza era della Finmeccanica, è stato
acquistato dalla Cogne. Tant'è vero che il passivo della SBE che
due or sono era di 250 milioni, sotto la gestione del gruppo Cogne
è diventato attivo.
Per queste ragioni, naturalmente è da scartarsi, e ormai lo
stesso Ministero ha acquisito queste idee, l'inquadramento di tutto
il Gruppo Cogne in un Ente di Gestione Autonomo.
Su questo non posso naturalmente dire molto di più perché si
danneggerebbe la Società, comunque se le pressioni verranno fatte
sia dai vari partiti, sia dagli organismi come il Consiglio
nazionale, come lo farà il Consiglio comunale di Aosta, come lo
faranno le Organizzazioni Sindacali, noi riteniamo che
l'inquadramento della Cogne in un suo Ente di Gestione Autonomo che
del resto è previsto attraverso due strade, una più lunga perché
dovrebbe passare ai dure rami del Parlamento, un'altra più breve
che potrebbe essere fatta direttamente con un Decreto del Ministro,
e, se noi effettivamente riusciremo a fare una campagna veramente
tenace, il Ministro potrebbe anche farlo questo Decreto, ed
eviteremmo perciò la via dei due rami del Parlamento, io ritengo
che l'inquadramento in un Ente... .
Germano (P.C.I.)
- In realtà non quello che c'è già
adesso? Che differenza c'è?
Ramera (D.C.)
- No, è necessario per legge perché il
Ministero ha predisposto che un inquadramento di tutte le Aziende
che hanno partecipazione statale, per cui a un dato momento c'è un
disegno di legge già approntato per cui tutte le aziende devono
confluire ad un gruppo: ci sono quelle che confluiscono al Gruppo
IRI, quelle che confluiscono all'ENI, all'EFIM. Per la Cogne invece
è previsto un inquadramento particolare proprio perché abbiamo
premuto per evitare l'inquadramento nella Finsider.
Ora ci sarebbe da spiegare delle cose un pochino, non diciamo
segrete, però che potrebbero compromettere il tutto. Se noi
seguissimo la strada dell'iter di questa legge che è già
predisposta dal Ministero delle Partecipazioni statali, dovremmo
andare a finire ai due rami del Parlamento e quindi tutto verrebbe
ritardato, mentre potremmo usufruire di una legge precedente per
cui il Ministro potrebbe, con un suo Decreto, creare l'Ente di
Gestione Autonomo per tutto il complesso della Nazionale Cogne e il
che, naturalmente, avremmo come conseguenza la possibilità di
creare poi una nostra finanziaria e di ottenere quella sicurezza
finanziaria per l'ammodernamento e il potenziamento delle Aziende
che fanno parte del complesso Cogne.
Credo di non aver saltato niente, di aver detto tutto e io avevo
predisposto per questo, non se ne dolgano i presentatori della
mozione, un ordine del giorno che poi potremo sempre rivedere che
dice, alcune cose le dite anche voi, praticamente il succo è il
medesimo:
"
Il Consiglio Regionale della Valle d'Aosta giustamente
preoccupato per la ritardata approvazione da parte del CIPE del
programma dei finanziamenti presentato dalla Nazionale Cogne da
oltre un anno al Ministero delle Partecipazioni per la
ristrutturazione degli impianti e il potenziamento di tutto il
settore legato alla Società;
vivamente allarmato da certe notizie di stampa relative ad un
presunto inserimento della Nazionale Cogne nella Finsider del
Gruppo IRI;
rendendosi interprete delle preoccupate attese di tutta la
Regione, delle Maestranze, delle Organizzazioni Sindacali;
ribadisce la volontà unanime già espressa dalla Commissione
consiliare per la Cogne di richiamare l'attenzione dei Ministeri
competenti sulla indispensabile ed inderogabile necessità di una
rapida approvazione del programma Cogne congiuntamente al piano
nazionale per la siderurgia e di richiedere al Ministro della
Partecipazioni Statali di voler predisposizione del complesso Cogne
con il suo inserimento in un Ente di Gestione Autonomo.
".
Praticamente io richiamo il Consiglio su quanto ho detto prima,
cioè di fare quelle pressioni sul Ministero perché voglia adoperare
una legge del 1958 di cui potrebbe servirsene e fare il Decreto
immediatamente e creare l'Ente Autonomo di Gestione appositamente
per la Nazionale Cogne.
Questo dice l'ordine del giorno con questa precisazione in
più.
Germano (P.C.I.)
- Ma io vorrei capire meglio alcune
questioni. Si tratta di sapere dal termine dei lavori della
Commissione che cosa ha fatto la Giunta, non l'attuale Giunta, la
Giunta che c'era allora che non ha voluto che la Commissione
partecipasse ai contatti, ai passi, alle iniziative per appoggiare
la richiesta della Cogne, perché la Commissione non ha niente da
riferire, Manganoni, la Commissione ha riferito in Consiglio,
abbiamo avuto un dibattito di mezza giornata, alla fine di questo
dibattito abbiamo votato un ordine del giorno presentato dalla
maggioranza che dava alla Giunta l'incarico di fare i passi
necessari.
È stato respinto un nostro ordine del giorno che proponeva che
la Commissione assieme alla Giunta facesse i passi e le iniziative
necessari. Quindi si tratta di sapere cosa ha fatto, si tratta di
sapere cosa ha fatto o cosa vuol fare l'attuale Giunta e poi si
tratta di sapere come stanno le cose.
Anche da quello che ha detto il Consigliere Ramera che è membro
del Consiglio di Amministrazione, non sappiamo come stanno le cose,
il Consigliere Ramera dice che dalla riunione del CIPE è venuto
fuori un modo che alla Cogne non c'è...
(voce)
...no, non è
nebuloso, il CIPE ha approvato il piano siderurgico delle Industrie
a Partecipazione Statale. Nel piano siderurgico delle Industrie a
Partecipazione Statale la Cogne non c'è.
Non ci sono i finanziamenti, quindi non è nebuloso. Si tratta di
sapere in quale modo può avere dei finanziamenti se non in questo
modo. Là non c'è, quindi quello è un dato di fatto, quindi sapere
cos'ha fatto l'altra Giunta, sapere cosa vuol fare questa Giunta
perché la situazione è questa, la situazione è questa. E se
vogliamo fare un po' di cronistoria, anche perché ci sono notizie
recente che, se sono confermate, ci pongono dei problemi ancora più
grossi di quelli che già abbiamo per quanto riguarda la Cogne.
Com'è stato lo sviluppo degli ultimi anni della Cogne.
Vi sono state due linee diciamo così della Direzione Einaudi,
una prima linea che era quella di allargare la presenza nazionale
della Cogne, e qui abbiamo avuto le bullonerie di Monfalcone,
abbiamo avuto la fonderia di Modena, abbiamo avuto lo sviluppo
della produzione con l'aumento del fatturato no, e questa linea
tendeva, almeno l'interessato ce l'ha comunicato anche in
Commissione, tendeva a premere per ottenere i contributi statali
necessari per l'ammodernamento. E se sono vere le notizie del CIPE,
e mi pare che siano poco contestabili, questa strada non ha portato
a dove si voleva arrivare, non abbiamo per ora il contributo
statale e quindi avremo una situazione economica finanziaria della
Cogne, perché i lavori sono stati fatti almeno in gran parte, che è
preoccupante, che è preoccupante.
L'altro orientamento che avrebbe bisogno di una conferma, a me
rincresce che sia andato via Ramera, perché è il membro, credo
l'unico membro del Consiglio di Amministrazione che è qui...
(voci)
...io chiederei al Presidente se può chiamare il
Consigliere Ramera anche per avere una testimonianza se è possibile
averla...
(voci)
Lo so che non è colpa tua, ma se è possibile avere una conferma
allora era meglio che sentisti anche tu, allora io ho aspettato un
momento.
L'altro orientamento, dicevo, che avrebbe bisogno di una
conferma e soprattutto di una maggiore conoscenza perché crea dei
problemi nuovi, consisterebbe in una scelta che la Direzione Cogne
ha fatto in questi ultimi, in questo ultimo anno e mezzo, direi,
assieme a quella dell'allargamento del peso nazionale, quella di
una scelta produttiva, cioè la scelta acciai speciali, acciai
rapidi.
Le notizie che ho io sono che la Cogne in questi ultimi tempi ha
acquistato una licenza dalla Latrobe, è una società americana della
Pennsylvania che ha una antichissima tradizione e produce solo
acciai rapidi, è una fabbrica di 1800 operai, produce solo acciai
rapidi, serve l'America e un po' anche tutto il mondo. Questa
Società però non è in grado di fornire tutto il mondo e concede la
sua licenza in Europa, in Asia, in Europa; dieci anni fa aveva
trattato con una ditta della Germania Occidentale, la Witten e
aveva concesso questa licenza, però i rapporti con questa ditta non
sono andati bene, io non conosco i particolari, la licenza scade il
7 di settembre e loro hanno già disdetto questa licenza e questa
licenza sarebbe stata accordata alla Cogne.
La settimana scorsa alla Cogne si sarebbe fatto con esito
positivo e con l'assistenza di tecnici americani la prima colata di
questo; queste sono le notizie.
L'iniziativa è vista favorevolmente dalle utensilerie italiane
perché avevano avuto difficoltà a rifornirsi dalla Witten, la Cogne
ha una buona tradizione, un buon nome di acciai speciali e quindi
sarebbe visto molto bene che la produzione per l'Europa con questa
licenza venisse fatta dalla Cogne.
Quindi possibilità di sviluppo in questo settore e della
produzione e sul piano commerciale per quanto riguarda tutta
l'Europa.
Questa iniziativa se è vera, anche se non ho le conferme,
parecchie conferme le ho già avute, pone però dei problemi perché è
un'iniziativa economicamente, produttivamente utile per la Cogne,
però pone dei problemi. Verranno ridotte altre produzioni? Vi sarà
una ristrutturazione dell'Azienda? Vi sarà il pericolo di una
riduzione della mano d'opera occupata? Sono tutti problemi che
evidentemente il Consiglio non può non approfondire, non possiamo
noi ignorare che questo avvenga perché quando si imbocca una certa
strada poi quella strada ha delle conseguenze logiche, se ha un
certo orientamento produttivo poi la struttura dell'Azienda deve
essere adattata a questo orientamento produttivo, a questo
orientamento produttivo.
Quindi io direi, abbiamo dei compiti abbastanza grossi davanti,
vi è il problema di vedere la parte che citava Ramera per quanto
riguarda i finanziamenti, cosa possiamo fare? La parte che riguarda
anche la struttura dell'Azienda, cosa possiamo fare? C'è la parte
di conoscere se sono veri questi orientamenti, e allora conoscerli
dalla Direzione quali sono le intenzioni. Quindi è necessario, i
Sindacati d'altro canto hanno preso posizione per quanto riguarda i
finanziamenti, per quanto riguarda l'inquadramento, è necessario
che anche noi assumiamo le nostre posizioni. È chiaro che bisogna
avere in questo momento dei contatti con la Direzione per quanto
riguarda i nuovi orientamenti e si tratta di stabilire insieme i
passi da fare per appoggiare l'azione della Direzione della Cogne e
dei Sindacati. Quindi io direi anche l'ordine del giorno presentato
dal Consigliere Ramera dovrebbe essere completato con queste cose,
vedere l'opportunità di avere contatto fra Commissione o Giunta o
come si preferisce con Direzione Cogne in modo da non trascurare un
problema di questa portata che è molto più vasto di quelli già
grossi per esempio della bassa Valle, perché se a quelli già grossi
aggiungiamo un problema anche alla Nazionale Cogne, evidentemente
le cose si fanno piuttosto tristi.
Quindi io chiederei se la Giunta può rispondere, e la passata e
questa, per conoscere i passi fatti, per studiare meglio quelli da
fare e di fare un dibattito che tenga conto che è uno dei problemi
più grossi della nostra Regione.
Tonino (P.S.I.U.P.)
- Questa mozione viene proprio a
cadere in un particolare momento in cui si manifesta in Valle lo
spettro della disoccupazione del posto di lavoro: è una grossa
crisi che investe non solo taluni complessi della bassa Valle ma la
vallata intera. Ad ingrandire la serie di preoccupazioni di tutti
si aggiunge ora anche la Nazionale Cogne circa un paventato
inquadramento al Gruppo IRI, perdendo così anche, se non mi
sbaglio, il finanziamento previsto nel piano d'intervento per le
industrie siderurgiche statali. Ma se questo sarebbe già un
gravissimo danno per l'avvenire della Nazionale Cogne e per la
popolazione, un'altra grave situazione drammatica si affaccerebbe
con l'eventuale passaggio della Cogne all'IRI.
Io dico che, se non la chiusura totale, una cosa sarà certa, lo
smantellamento di alcuni importanti reparti di alcune importanti
fasi di lavorazione in altri stabilimenti di proprietà IRI, questo
è poco ma sicuro.
Bisognerebbe essere dei bambini per non capirlo, perché il
Gruppo IRI ha degli interessi privati da salvaguardare che non
potrebbero salvaguardarli con le attuali condizioni in cui versa la
Cogne. Abbiamo visto all'Italsider di Taranto cos'è e com'è fatto
uno stabilimento moderno rispondente alla nuova evoluzione tecnica,
per cui la Nazionale Cogne nelle mani del Gruppo IRI con la
struttura arretrata che presenta oggi non potrebbe che essere un
passivo continuo e i padroni lo hanno dimostrato in questi giorni,
i Pesenti... In questi giorni se non hanno dei lucrosi guadagni se
ne fregano dei posti di lavoro, delle disoccupazioni e della
miseria di tutti noi.
Quindi io non dico altro, aggiungo solo, se questo dovesse
avvenire lo spettro della miseria sarebbe già a breve distanza. A
questo insistere di voci si aggiunge la drammatica situazione di
altre industrie, specie in bassa Valle, industrie che sono
prestanomi di grossi monopoli, alcune delle quali vengono in Valle
d'Aosta per usufruire dei contributi della Regione e per essere
esenti da tasse. Il giorno in cui non servono più ai grandi
industriali si chiude loro il rubinetto e succede quello che sta
succedendo in questi giorni in alcune industrie della bassa
Valle.
In queste condizioni Signori Consiglieri com'è possibile sperare
al rientro in Valle degli oltre seicento pendolari che lavorano
fuori Valle? Di quei operai che sono costretti a star fuori casa
dodici ore al giorno per guadagnarne otto, distorcendoli in questo
modo dei loro problemi, persino dell'affetto della famiglia oltre
allo squilibrio sociale che esso comporta. Com'è possibile pensare
che quegli operai che hanno una certa specializzazione abbandonino
un posto di lavoro sicuro per venire a lavorare in Valle in quelle
fabbrichette tappa buchi degli interessi degli industriali che
quando loro lo vogliono le fanno chiudere e noi continuiamo a dare
del denaro pubblico a questa gente. Ma è questo l'orientamento
della grande programmazione che si vuole fare? Questo, Signori
miei, è un indirizzo catastrofico per la Regione, questo vuol dire
indirizzare la Regione verso obiettivi sbagliati. Dov'è andata a
finire quella possibilità che si strombazzava nei comizi fatti da
parte del Presidente della Nazionale Cogne circa la costruzione di
stabilimenti collaterali alla Nazionale Cogne per la lavorazione
finale del prodotto? A Vittone, a Monfalcone, a Modena, solo non in
Valle d'Aosta.
Ecco dove vanno a finire le promesse di certa gente.
Ed ora si aggiunge anche il problema Cogne, IRI, è francamente
inutile che la Regione spenda un patrimonio per il mantenimento
degli Istituti Professionali se non siamo capaci poi di dare ad
essi un posto di lavoro che sia degno della preparazione
dell'allievo e la prospettiva di un posto sicuro.
Quindi egregi Signori Consiglieri, Signori della Giunta, in
fatto di industrializzazione e di posti di lavoro sicuri in Valle
d'Aosta malgrado la nostra autonomia a Statuto speciale rimane
tutto da rifare.
Anzi, abbiamo fatto un notevole passo indietro e fino a quando
continuiamo a portare avanti la politica del contributo a fondo
perso senza un assoluto controllo all'interno dell'Azienda sulle
medesime scelte e sulla serietà della stessa, noi peggioreremo
sempre la nostra situazione e aggiungeremo alla Amatori Baltea di
Donnaz, alla Fera di St. Vincent, alla Sirca Davit di Arnaz altri
fallimenti, altro denaro pubblico sprecato, altra disoccupazione,
altri drammi.
Quindi qui occorre altro orientamento, altre iniziative,
sappiamo la Giunta passata da che parte pendeva, ora questa Giunta
deve dire chiaramente con chi essa si trova, da che parte essa
pende, se è vero che vuole essere coi lavoratori lo dimostri in
questo preciso appuntamento. Se c'è questo appuntamento possiamo
essere sicuri che la Nazionale Cogne resterà tale, che le industrie
complementari alla Nazionale Cogne si potranno attuare in un
prossimo futuro. Occorre però accertare il totale apporto ai
lavoratori e della popolazione.
Io sono convinto che con l'unità dei lavoratori e con reale e
sincero affiancamento ad essi da parte del Consiglio Regionale, o
almeno di quelle forze politiche che vogliono dimostrare di
esserlo, sarà possibile ricostruire un avvenire migliore e fare
saltare i disegni della spietata lotta capitalistica creando in
Valle una nuova fase con un certo tipo di sviluppo economico che
non sia sempre basato sullo spauracchio della perdita del posto di
lavoro. Fare queste cose è possibile se abbiamo con noi i
lavoratori. Servirsi di essi per costruire per essi e per noi,
affiancare i lavoratori ai loro rappresentanti senza paura di
essere più a sinistra o meno a sinistra, ma essere sinceramente con
i lavoratori anche quando si tratta di condannare i provocatori e i
loro mandanti. Sull'ordine del giorno presentato dal Consigliere
Ramera io posso anche approvarlo, ma dico solamente questo, che
questi ordini del giorno, senza la partecipazione delle masse
popolari, io penso che avrà poco effetto nei singoli Ministeri.
Bisogna avere con noi alle spalle i lavoratori.
Caveri (U.V.)
- Nous avons parlé de la Cogne pendant des
heures, pendant des semaines, pendant des mois et c'est pour cela
que je ne parlerai pas longuement parce que tout ce qu'il y avait à
dire sur la Cogne nous l'avons déjà dit en des séances précédentes.
S'il y a une recommandation à faire à la Présidence du Conseil
régional, c'est bien de pourvoir avec urgence à la publication du
livre blanc parce que ce sera très intéressant, je pense, pour
nous-mêmes et pour les habitants de la Vallée d'Aoste en général,
surtout pour les ouvriers et employés de la Cogne de lire les
discussions qui ont eu lieu surtout à la Commission consiliaire de
la Cogne et voir quelles questions nous avions posées à Monsieur
Einaudi, quelles ont été les réponses de Monsieur Einaudi, et
l'expérience récente démontre que nous avions raison et que
Monsieur Einaudi avait tort.
C'est vrai ce que dit Tonino, qu'il n'y a pas seulement la Cogne
et qu'il y a une crise qui a frappé, on peut dire toutes les
industries de la Vallée d'Aoste. Nous pensons que l'on ne réfléchit
pas assez à ce fait indéniable que depuis le Mont Blanc jusqu'à
Pont Saint Martin presque toutes les entreprises industrielles et
touristiques sont en difficulté, sont passives et risquent de
faillir; c'est une situation très grave. J'ai un peu l'impression
qu'on ne se rend pas beaucoup compte de cette situation; quand nous
pensons, la Société Italienne du Mont Blanc est passive et nous le
savons aussi pourquoi, ici Fosson pourrait nous expliquer les
détails qu'il connaît à cet égard, responsabilité surtout de l'IRI,
en cette matière, de cette IRI, dont on parle tellement bien, comme
si c'était une espèce de Mecca de l'industrie, tandis que l'IRI est
très mal administrée et je retournerai plus tard sur cette
affirmation. Alors, la Société Italienne du Mont Blanc est passive,
la Société Suisse de l'Industrie de La Thuile est passive comme la
funiculaire de La Thuile, la Morgexcarbo, en certaines périodes ne
paye pas même l'eau potable ou l'eau à la Commune de Morgex et a
risqué la faillite plusieurs fois; les industries qu'on a voulu
implanter, installer à Pollein sont dans une situation très grave:
faillite de l'industrie des Moulins, la Mecmeccanica, si elle n'a
pas fermé, elle est en train de fermer etc., ainsi de suite. Arnaz,
on sait comment, à Châtillon, de la Soie de Châtillon, je n'ai pas
les renseignements très précis; les trois industries de Verrès sont
à terre, et l'Ilssa, on dit que l'Illssa embauche des ouvriers,
c'est vrai, mais on ne connaît pas vraiment bien la situation,
d'autre part vous savez que devant le Tribunal d'Aoste il y a au
moins une dizaine de causes, qui ont été commencées par des
actionnaires qui se plaignent qu'il y aurait un faux dans le bilan
pour la valeur de trois milliards, un faux qui se résoudrait dans
une perte pour les petits actionnaires et pour les groupes
minoritaires des actionnaires.
De manière que la crise de la Cogne, nous continuons à parler
seulement de la Cogne, nous somme hypnotisés sur la Cogne, passif,
ultra passif, déficitaire, du reste la Cogne a presque toujours été
passive et elle a toujours été très mal administrée, au temps des
fascistes, au temps des antifascistes, des démo-chrétiens, de
Froio, et de qui les a inventés, mais ce phénomène de la passivité
de la Cogne doit s'insérer dans ce phénomène grave d'une situation
déficitaire, passive, de presque toutes les industries, mais non
seulement les industries, mais même les entreprises touristiques,
de manière que la seule entreprise qui marche bien c'est le Casino
de St. Vincent, qui est une fabrique mangiasoldi et par conséquent
elle n'est certainement pas déficitaire.
Ce qui est certain qu'il faudra revoir, avec un sens de
réalisme, la loi sur l'industrialisation de la Vallée d'Aoste,
parce que l'expérience nous a démontré que ce n'est pas en donnant
gratis, à certains petits industriels des terrains des Communes, ce
n'est pas en donnant des subsides là aussi, qu'on crée des
industries vitales; d'autre part nous devons avoir  la
sincérité de dire qu'il est facile de faire des sermons sur
l'industrialisation de la Vallée d'Aoste, des sermons sur la Cogne,
des sermons sur les industries passées, présentes et futures. C'est
un peu moins facile de faire, non pas des paroles, mais des actes
et de créer des industries vitales, surtout en ce moment où toute
l'industrie italienne est en crise, sauf l'industrie des
automobiles, et l'industrie mécanique va mal, l'industrie textile
va pire encore, l'industrie Motta, Alemagna etc. industria
dolciaria, vont plus mal encore. De manière que c'est facile de
dire qu'il faut faire des industries en Vallée d'Aoste; en Vallée
d'Aoste il faut chercher de faire des industries vitales et pas
créer, comme on a créé le Cottolengo; ici je ne veux pas rappeler
les fameuses polémiques sur la Fera. Vous vous rappelez avec quel
acharnement nous avons discuté. Il y avait quelqu'un ici qui disait
qu'il fallait donner la garantie de 100 millions à la Fera, nous
étions contraires et par bonheur qu'on n'a pas donné de garantie à
la Fera, autrement on aurait perdu 100 millions et ce n'est pas le
seul cas.
Tonino a parlé de Monfalcone, Modène, Salerno, etc..
Naturellement que cette dispersion de la Cogne est amplement
nuisible, et à la Cogne et aux intérêts valdôtains. Mais pourquoi
cela? Mais parce que Einaudi vient de la Finsider, et ce sont les
systèmes administratifs de la Finsider qui sont bien connus; quand
une branche de la Finsider va mal, qu'est-ce qu'ils font?
"
bisogna creare dei nuovi stabilimenti
", alors l'Etat donne
des milliards, les milliards servent pour boucher les trous d'un
côté, et faire semblant de créer des industries nouvelles, et on a
créé aussi là les fabriquettes et on a relevé des fabriques
passives, déficitaires, à Monfalcone et à Modène, et on est allé à
faire, je ne sais pas quoi, à Salerne, ce qu'on disait au lieu
qu'on voulait faire en Vallée d'Aoste. C'est de la très mauvaise
administration, c'est de la démagogie, c'est un système pour pomper
des milliards de l'Etat et pour créer des choses qui ne sont pas
vitales et qui seront éternellement passives; de manière que le
tableau est très noir et je ne sais pas, eh bien, c'est bien de
discuter ces choses au Conseil, mais certainement que ce n'est pas
avec des motions, que l'on résoudra ces problèmes, cependant on
fait bien de présenter les motions, parce qu'il convient de tenir
l'opinion publique alertée sur ces problèmes.
Moi cependant à propos ... nous avons toujours, nous de l'Union
Valdôtaine nous avons toujours été contraires au fait d'absorber la
Cogne dans l'IRI. Quand moi j'allais trouver le député Scoccimarvo,
qui est une personne très intelligente, très cultivée, très
pratique d'industrie et d'économie, une personne avec laquelle il
fait plaisir de parler, cependant toutes les fois que j'allais lui
parler qu'il fallait faire la loi électorale proportionnelle en
Vallée d'Aoste, ceci il y a 20 ans, il me répondait, oui, oui,
c'est vrai, mais cependant il faut absorber la Cogne, dans l'IRI et
nous nous avons toujours été contraires, et nous avons tribulé pas
mal il y a 20 ans pour éviter que la Cogne soit absorbée dans
l'IRI. Or, il me semble que, moi je suis bien favorable, au moins
pour ce qui me concerne, je crois que mes amis de l'Union
Valdôtaine sont favorables aussi à voter cette motion, cependant je
demanderai qu'on précise un peu mieux ici la dernière phrase, parce
que quand on dit "
con il suo inserimento nel piano nazionale
delle industrie siderurgiche,
" je ne voudrais pas que quelqu'un
interprète puis dans le sens que nous nous voulons être absorbée,
que la Cogne soit absorbée dans l'IRI, de manière que il faudrait,
bisognerebbe precisare un po' meglio questo punto; per i
finanziamenti, sì, ma allora diciamolo, bisognerebbe cambiare
questa frase, perché se noi diciamo "
con il suo inserimento
"
della Cogne "
nel piano nazionale delle industrie
siderurgiche
", quelli interpretano nel senso che chiediamo
l'assorbimento della Cogne nell'IRI.
Pollicini (D.P.)
- Il 22 novembre del 1969, in
quest'aula, il Consiglio ha dibattuto in apposita seduta lo studio
effettuato da una speciale Commissione relativo alla Nazionale
Cogne. Si è cercato in quella occasione di dare una risposta ai
molteplici interrogativi che la complessa realtà dell'azienda ha
posto in ogni tempo alla Valle d'Aosta. Un recente documento
sindacale unitario, inviato al Ministero per le partecipazioni
statali ha dato origine alla mozione che quest'oggi stiamo
discutendo. Data l'importanza, ritengo, prima ancora opportuno,
doveroso intervenire per inquadrare nell'interesse della comunità
valdostana la posizione e le prospettive della Cogne in Valle
d'Aosta.
Premesso che è nostro diritto e dovere in quanto Amministratori
della Regione intervenire con tutto il nostro peso politico per
salvaguardare il futuro dei nostri concittadini che lavorano nella
massima azienda della Valle, dobbiamo in questa prospettiva
analizzare i rapporti Regione-Cogne.
Permettetemi quindi di ribadire quanto affermai nel mio
intervento nel novembre scorso, ricordando che nel corso di decenni
ha preso giustificata consistenza l'immagine di una Azienda che sì,
ha i suoi stabilimenti e i suoi dipendenti in Valle d'Aosta, ma che
risponde a una politica che non ha come obiettivo centrale di
riferimento gli interessi e le esigenze della realtà
valdostana.
Si è così venuta a creare una situazione per molti aspetti
ambigua e difficile soprattutto per i poteri pubblici regionali. Da
una parte la giusta preoccupazione di garantire il posto di lavoro
a migliaia di lavoratori in un'azienda che in questi ultimi due
decenni ha costantemente conosciuto un'esistenza difficile e ha
impedito che il problema Cogne fosse trattato a livello regionale e
allo stesso livello sindacale in termini diversi da quello di
semplice appoggio alle richieste di aiuti finanziari avanzati dalla
Società al Governo Nazionale.
Dall'altra parte, dobbiamo pure avere il coraggio di dirlo,
l'assenza di una precisa politica di sviluppo economico e sociale
della nostra Valle ha reso vano ogni sforzo inteso a inserire i
programmi e la politica della Nazionale Cogne dentro quella più
vasta della nostra Regione.
E come dirò in seguito, data la particolare fisionomia della
Cogne, i rapporti Regione-Cogne vanno correttamente collocati in
quelli più generali Regione-Stato.
Sotto questo profilo, in astratto, sembrerebbe logico supporre
una situazione ideale, quella che ha come responsabili del destino
di una azienda Organi pubblici se non conoscessimo per esperienza
vissuta le incertezze e gli ostacoli sinora esistiti tra il livello
nazionale e quello regionale.
I pregiudizi e la insensibilità dimostrata da uno Stato
centralizzatore nei confronti delle autonomie regionali, non
possono costituire elementi favorevoli alla risoluzione di problemi
nel rispetto delle esigenze fondamentali della comunità
valdostana.
Tra lo stabilimento e la realtà valdostana si è quindi venuti ad
ergere un consistente muro tale da lasciar pensare che le cose che
succedono al di là dei cancelli nulla abbiano a che fare con quanto
avviene fuori, e gli stessi poteri regionali debbono pudicamente
fermarsi davanti alle portinerie dello stabilimento.
Nel programma di sviluppo e di crescita della Valle, la Cogne ha
un ruolo importante e pertanto, poiché la Cogne oltre tutto è
un'Azienda pubblica non può fare una politica seguendo criteri
privatistici oppure tecnocratici. E poiché la Cogne ha solo e
soltanto una sua giustificazione valdostana, i rapporti
Cogne-Regione dovrebbero rappresentare un momento dei rapporti di
Stato-Regione.
È quindi giustificata la richiesta di conoscere, confrontare e
se del caso, adeguare, i piani di sviluppo e le linee di azione
future dell'Azienda con il piano di sviluppo regionale al fine di
superare gli attuali squilibri sociali, settoriali e territoriali
della Valle d'Aosta.
Negli anni '70 non è più concepibile che la Cogne e la Regione
marcino ancora ognuna per proprio conto e quel che ci preoccupa,
con obiettivi forse opposti.
La politica della Cogne deve essere coerente con le finalità di
sviluppo della Valle, solo a queste condizioni, il Consiglio può
essere disponibile per interventi favorevoli all'Azienda.
Riteniamo sia nostro diritto pretendere che gli obiettivi della
Cogne tengano conto della realtà valdostana e non siano perseguiti
a prescindere dalla realtà valdostana poiché la Cogne è della Valle
d'Aosta, perché da essa attinge risorse umane e naturali.
Ma questo non lo diciamo solo noi, lo disse anche il defunto
Presidente Bionaz in un'intervista alla Gazzetta del Popolo del 1°
maggio 1968 affermando: "
La Cogne è nostra, d'ora innanzi la
cureremo come una cosa effettivamente nostra
" e nello stesso
pezzo è riportata una dichiarazione del Presidente della Società,
Froio, ove preannuncia il trasferimento ad Aosta della Presidenza
Cogne e in un secondo tempo quello della Direzione Generale. Così
ha detto Froio nell'intervista: "
La Regione valdostana
beneficerà anche delle tasse erariali che ora vengono versate a
Torino per la vendita di materiale che viene prodotto ad
Aosta
".
E non si può affermare che la Regione non abbia insistentemente
richiesto un dialogo con la Cogne. A questo proposito vi posso
citare ad esempio, una lettera inviata congiuntamente
dall'Assessorato all'Industria e dalla Commissione in data 3
novembre 1968 alla dirigenza Cogne con la quale si richiedeva un
colloquio per un esame generale dello sviluppo industriale della
Valle d'Aosta. Questa lettera attende ancora oggi risposta.
Intendiamo discutere con la Cogne le scelte e i tipi
d'investimento, poiché questi comportano per la Valle problemi con
riflessi alcune volte drammatici.
Una scelta di sviluppo delle prime lavorazioni di base comporta
l'impiego di fortissimi capitali, disponibilità di un numero
modesto di posti di lavoro al livello di manovalanza, e quindi
prospettiva di immigrazione di mano d'opera non qualificata per i
lavori pesanti a cui fa riscontro ad esempio l'immigrazione
pendolare di 762 persone qualificate residenti in Valle nella sola
zona del Canavese per mancanza di posti di lavoro qualificati in
Valle d'Aosta.
Se a questo aggiungiamo la sempre più preoccupante tendenza
della Cogne ad abbandonare la costruzione in proprio di
attrezzature e pezzi di ricambio che vengono ora dirottati in
officine, fonderie del Piemonte, Veneto, Lombardia ecc. per
l'importo di centinaia di milioni, abbiamo un quadro della
dequalificazione della mano d'opera della Cogne con la prospettiva
in un futuro non lontano di non poter neppure più ricordare la
tradizione di una mano d'opera altamente qualificata che costituiva
il giusto orgoglio del passato.
E poiché conosco i miei doveri di dipendente con oltre 30 anni
di Cogne, mi limito ad esprimere gravi preoccupazioni comuni a
tutti i dipendenti dell'Azienda. Non possiamo non ricordare il
declassamento della stessa Scuola Cogne una volta, vanto della
Società, portata ad esempio anche dalla Ceca, declassamento che ha
avuto come conseguenza l'assorbimento quasi totale della mano
d'opera specializzata di aziende operanti nella cintura di Aosta
entrate anche per questo motivo in crisi e prossime alla
chiusura.
Altre scelte invece come la lavorazione ulteriore dei grezzi
avrebbero comportato risultati opposti, assorbimento di mano
d'opera qualificata, di tecnici, notevole aumento del plus valore
delle operazioni tecnologiche, quindi non possiamo permettere che
ci limitino a portare via dalla Cogne le materie prime, l'energia
elettrica per utilizzare altrove.
Ecco perché non dobbiamo limitarci a sostenere alla Cogne nella
sua azione per l'ottenimento dei finanziamenti, ma pretendere un
dialogo chiaro con la Società in ordine alle scelte e agli
obiettivi che debbono essere compatibili con la politica di
sviluppo regionale.
Si sente sempre più parlare di una futura Società di gestione
che dovrebbe essere formata dalla Cogne, dall'AMNI e dalle Terme
con la Cogne Capo gruppo.
Noi per ora non intendiamo entrare nel merito di questo
problema, ma ricordiamo che l'unico luogo ove la Cogne ha un suo
vero peso è in Valle d'Aosta, ove siamo convinti si giocherà ancora
una volta la partita della Cogne.
Ci si consenta ancora di domandarci perché certi investimenti
anziché altrove non si fanno in Valle. In altre regioni se vi sono
esigenze particolari lo Stato dispone dell'IRI e delle sue
finanziarie specializzate senza dover diluire e spezzettare
l'azione della Cogne snaturando la natura profondamente valdostana
di questa impresa.
Noi siamo favorevoli al finanziamento da parte dello Stato, ma
il punto di discussione non è qui ma è sapere se i soldi saranno
spesi in armonia con l'interesse della Valle.
Vi sono stati contatti fra Cogne e Amministrazione
regionale?
Vi è stata una manifestazione di volontà della Cogne che lasci
pensare che la Dirigenza dell'Azienda unisca il suo discorso a
quello della Valle oppure è prevedibile che la Cogne continui la
sua strada solitaria?
Mi risulta che appena giunta la mozione dei Consiglieri
Manganoni e Dolchi il Presidente della Giunta ha fatto passi
immediati nei confronti della Cogne ma nessuno ne ha fatto verso di
lui.
Se la Cogne unirà la sua voce a quella della Valle non per
salvaguardare le sue caratteristiche ma per modificarle in meglio,
allora il nostro dovere di essere d'aiuto senza riserve alla
Cogne.
Se invece si vuol procedere per la sua strada non è giusto che
venga a sollecitare l'intervento dei Sindacati, della Regione,
anche perché il nostro intervento diventerebbe molto platonico e
superficiale, una specie di manifestazione di pio desiderio
nell'interesse di una Società che non si sente nostra.
Vorremmo sapere ad esempio se la Cogne è disposta ad armonizzare
i suoi sforzi con quelli della Regione e della Città di Aosta per
far sì che sia risolto il problema o ne sia quanto meno attenuato
lo svantaggio e le conseguenze degli inquinamenti idrici
atmosferici gravemente nocivi alla salute di oltre un terzo della
popolazione della Valle e che nel contempo ne costituiscono una
grossa remora al turismo e quindi all'economia della Città di
Aosta. Ricordo a questo proposito che l'apposita Commissione della
CECA ha espresso ancora recentemente le proprie preoccupazioni
relative all'inquinamento dell'atmosfera provocato dal fumo della
Cogne.
È proprio necessario ricorrere a organi di pulizia giudiziaria
perché controllino, se non vi è colpa nel comportamento degli
Organi tecnici della Società per le esalazioni che essa ci
offre?
Dirò di più, la Valle d'Aosta nella carta d'Italia delle zone
inquinate ha il suo bravo posto d'onore.
Il sole pomeridiano sulla nostra città sempre più sembra quel
disco rosso che caratterizza le grandi metropoli inquinate dallo
smog.
È questa l'aria pura che vogliamo dare ai turisti?
Avviandomi alla conclusione mi pare quindi opportuno fare alcune
considerazioni che investono non solo la Cogne ma più in generale
l'attuale situazione dell'occupazione in Valle e la sua prevedibile
evoluzione.
Sono annotazioni che vogliono essere un contributo a un
dibattito che dovrebbe interessare le forze politiche, sindacali e
quanti hanno a cuore il futuro della Regione.
La Valle vive una fase delicata del suo sviluppo.
In questi ultimi dieci anni si è registrata una diminuzione
degli occupati nel settore industriale che non è stato compensato
da incrementi in altri settori. Per il futuro, pur pensando ad una
evoluzione positiva del settore terziario e in particolare del
turismo, non possiamo pensare ad equilibrato assetto della nostra
economia immaginando la paralisi o il crollo di industrie
attualmente operanti in Valle e in particolare dalla Cogne.
La Nazionale Cogne rappresenta e continuerà a rappresentare per
molto tempo una voce importante nell'economia valdostana, sia per
il volume del reddito prodotto, sia per l'occupazione.
È la più grande Azienda operante in Valle e la sua presenza
caratterizza o determina in modo pesante la vita della Regione e in
modo particolare quella della Città del capoluogo.
Né possiamo dimenticare l'influenza della Cogne che esercita sui
Comuni e sui villaggi valdostani, quelli del comprensorio di Aosta
e dell'alta Valle in particolare, che forniscono un grosso flusso
di lavoratori con ampi movimenti pendolari.
Questi movimenti dimostrano da una parte l'attaccamento
dell'operaio valdostano alla sua terra e dall'altra l'esistenza di
un notevole fenomeno di operai-contadini e l'importanza
dell'industria nel reddito della popolazione rurale.
L'attenzione che la Valle d'Aosta ha sempre riservato alla
Scuola e in particolare il notevole impegno che l'Amministrazione
regionale nei due ultimi decenni ha dedicato alla risoluzione del
problema scolastico ha fortemente inciso (e ancora con più
evidenzia si manifestarono le conseguenze nei prossimi anni) sulla
struttura professionale della popolazione valdostana.
Si sta delineando una situazione assai diversa da quella degli
anni passati; ad un numero sempre maggiore di giovani valdostani
viene garantita la possibilità di giungere ai gradi più elevati
dell'istruzione. È un fatto positivo, giusto, che risponde alla
volontà di crescita della nostra Regione. Ciò pone anche altri
problemi: garantire ai giovani una adeguata occupazione in Valle
che soddisfi la loro vocazione professionale e utilizzi le loro
capacità. Uno degli obiettivi di fondo del nostro paese, ed
obiettivo centrale di una politica autonomistica e per la Valle
d'Aosta è quello di superare un modello di sviluppo, che ha
comportato massicci spostamenti di mano d'opera e provocato gravi
perturbazioni sociali, quello di impedire grossi movimenti di
immigrazione e emigrazione deve essere un obiettivo di fondamentale
importanza per una politica regionale che miri alla valorizzazione
della Valle e della sua autonomia. Mi sembra che in sintesi si deve
affermare: lavoro per i valdostani, in Valle d'Aosta. Il fatto che
oltre un migliaio di valdostani, quotidianamente o settimanalmente
devono recarsi nel Canavese o in Piemonte per un posto di lavoro
rispondente alle loro esigenze e che contemporaneamente in questi
ultimi dieci anni, alcune migliaia di persone abbiano lasciato la
loro terra per venire in Valle d'Aosta, può offrire a questo
Consiglio la possibilità di considerare il problema della Cogne
inserito in quello della occupazione e più in generale, in quello
dello sviluppo sociale ed economico, regionale, che vogliamo, nei
limiti possibili in mano alla Valle d'Aosta.
Ho ritenuto opportuno fare queste premesse per indicare quelli
che dovrebbero essere, a mio parere, i punti fermi della Regione
nei confronti della Cogne:
1°) Un punto che deve essere chiaramente ribadito e sottolineato
è la necessità che il Governo centrale, in modo particolare il
Ministero del Tesoro e quello delle Partecipazioni statali,
considerino il problema della Cogne per quello che è, cioè, una
azienda che ha svolto e svolge un ruolo importante nella economia
valdostana, e che il suo posto futuro deve essere correttamente
considerato in una strategia di sviluppo della regione valdostana.
Bisogna far capire che modi diversi di intendere la funzione della
Cogne in Valle d'Aosta rischiano non solo di esaltare l'estraneità
dell'azienda Valle, ma di trasformarla in un elemento di
perturbazione dell'equilibrio regionale.
2°) La politica futura della Cogne non può essere decisa negli
uffici ministeriali romani, né lasciata solamente alla Direzione
della Società; vi è una fase preliminare obbligatoria che comporta
un confronto fra il potere centrale e quello regionale, senza il
quale ogni discorso sulla Cogne, riduce l'intervento dello Stato a
pura assistenza e quindi della Regione a semplice azione
rivendicazionista, o peggio, strumentalizzata per fini non
chiari.
3°) Oggi non possiamo non appoggiare la richiesta che la Società
Cogne ha avanzato al Governo, anche se non ci sono chiari i
programmi che, con l'eventuale ottenimento di finanziamenti
richiesti, verranno attuati.
Per concludere, direi: la Cogne opera in Valle d'Aosta e la
Regione vuole pensare a questa presenza e tener conto della realtà
sociale ed economica, nella quale, da parecchi decenni è
inserita.
I programmi futuri dell'azienda devono essere coerenti alla
politica di sviluppo della Regione e rispondere alle esigenze
attuali che sono da una parte assicurare un certo livello di
occupazione e dall'altra di garantire che gli eventuali processi di
ammodernamento, di ampliamento e di ristrutturazione della Cogne
offrano la possibilità di creare nuovi posti di lavoro confacenti
alle caratteristiche e alle vocazioni della mano d'opera
valdostana. Le condizioni di vita e di lavoro all'interno dello
stabilimento possono e debbono essere migliorate e perciò la nostra
solidarietà con le forze sindacali in questa lotta è grande e ad
essa dobbiamo dare il massimo contributo. I fumi, gli inquinamenti
dell'aria e dell'acqua, sono per la Città di Aosta e per una parte
notevole della Valle, altri motivi per dare un senso agli
investimenti richiesti, così come quelli delle abitazioni dei
lavoratori della Cogne.
Fosson (U.V.) Vice Presidente
- Qualcun altro che vuole
prendere la parola su questo argomento? Allora vorrei aggiungere
qualche brevi considerazioni anche per conto mio su questo
argomento, in modo che dopo sentiremo la parola anche del
Presidente della Giunta. Io non ho da aggiungere tante cose, perché
dal dibattito che è già stato tenuto il 22 novembre 1969, abbiamo
di nuovo posto a fuoco la questione della Cogne. Quindi, c'è un
fatto: la mozione come è stata presentata, l'ha già fatto presente
il Consigliere Caveri, c'è quell'ultima parte che potrebbe lasciare
un qualche dubbio su quello che è la volontà che si vuole emerga da
questa mozione. Ripeto anche quello che è già stato detto dal
Consigliere Caveri che noi fin da subito, dopo la Liberazione,
abbiamo sempre svolto una azione contro il passaggio della Cogne
all'IRI, anche quando altre forze politiche forse erano di questo
parere e per tranquillizzare proprio il Consigliere Tonino devo
diche che allora, oltre alla volontà del Consiglio regionale si è
manifestata anche la volontà dei lavoratori e cioè della grande
maggioranza dei lavoratori, specialmente di quelli valdostani, e
Manganoni si ricorderà tutta l'azione che è stata svolta allora nel
seno, proprio dei lavoratori, in appoggio a quelle che sono state,
la volontà espressa da parte del Consiglio regionale e in quel
momento si è potuto evitare questo passaggio.
Quindi, per quanto concerne la mozione ci sarebbe questo rilievo
da fare. C'è, insieme con la mozione, anche una questione, un
ordine del giorno presentato dal Consigliere Ramera, che per conto
mio, personalmente, posso sottoscrivere quasi interamente; però, e
qui non voglio dilungarmi, però in questo ordine del giorno,
secondo me, dovrebbero trovare almeno un piccolo posto anche quelle
altre preoccupazioni che sono state, così, illustrate abbastanza
ampiamente dal Consigliere Pollicini nel suo intervento, intervento
che io condivido completamente e che mi esime di entrare in molti
particolari, e quindi vi riassumerò proprio le cose fondamentali
che volevo dire anch'io. Cioè, noi siamo per appoggiare e sarebbe
ridicolo che non si appoggiasse, che non volessimo appoggiare, come
amministrazione regionale, un finanziamento alla Cogne; siamo per
una, perché la Cogne possa vivere come organismo autonomo e non
vada a finire in enti più grandi perché probabilmente, se abbiamo
già avuto sempre difficoltà di avere contatti tra Amministrazione
regionale e società Nazionale Cogne, il giorno che quella Cogne,
invece di essere un ente autonomo, fosse inglobata in un ente molto
più grande, queste difficoltà, certamente non diminuirebbero ma
aumenterebbero. Però qui c'è un fatto e non è che si voglia fare
una specie di ricatto, però abbiamo necessità, questo lo abbiamo
detto chiaramente un anno fa e penso che nel mio intervento - ed è
per quello che l'altro giorno quando il Consigliere Manganoni
diceva il Libro Bianco non serve più a niente perché è sorpassato,
no su certi punti, quello che noi abbiamo detto un anno fa,
purtroppo è ancora di attualità, e quando noi dicevamo: la
questione di fare una produzione di qualità, è sempre attuale.
Quando noi dicevamo che certe lavorazioni di semilavorati, di
finitura, dovrebbero rimanere in Valle d'Aosta è d'attualità,
perché quando, oggi assistiamo, piano, piano ad uno smantellamento
di certi reparti di finitura proprio spostando queste macchine in
altre zone, e praticamente cosa facciamo? Questa è una diminuzione
di possibilità, proprio di occupazione di quei giovani che noi oggi
cerchiamo di qualificare maggiormente, e quindi continuiamo a
permettere ad avere una possibilità di occupazione, esclusivamente
nei lavori pesanti, in acciaieria, o al ferroleghe, o all'alto
forno, e via dicendo, e mentre quegli altri reparti che potrebbero
dare una occupazione ad una mano d'opera specializzata o
qualificata, piano, piano vengono dati fuori; ha citato il
Consigliere Pollicini la questione di tutti i pezzi di ricambio, e
si giustifica questo con una economia. Io potrei dire, molto
chiaramente, non è qui la sede, ma potrei dire che assolutamente si
è fatto economie, perché, anzi, si è speso molto, ma molto di più
di quello che si spendeva facendo fare i pezzi direttamente nei
nostri reparti, e così di seguito. Ad un certo momento si pensava
di smantellare tutta la fonderia; tutti i pezzi fusi dovevano
essere fatti fuori, mi sembra che in questo momento si sta facendo
marcia indietro su questo punto, e anzi si pensi di potenziare la
fonderia; benissimo, è un rinsavimento che, un rinsavimento
opportuno ed eventualmente un rinsavimento che è anche frutto di
certe pressioni e di certe cose che sono state dette a suo tempo;
quindi, noi possiamo anche vedere questo ordine del giorno, però,
quindi condividendolo quasi completamente, però bisognerebbe poter
inserire in questo ordine del giorno anche queste preoccupazioni e
questa volontà espressa dal Consiglio che certe lavorazioni siano
mantenute qui, perché altrimenti noi faremo un ordine del giorno
generico che sta bene per i finanziamenti, ma, se questi
finanziamenti devono servire poi per potenziare reparti fuori e
alleggerire ancora quelli che possono dare una maggiore possibilità
di lavoro ai nostri giovani in Valle d'Aosta, noi non lo faremmo
completo questo ordine del giorno.
Queste erano le osservazioni che volevo fare prima di passare ad
altro; però penso che il Presidente della Giunta, siccome è stato
interpellato sia dalla mozione, sia da altri che sono intervenuti,
penso che abbia su questo argomento qualche cosa da dire prima di
chiudere la discussione.
Dujany
(D.P.)
- Sarò breve perché non è il momento
di allungare una discussione pur su di un argomento così importante
alle ore 13.
Gli interpellanti impegnano la Giunta ad intraprendere immediati
passi per ottenere precise informazioni circa quanto detto in
premessa. Mi sono preoccupato di contattare il Presidente della
Società e l'amministratore delegato, coi quali avevamo fissato un
appuntamento giovedì scorso, poi per intervenuti altri impegni da
parte loro, hanno disdetto l'appuntamento e sto ancora aspettando
un loro ulteriore incontro.
Hanno giustificato la loro impossibilità di venire ad Aosta per
discutere questo problema, in quanto erano stati convocati dal
Ministro delle partecipazioni statali, esattamente giovedì e
venerdì scorso, e quindi io pensavo che successivamente si fossero
premurati di rifissare questo appuntamento, con maggiori
informazioni, il che è avvenuto.
Che cosa farà questa Giunta: s'impegna immediatamente di
riprendere questi contatti per avere le maggiori informazioni
possibili in quanto non le ha potuto avere fino ad oggi.
Per quanto riguarda l'ordine del giorno del Consigliere Ramera,
mi pare che possa essere un ordine del giorno accoglibile, in
quanto tende soprattutto a sollecitare un finanziamento da parte
dell'azienda, e la costituzione, o il mantenimento, meglio, della
costituzione dell'ente autonoma, cosa su cui mi pare tutto il
Consiglio è d'accordo. Però non vorremmo dimenticare un altro
dettaglio del problema, e qual è? Finanziamenti a quale fine?
Finanziamenti al fine di farne un'azienda che sia adatta alle
esigenze, naturalmente della nostra Regione, come è stato affermato
da altri interventi, e una azienda che sia adatta all'uomo della
Valle d'Aosta, l'uomo sotto l'aspetto occupazionale, sotto
l'aspetto ambiente di lavoro, sotto l'aspetto esterno a questo
ambiente di lavoro, tutto questo inserito, naturalmente, in una
prospettiva di struttura economica e di struttura aziendale, che
dia naturalmente gli opportuni e i necessari vantaggi economici di
sussistenza di questa azienda.
Però è chiaro che se noi della Cogne non riusciamo a farne
un'azienda a misura del nostro uomo della Valle d'Aosta, non so se
vale la pena, naturalmente, ancora di continuare per il nostro
interesse e la nostra azione perché un'azienda stia in piedi, solo
ed esclusivamente con delle finalità puramente economiche, che ha
il suo valore, però non è questo, naturalmente il fine, nel quale,
penso, tutto il Consiglio si propone di raggiungere attraverso la
sua discussione.
Quindi, per concludere, accoglimento dell'ordine del giorno,
opportunatamente, però, modificato per queste finalità, l'impegno
della Giunta di intraprendere, o meglio, di continuare questi passi
per ottenere altre informazioni, e vorrei che venisse corretta
opportunatamente la seconda parte dell'ordine del giorno che tende
a salvaguardare le caratteristiche della Cogne, perché mi pare un
po' generico, e come Giunta non vorrei che fosse un impegno più
circostanziato, perché possa essere più serio, e perché possa
essere seguito, naturalmente, con maggiore concretezza e con
maggiore senso di realtà.
In tutta questa situazione, data l'ora, ecc. io pregherei, non
so, una riunione dei Capi Gruppo in modo da poter concretizzare un
ordine del giorno unitario, perché mi pare che questi ordini del
giorno abbiano valore in quanto abbiano, raccolgano tutta la
maggioranza del Consiglio, non la maggioranza, direi, tutti i voti
di tutti i gruppi consiliari facenti parte del Consiglio, in modo
che col 29 si possa veramente votare un ordine del giorno che è
concordato da parte di tutti i gruppi e che tenga conto di tutte le
esigenze che sono state prospettate in questa sede dai vari
interventi dei membri del Consiglio.
Manganoni (P.C.I.)
- Io vorrei fare una precisazione, che
c'è stato una omissione, sul contenuto della nostra delibera; alla
penultima riga dice, anzi la delibera dice "
di impegnare la
Giunta ad intraprendere immediati passi per ottenere precise
informazioni per salvaguardare le caratteristiche della Cogne, col
suo inserimento
" - non "
nel piano nazionale delle industrie
siderurgiche, nel piano nazionale dei finanziamenti
", è bene
precisare questo, quindi questo, è una parola che è rimasta nella
macchina della dattilografa vero, e naturalmente può lasciare
perplessi e sollevare dei dubbi, la dicitura che si trovava sulla
mozione, ed allora va completata così "
dei
finanziamenti
".
In secondo luogo io direi questo, dato che il Presidente della
Giunta non ha potuto incontrarsi con i dirigenti della Cogne, io
penso che questo incontro avverrà, ed allora, io proporrei, oggi
chiudiamo con l'approvazione di quell'ordine del giorno,
dovutamente modificato, poi... (
voci
) ....e la relazione del
Presidente della Giunta, speriamo che entro il 30 abbia questo
incontro, di modo che il Presidente ci faccia quella relazione che
non si trova in condizione di fare oggi, non per sua volontà.
Fosson
(U.V.)
- Ecco, allora, c'è qualcun altro
che vuole prendere la parola su questo argomento? Se nessuno vuole
prendere la parola, vediamo un po' di concretare, vediamo di
concretare, perché c'è una mozione e un ordine del giorno, per
l'ordine del giorno se tutti approvano, se tutti approvano quella
che è stata la proposta del Presidente della Giunta, che i vari
Capi Gruppo rivedano questo ordine del giorno accogliendo
interamente l'ordine del giorno, ma mettendo anche in evidenza
opportunamente quelle precisazioni... e quindi, io andavo per
ordine, parlavo dell'ordine del giorno, perché qualche volta si è
parlato di ordine del giorno, di mozione, e quindi tanto per
precisare; quindi l'ordine del giorno, siamo d'accordo di
rimandarlo, e chiederei allora che anche la mozione, probabilmente,
perché qui si diceva, impegnare la Giunta ad intraprendere
immediati passi, quindi la mozione, perché la mozione, con la
votazione poi dell'ordine del giorno probabilmente la mozione
potrebbe poi cadere a suo tempo; quindi la teniamo sospesa.
Dolchi (P.C.I.)
- Io penso, come presentatore, che non
abbiamo niente in contrario di tenere tutto in sospeso, fino al 30,
pregando la Presidenza di reinserire questo argomento, in modo che
la sua conclusione, come ordine del giorno e come mozione, potrebbe
anche essere conglobata come ordine del giorno, sia votata, e ci
sia una decisione al 30; quindi nella predisposizione dell'ordine
del giorno per il 30, reinserire l'argomento.
Fosson
(U.V.)
- Un attimo, un attimo, allora, va
bene, allora, siamo d'accordo così, la mozione dovrà poi essere
eventualmente in parte modificata, perché la parte della richiesta
dell'informazione è già quella che il Presidente della Giunta
prende atto adesso. Quindi, siccome questa è l'ultima riunione
prima delle feste natalizie, ci troveremo prima della fine
dell'anno per farci gli auguri per il prossimo anno, ma almeno per
le feste natalizie, siccome ho anche ricevuto un telegramma da
parte del Presidente, che scusando la sua assenza per il 14 e il
16, "
Prego scusare mia assenza sedute Consiglio 14 e 16
corrente, e porgere Consiglieri tutti miei auguri prossime
festività. Cordialmente - Montesano
". Quindi vi trasmetto gli
auguri del Presidente, a questi penso di aggiungere quelli
dell'Ufficio di Presidenza, a voi e alle vostre famiglie e quindi
ci rivedremo il 30. La seduta... (
voci
)
Caveri (U.V.)
- Non vuole dare la parola ad uno
dell'Union Valdôtaine? È gravissimo questo; io propongo di fare uno
scherzo da prete, diciamo così, a Montesano, nel rispondere al suo
telegramma di auguri, ricambi cordialmente gli auguri, e dica
"
abbiamo approfittato del fatto che è andato a casa, e abbiamo
provveduto alla sua sostituzione
". (
risate)
---
L'adunanza è tolta alle ore 13,11.
