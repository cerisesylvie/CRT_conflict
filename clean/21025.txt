Classificazione
ISTRUZIONE PUBBLICA
SPORT E TEMPO LIBERO
Sport invernali



Oggetto del Consiglio n. 993 del 14 dicembre 2004 - Resoconto
OGGETTO N. 993/XII - Impegno ad organizzare manifestazioni
promozionali delle discipline sportive legate alla neve nell'ambito
della scuola. (Approvazione di mozione)
Mozione
Il Consiglio regionale della Valle d'Aosta
Visto il lavoro eseguito dalla V Commissione consiliare
permanente "Servizi sociali" in merito alle cause che hanno indotto
ad una disaffezione della popolazione valdostana allo sci, in
particolare a quello da discesa;
Visto quanto emerso dai dati forniti dalla Siski s.r.l. in
base ai quali la percentuale dei valdostani che pratica lo sci è
inferiore al 15% e, secondo gli operatori del settore, ciò è dovuto
alla difficoltà delle scuole nell'organizzazione di corsi di sci a
favore degli studenti e all'elevato costo dell'attrezzatura
necessaria allo svolgimento di tale disciplina e del biglietto di
accesso alle piste da sci;
Preso atto con soddisfazione che su richiesta del Governo
regionale la Siski s.r.l. ha introdotto uno Skipass stagionale
gratuito a favore dei bambini delle scuole materne ed
elementari;
Sottolineato come lo sci sia una pratica sportiva legata alla
montagna, fattore essenziale della nostra cultura, nonché di
condivisione, di educazione alla socialità e di senso
comunitario;
Ricordato il valore delle scuole dal punto di vista educativo
e di costruzione di un senso comunitario e di condivisione di
valori ed esperienze
Impegna
l'Assessore regionale all'Istruzione e Cultura, d'intesa con
le istituzioni scolastiche, ex articolo 14 della legge regionale 26
luglio 2000, n. 19 (Autonomia delle istituzioni scolastiche), a
finanziare e organizzare, sin da quest'anno scolastico,
manifestazioni promozionali delle pratiche sportive legate alla
neve e corsi di insegnamento dello sci da discesa, da fondo o con
tavola, e dello slittino, destinati a tutti gli studenti, anche
attraverso opportune convenzioni per la fornitura dell'attrezzatura
necessaria a prezzo agevolato.
F.to: Sandri - Maquignaz - Cesal - Frassy - Salzone - Viérin
Laurent - Squarzino Secondina
Presidente - La parola al Consigliere Sandri.
Sandri (GV-DS-PSE) - La mozione viene ritirata perché i
sottoscrittori - che sono tutti commissari della commissione -
ritengono opportuno precisare un testo più dettagliato.
Presidente - La parola al Consigliere Frassy.
Frassy (CdL) - Apprendiamo adesso che il Presidente della V
Commissione ha maturato la decisione in nome e per conto della
commissione, ma non mi sembra - mi appello ai componenti della V
Commissione - che sia stato assolutamente discusso questo
argomento, in questi termini! Sarebbe perciò opportuno che il
Presidente della commissione, il quale ha coordinato questo gruppo
di lavoro che è arrivato a produrre un documento concreto, desse
maggiore specificazione a questa volontà, che apprendiamo in aula,
anche perché la nostra parte politica non condivide questo tipo di
ragionamento!
Inviterei il Presidente a chiarire se si riferisce a titolo
personale, alla sua componente politica o alla maggioranza, ma
sicuramente penso, collega Sandri, di dover smentire che tu possa
parlare a nome della commissione in questo frangente!
Presidente - La parola al Consigliere Sandri.
Sandri (GV-DS-PSE) - Mi dispiace che il collega Frassy frequenti
poco la commissione. In effetti, ne abbiamo parlato nell'ultima
riunione in cui, per larga parte, non abbiamo avuto la bontà della
sua presenza; comunque, come testimoniano anche i commissari
presenti, si era valutata l'idea di approfondire il tema e di
presentare un nuovo testo di commissione più dettagliato e
preciso.
Presidente - La parola al Consigliere Lattanzi.
Lattanzi (CdL) - Solo per dire che nell'ultima commissione ero
presente e sostituivo il collega Frassy, ma non ne abbiamo parlato,
né era all'ordine del giorno... solo per chiarezza!
Presidente - Mi pare di capire che fosse in quella precedente,
così mi suggeriscono, però registro voci di corridoio. La parola al
Consigliere Frassy.
Frassy (CdL) - Per mozione d'ordine. Prendiamo atto che il primo
firmatario e Presidente della V Commissione è propenso a ritirare
la mozione; ma è una mozione condivisa, per cui penso che a questo
punto il collega Sandri; solo ritira la sua firma dalla mozione...
per quel che ci riguarda, la mozione rimane in discussione perché
non è intenzione nostra ritirare la firma in calce a questo
atto.
Presidente - Ricordo, ai termini di Regolamento, che le mozioni
non possono essere ritirate se 10 o più consiglieri vi si
oppongono. Su questo chiedo ai vari gruppi di esprimersi.
La parola al Consigliere Frassy.
Frassy (CdL) - Penso che l'articolo 107 vada interpretato in
maniera diversa, perché non possono essere ritirate se 10 o più
consiglieri non firmatari si oppongono, perché la frase precedente
dice che dopo la lettura possono essere ritirate dai proponenti, e
i proponenti, qui, sono in numero superiore rispetto alla volontà
del Consigliere Sandri. Prendiamo perciò atto che il Consigliere
Sandri è uno dei proponenti; io sono uno degli altri proponenti e
personalmente, ma anche politicamente, perché il nostro gruppo
condivide non solo la mozione, ma anche il fatto che venga
discussa, non intendiamo ritirare la firma.
Chiediamo quindi che la mozione venga lasciata alla discussione
dell'aula. Il Consigliere Sandri sarà poi libero di smentire sé
stesso!
Presidente - La parola al Consigliere Salzone.
Salzone (FA) - Su questo argomento volevo soltanto dire che noi
avevamo l'intenzione di ritirare questa mozione perché il concetto
era di migliorarla, tant'è che io la volta scorsa ero andato a
parlare anche con l'Assessore Charles, avevo chiesto la possibilità
di modificarla in senso migliorativo e mi pareva ci fossero anche
delle disponibilità. Avevamo tenuto la cosa ferma, perché
ritenevamo che se un testo può essere migliorato, può essere
opportuno ritirarlo. Se poi si vuole fare della
strumentalizzazione, la si può fare, però credo che la mozione
abbia un indirizzo molto importante e credo che sia giusto
approfondirlo, se ci sono degli elementi nuovi, come ho fatto già
rilevare all'Assessore.
Presidente - Ho interpretato bene la richiesta del collega
Salzone... come un rinvio in commissione per approfondire questo
argomento? La proposta trova l'assenso anche degli altri
Consiglieri proponenti, cioè il rinvio in commissione per ulteriori
approfondimenti? La proposta del collega Salzone non trova
l'accordo degli altri colleghi, il collega Frassy non è d'accordo,
la collega Squarzino... chiede di discutere la mozione?
La parola alla Consigliera Squarzino Secondina.
Squarzino (Arc-VA) - Questa mozione dovrebbe riassumere 4 mesi
di lavoro di una commissione; personalmente non ho alcun problema a
rinviarla in commissione, però, di fronte a una richiesta precisa
di un collega che chiede che questa venga votata, appoggio la
richiesta del collega, perché è legittima la sua richiesta di
votarla! Il fatto di votarla oggi non implica che si possa
ritornare, in modo diverso, su questo argomento, con un supplemento
di lavoro in commissione.
Presidente - Non ho difficoltà a mettere in votazione, visto che
alcuni colleghi hanno chiesto di potersi esprimere su una mozione
che è presentata e che non vede l'unanimità nel ritiro; se non vi
sono altri interventi, pongo in votazione la mozione.
La parola al Consigliere Frassy.
Frassy (CdL) - Penso che questa mozione vada discussa e devo
dire che la discussione che ipotizzavo era ben diversa rispetto a
quella che andrò ad illustrare nel ragionare intorno a questo atto.
Ho più che qualche imbarazzo, perché capisco, collega Sandri e
colleghi della maggioranza, che ancora una volta le "questioni di
partito" oscurino le "questioni della buona amministrazione",
sappiamo e cogliamo i mormorii dei corridoi e i vostri
malumori!
Non pensavamo peraltro che su un argomento serio... ed è serio
per 2 motivi: è serio perché c'è un riflesso sui giovani
Valdostani, è serio perché c'è un riflesso di carattere turistico,
è serio perché, a dispetto dell'atteggiamento "poco serio" del
collega Sandri, quella commissione presieduta dal collega Sandri ha
lavorato in maniera seria! Ha lavorato seriamente per 4 mesi,
facendo una serie di audizioni dall'Assessore allo sport
all'Assessore all'istruzione, ai responsabili del mondo sportivo in
relazione agli impianti a fune, ha acquisito una serie di dati e da
questi dati ne è emerso uno sorprendente, che è riassumibile in
quel 16,9% della popolazione valdostana che pratica la disciplina
dello sci da discesa! È un dato sorprendente e preoccupante
rispetto a quello ben diverso di 10 anni fa, di 20 anni fa, quando
in Valle d'Aosta erano in tanti a sciare, quando in Valle d'Aosta
c'erano le gare di "Coppa del mondo" di sci, quando in Valle
d'Aosta c'erano degli atleti che gareggiavano nei massimi
campionati - "Coppa Italia", "Coppa del mondo" - di sci.
Oggi abbiamo degli impianti di risalita splendidi, ma ci
rendiamo conto che, oltre al problema turistico, abbiamo un
problema in casa, e il problema in casa è che avendo le montagne a
portata di mano, avendo gli impianti forse più moderni dell'arco
alpino, non abbiamo più gente che pratica questa disciplina! La
riflessione che è emersa in quel lungo approfondimento, lungo
perché è durato 4 mesi e, fra l'altro, ha prodotto una relazione
che documentava ciò che la mozione in maniera sintetica andava a
riassumere, si è dedotto che uno dei problemi sta nel ruolo che non
giocano più le scuole nell'avvicinare i giovani Valdostani allo
sport, in particolare agli sport della neve.
Ricorderanno tutti i colleghi, indipendentemente dal fatto che
avessero aderito o meno, come le scuole fino a non molto tempo fa
organizzavano sistematicamente dei corsi di sci, che erano dei
corsi di avvicinamento e perfezionamento allo sci, e sanno tutti
che sicuramente il momento di formazione più importante per la
passione sportiva, la personalità, e quant'altro, rimane sempre il
momento scolastico. Abbiamo constatato come - forse in
considerazione di una mal interpretata autonomia scolastica - si è
persa la capacità di gestire in maniera forse più centralistica,
dirà qualcuno, non lo so, comunque si è persa quella caratteristica
che la scuola valdostana aveva: di organizzare in maniera
sistematica e in tutti i livelli e gradi di istruzione dei corsi
annuali, che erano riservati, con tariffe agevolate, con trasporto
e maestri di sci ai ragazzi delle scuole dalle elementari fino alle
scuole superiori.
Questa mozione fotografa tale situazione e fotografa una
situazione che noi abbiamo monitorato alla fine della scorsa
primavera e, a seguito di quel monitoraggio, a settembre 2004 è
stata messa assieme un'indagine riassunta in queste 40-50 pagine,
poi sintetizzate dalla mozione depositata il 21 ottobre 2004.
Perché siamo contrari a un rinvio di questa problematica? Siamo
contrari perché è già stata rinviata più volte, tant'è che, in
virtù del meccanismo regolamentare, questa mozione, che dovrebbe
essere in coda ai lavori del Consiglio, è passata in testa ai
lavori del Consiglio stesso, proprio perché, per ben 3 volte, il
Consiglio l'ha rinviata! E non l'ha rinviata per una casualità,
perché i lavori si erano protratti oltremodo e dunque certi
argomenti erano stati accantonati, ma è stata rinviata per una
serie di richieste promananti dall'Assessore Charles - destinatario
della mozione -, che aveva chiesto al Presidente della commissione,
Sandri, di poter rivedere il testo!
Caro Sandri, a noi dispiace che il testo non sia stato rivisto,
ma dispiace ancora di più che, in virtù di non so quali
ragionamenti - sicuramente politici, ma poco attinenti all'oggetto
di questa mozione -, sia maturato il convincimento tuo di ritirare
un atto che riteniamo essere doveroso, ossia quello di
sensibilizzare l'Esecutivo, la Giunta, nella persona dell'Assessore
all'istruzione, affinché individui una strada in seno alla Giunta
per organizzare delle manifestazioni promozionali legate agli sport
della neve.
Vorrei capire, colleghi della "Fédération" - e vedo che parlare
con la "Fédération" molte volte diventa difficile perché non ci
sono mai gli interlocutori! -, quali sono le suggestioni che il
vostro Capogruppo ha enunciato, di migliorare un impegno che è di
buon senso e generalissimo; di buon senso, perché è un impegno che
nasce alla luce di un lavoro condiviso in quella commissione, dove
c'è il vostro Capogruppo fra l'altro, che ha avuto cognizione e
partecipazione attiva alle conclusioni.
Non è che non vogliamo modificare questa mozione, siamo disposti
a modificarla, anzi noi auspichiamo che venga modificata, al punto
da essere resa ancora più incisiva... ma quando? Il problema è
quando, perché questa mozione, depositata il 21 ottobre, ipotizzava
sin da quest'anno scolastico di avviare un percorso di
riavvicinamento agli sport della neve! A questo punto si tratta di
capirsi: se non va bene il riferimento temporale, come il collega
Sandri aveva sussurrato nei corridoi lo scorso Consiglio, non c'è
alcun problema. Ci rendiamo conto che quest'anno per esigenze di
bilancio, per esigenze organizzative, può essere a questo punto,
essendo ormai a dicembre, difficilmente gestibile questo tipo di
impegno; nulla vieta, almeno dal nostro punto di vista politico -
non so come la pensino gli altri gruppi - che l'impegno venga
rinviato al prossimo anno scolastico!
Il problema di fondo però, Assessore Charles, è quello di
prendere un impegno che abbia la concretezza del "quando" e del
"come", perché un impegno, caro Sandri, come tu, Presidente di
commissione, suggerivi ai commissari, che venga snaturato del
"quando" e del "come", è prendere in giro non solo questa
Assemblea, ma è prendere in giro i lavori della V Commissione!
Collega Sandri, accade allora di tutto, in politica... non ho
mai visto un presidente di commissione che sia disposto ad abiurare
al suo lavoro, perché questa è stata - e i resoconti lo possono
dimostrare - una iniziativa sulla quale il collega Sandri è stato
il più determinato di tutti noi per andare a fondo e per arrivare a
una conclusione propositiva! Qualcuno diceva:
"Parigi val bene
una messa"
... non so cosa ci sia in palio, collega Sandri, ma
sicuramente in palio - dal nostro punto di vista - c'è la fiducia
nel modo poco credibile in cui lei conduce i lavori della
commissione come Presidente! Lei ci ha portato a spasso per 4 mesi,
ci ha portato a spasso per 3 Consigli, per dirci che, alla fine, si
deve migliorare! Se i miglioramenti sono quelli delle bozze che
abbiamo qui, di togliere il "come" e di togliere il "quando",
sicuramente non sono dei miglioramenti, ma sono una presa in giro
ai lavori della V Commissione!
Noi la firma non la ritiriamo! Ciò detto, non vuol dire che non
vogliamo modificare la mozione, soprattutto, collega Salzone, se ci
sono delle suggestioni migliorative da parte sua o da parte del
gruppo che lei rappresenta, siamo i primi ad essere disposti a
modificare questo testo, ma non possiamo arrivare al 14 dicembre,
dopo un'indagine che è stata effettuata nella scorsa primavera, e
dire che bisogna "studiare", anche perché l'Assessore Caveri ha
fatto un piccolo passo avanti su questo argomento; farà sorridere,
ma lo sconto che è stato riconosciuto ai ragazzini in età di scuola
elementare potrà essere tanto o potrà essere poco, ma è un passo in
quella direzione!
Ci dispiace dover constatare che ci sia una Giunta che, ancora
una volta, abbia 2 velocità, e questo su un argomento che è unico;
non capiamo perché l'Assessore Caveri riesca a convincere i gestori
degli impianti a riconoscere, su 2 piedi - perché lo ha annunciato
e devo dire che questa volta, oltre ad averlo annunciato, lo ha
anche concretizzato -, lo sconto ai ragazzini fino a 11 anni, e
invece quali sono i problemi, Assessore Charles, che impediscono al
suo Assessorato, non dico da domani mattina, ma comunque di andare
a modificare, se non per questo anno, per il prossimo anno, il
meccanismo venuto a mancare negli ultimi - io dico - 10 anni, ma
forse anche di più!
Pensiamo che a questo punto la discussione debba essere
riportata all'oggetto della mozione. Caro Sandri, le questioni
politiche e i rapporti fra i partiti di maggioranza saranno
importanti per voi, per i vostri progetti futuribili, ma non devono
entrare nell'azione amministrativa al punto tale di bloccarla.
Questa è una mozione che di politico non ha nulla, colleghi di
"Fédération", perché dire che il 16,9% dei Valdostani pratica lo
sci da discesa, non è un dato politico, ma è un dato drammatico! Su
questo discorso, collega Sandri, la politica non c'entra e noi ti
chiediamo di regolare diversamente le vicende politiche che avete
in corso! La vostra verifica è una "verifica infinita", perché si è
aperta in maniera evidente con quella votazione di luglio e si sta
trascinando ormai da parecchio tempo, con tutta una serie di
problemi che si riversano a catena sull'industria, sul turismo e su
altre cose!
Noi rifiutiamo il ricatto politico alla gestione di una
situazione squisitamente amministrativa. Su una questione del
genere, collega Maquignaz, che sei in V Commissione e che hai una
sensibilità rispetto all'interesse in senso positivo della neve e
del mondo dello sci, mi domando qual è il ragionamento politico che
vi porta a dire: "abbiamo bisogno di approfondimenti"! Penso che
non ci sia alcun tipo di motivo plausibile per non arrivare, oggi,
ad assumere in serenità con le modifiche che andremo a concordare
una decisione presa in maniera unanime da tutte le forze politiche
di questo Consiglio. In V Commissione erano presenti tutte le forze
politiche; allora colleghi, o qualcuno di voi ha un mandato
limitato perché una volta che si impegna e impegna la commissione
con una firma, è poi costretto a tornare sui suoi passi, e ne
prendiamo atto, ma ne prendiamo atto a discapito della vostra
credibilità politica e personale, perché su questo argomento
vogliamo un pronunciamento del Consiglio... e non si pensi, domani
mattina, di andare a dire che il Consiglio deve fare delle
valutazioni politiche, perché dopo 6 mesi, su questo problema, di
valutazioni politiche... i tempi sono scaduti!
Pretendiamo che ci sia una votazione, che ci sia un confronto,
se necessario una modifica, ma vogliamo che su questa vicenda venga
posto un punto chiaro, perché riteniamo che di consulenze non se ne
debbano chiedere, riteniamo che vi siano dei dati, riteniamo che in
Giunta dei segnali siano stati dati, e con questo mi riallaccio
allo sconto che l'Assessore al turismo ha ottenuto per i ragazzi
fino a 11 anni!
Vogliamo capire se il problema politico che sta dietro alla
"questione Sandri" è un problema che non ha nulla a che fare con
questa vicenda, o se, in effetti, è una scelta politica
dell'Assessore all'istruzione di far fare un passo indietro alla
scuola valdostana! Se questo è il problema politico, non ci
stiamo!
Presidente - La parola al Consigliere Sandri.
Sandri (GV-DS-PSE) - È difficile, in qualche momento della
politica, dover differenziare i temi personali di sensibilità dai
temi dei contenuti, ma credo che sia un sano sforzo di pazienza e
di serietà farlo con assoluta imparzialità; quindi tenterò, oggi,
di dare prova in questo senso.
Grazie a una iniziativa della V Commissione - non dei partiti
rappresentati nella "Casa delle Libertà", ma da altre forze
politiche -, la V Commissione, nell'autunno del 2003, ha cominciato
ad affrontare il tema di questa mozione, cioè della disaffezione
dei Valdostani alla pratica dello sci, in particolare dei giovani.
È stato fatto un ampio lavoro nell'autunno del 2003, sono
importanti le date, da cui sono state evidenziate alcune
incongruenze rispetto alle nostre aspettative: pensavamo che i
giovani Valdostani fossero istintivamente e naturalmente protratti
a fare le pratiche dello sci da fondo, da discesa, lo "snow board"
o lo slittino; invece ci siamo resi conto che questo non è
possibile. Grazie a una serie di audizioni - non abbiamo portato i
Consiglieri da alcuna parte, abbiamo fatto tutte audizioni in
commissione - abbiamo capito, parlando con i maestri di sci e con i
rappresentanti delle associazioni di promozione sportive e con gli
operatori degli impianti funiviari, che c'era una serie di
difficoltà legate sia all'organizzazione scolastica, nel senso che
mancava quella promozione della pratica dello sci che faceva parte
della tradizione della scuola valdostana ai tempi miei - molti e
molti decenni fa! -, e soprattutto che i costi dal punto di vista
dell'attrezzatura e degli impianti funiviari condizionavano una
parte di queste scelte.
Abbiamo fatto un lavoro interessante, ne abbiamo tratto delle
conclusioni; la prima conclusione che traggo è che, se non c'era il
Presidente della commissione insieme ad alcuni commissari di
maggioranza che si metteva a scrivere il testo di questa mozione...
in un anno "La Casa delle Libertà" non ha avuto neanche per
l'anticamera del cervello di presentare questo tipo di mozione in
Consiglio, lo poteva fare - ne ha fatte tante, di iniziative! -,
non l'ha presentata in Consiglio, non l'ha presentata in
commissione... è stata, come sempre, ampiamente lontana
dall'occuparsi di queste cose! Se ne occupa oggi, come al solito,
in modo strumentale, di Destra, ed ipotizzando manovre politiche
che forse loro sono abituati a fare, non pensando che invece, qui,
si sta parlando del futuro dei nostri ragazzi e del futuro del
nostro turismo! Ci sono una serie di osservazioni fatte in questo
periodo, è stato predisposto un testo non da parte della "Casa
delle Libertà", ma da parte del Presidente della commissione, che è
stato proposto ai commissari, è stato variamente elaborato e
finalmente si è arrivati a predisporre questo atto.
La mozione ha l'obiettivo non di "fare della melina" o chissà
quali giochi politici in Consiglio, ma di dare una risposta al
problema. Credo - di questo bisogna dare atto a vari esponenti
dell'opposizione che si sono confrontati su detto tema, oltre alla
collega Squarzino anche il Consigliere Salzone - che su questo tema
si voglia fare un passo avanti e penso che ciò si possa realizzare
facendo le cose possibili.
Nel testo ci sono delle indicazioni, che sono di 3 tipi: il
primo, quello di coinvolgere la scuola, perché vogliamo che la
scuola sia coinvolta da questo punto di vista. Non credo che sia
con il metodo dell'accetta - poco fa illustrato - che si può
pensare di risolvere il problema, non è che se qui, "manu
militari", viene predisposta la mozione, immediatamente si riesce a
risolvere il problema e da domani mattina tutti i giovani nella
scuola vengono avviati a questa pratica sportiva! La politica e
l'Amministrazione sono strumenti complessi e bisogna fare in modo
che i vari meccanismi funzionino; bisogna prendere atto che
l'autonomia scolastica, all'articolo 14, dà delle possibilità che
abbiamo messo in evidenza, ma non è un automatismo; questo io l'ho
rappresentato nella comunicazione del Presidente del 24 novembre
2004, collega Frassy, e lei era presente, ma proprio questo testo
di commissione lei se lo è dimenticato, mentre la collega
Squarzino, dopo le mie comunicazioni, diceva:
"Abbiamo ancora un
po' di tempo, non siamo obbligati a preparare il testo per il
prossimo Consiglio".
Questo per dire che è stato posto in
commissione, quindi è un'operazione meramente strumentale,
evidentemente la memoria - malgrado l'età - comincia a far difetto;
pertanto credo che si debba tornare al problema: quello di
realizzare le cose che abbiamo identificato come "problema", tenuto
conto della disponibilità dimostrata dall'Assessore, di volersi
confrontare.
Il primo problema è quindi capire come l'autonomia scolastica
riesce a trasporre questi in appoggi concreti, in situazioni
concrete: che siano corsi, che siano manifestazioni, che siano
quello che deve essere, però è evidente che, così come, non c'è più
fra sindacato e partito la cosiddetta "catena di trasmissione", non
c'è neppure più fra l'Assessorato e le autonomie scolastiche,
proprio perché sono autonomie scolastiche! È un problema di
promozione, di convincimento, di organizzazione e il fatto di
volerlo fare con maggiore riflessione non credo sia contrario alla
ragionevolezza; forse contrario alla ragionevolezza è voler andare
avanti con la spada a trattare di questi temi!
Il secondo punto fondamentale è capire quando si lamenta il
Consigliere Frassy e dice: "ma qui se c'è il "quando" e il "come",
va tutto a ramengo...". Il "quando" è un fatto altrettanto
importante: il Consigliere Frassy è in questo Consiglio da ben più
di me, perché è già alla seconda legislatura, ha perso già 5 anni
della volta scorsa a porre il problema, perché non se n'era
accorto... benissimo, adesso se n'è accorto grazie al traino della
V Commissione! Abbiamo già perso molto tempo... non è che se
perdiamo un anno scolastico, questo va tutto a ramengo! Quest'anno
abbiamo avuto l'intervento da parte dell'Assessorato al turismo -
ci è stato ricordato positivamente e mi fa piacere che sia stato
apprezzato da parte dell'opposizione - in merito alla gratuità fino
a 11 anni... credo che possiamo lavorare per l'anno prossimo. Porre
questo tema quando si è arrivati a ottobre-novembre... e il rinvio
non c'è stato perché l'ho chiesto io o lo ha chiesto il collega
Frassy, ma perché le note vicende degli scorsi Consigli... dal
protrarsi della discussione sul bilancio che non è certo dovuta
alla maggioranza...
(protesta del Consigliere Frassy, fuori microfono)
... non ha consentito... Presidente, ho ascoltato in perfetto
silenzio quanto detto dal collega Frassy, chiedo altrettanto
rispetto da parte sua, a meno che non faccia parte del vostro
"habitus politico" interrompere ed essere scortesi nei confronti
degli altri colleghi! Dicevo, il rinvio a questo Consiglio è
successo per altri motivi, ma credo che proprio per il passato di
questo provvedimento, che non è venuto in mente a voi per 5 anni,
adesso, se anche qualche mese lo passiamo per fare in modo che sia
realizzato nel miglior modo possibile, non credo che vada
assolutamente male!
L'ultima questione riguarda il problema dal punto di vista
economico ed operativo; nel momento in cui diciamo che ci devono
essere opportune convenzioni per la fornitura dell'attrezzatura
necessaria a prezzo agevolato o altre forme di agevolazione, e che
a livello di Giunta regionale si deve capire meglio come articolare
queste cose, credo che un richiamo alla riflessione e a fare le
cose bene sia una cosa da richiedere. Il fatto che si possa perdere
un po' di tempo per fare in modo di avere delle agevolazioni
tariffarie sul noleggio degli sci piuttosto che sugli impianti di
risalita e sugli autobus che ci portano i ragazzi agli impianti di
risalita, credo sia una cosa su cui si possa tranquillamente
riflettere.
Penso quindi che l'obiettivo fondamentale sia di tornare allo
spirito di questa mozione, sulla quale abbiamo creduto tutti
dall'inizio e devo dire che ero rimasto favorevolmente colpito dal
fatto che sulla stessa si fosse riusciti a fare non solo un lavoro
comune, ma anche a farsi una convinzione comune degli obiettivi,
ovviamente mediando; in effetti, non tutto quello che era desiderio
della maggioranza è stato ammesso e forse non tutto quello che era
desiderio della minoranza è stato ammesso, ma c'era un testo
sufficientemente preciso che poteva dare delle indicazioni, un
testo che è stato portato all'attenzione. Se oggi viene richiesto
di fare oggetto di ulteriore meditazione, non lo vedo né come una
manovra politica a difesa di qualcosa o di qualcuno, né per volere
delegittimare la partecipazione dei Consiglieri di minoranza a
questa mozione: era un tentativo per fare le cose un poco meglio e
con più calma.
Ritengo che questo sia un obiettivo che dovrebbe essere sempre
perseguito e che l'importante sia, al di là delle figure del
Consigliere Sandri, del Consigliere Frassy o dell'Assessore, o
così, a tutti noi importi il fatto che sempre più i giovani possono
essere avvicinati alle pratiche sportive dello sci da discesa o
dello sci da fondo, degli sport invernali in generale, perché
questi fanno parte della nostra cultura, fanno parte del nostro
essere squadra, perché significa che se funziona, questi ragazzi in
gran parte diventano non solo fruitori dello sci, ma anche
probabilmente maestri di sci e quindi daranno il loro apporto. Ci
sarà - come dire? - la nascita e il rafforzamento di un circuito
positivo.
In tal senso devo chiedere scusa a questo Consiglio di essere
arrivato un po' in ritardo oggi, ma ho partecipato ai lavori
dell'annuale assemblea dei maestri di sci a Pollein proprio perché
volevo capire, per quanto riguarda il tema in discussione
attualmente nella nostra commissione della predisposizione della
legge specifica, il pensiero della categoria. Credo che sia proprio
andando a sentire le posizioni espresse da questa categoria che si
può capire che in questo settore, collega Frassy, forse non dietro
a tutti i movimenti ci possono essere manovre politiche, ma che
dietro molti degli atti che facciamo c'è la sensibilità delle
persone, c'è una umanità che dobbiamo rispettare per rendere loro
la vita più agevole. Ascoltando di più e pensando di meno di essere
i depositari della verità, forse si può trovare un maggiore
consenso politico!
Presidente - La parola all'Assessore all'istruzione e cultura,
Charles Teresa.
Charles (UV) - Les sports de la neige doivent être en principe
dans notre région prioritaires par rapport à d'autres sports moins
liés à la nature de notre territoire ou à l'économie de notre
Vallée.
Les manifestations sportives organisées directement par
l'Assessorat de l'éducation et de la culture font partie d'un
projet, qui est aussi un projet national, des Jeux Sportifs des
Etudiants. Au cours de ces manifestations, à caractère sportif
scolaire, n'est pas appliqué ce qui a été indiqué par le "MIUR" et
par le "CONI". En effet, ce que ces organismes disent, c'est que
peut, en règle générale, être réservée une seule journée pour ces
activités - ski de descente et ski de fond -, mais en Vallée
d'Aoste, traditionnellement, sont réservées 3 journées de ski, dont
1 pour le ski de fond et 2 pour le ski de descente. L'année
scolaire passée, ont été organisées 5 journées (3 de ski de
descente, 1 de ski de fond, 1 de "snow board") au niveau régional
et y ont participé 408 élèves. Ont collaboré à ces journées: le
Comité régional FISI-ASIVA, le comité local des chronométreurs, la
Commune de Cogne pour le ski de fond et les sociétés des
installations de remontées mécaniques (Pila Aosta Welcome).
Il faut considérer que les manifestations régionales ont un
caractère compétitif et donc, nécessairement, pour des raisons
d'organisation, de sécurité et de gestion de la manifestation
elle-même, sont à nombre fixe: c'est pourquoi les institutions
scolaires font elles-mêmes le travail de sélection et de promotion
des activités. Dans les 22 institutions scolaires où est pratiqué
le ski - il y en a 9 institutions supérieures et 8 de base -, aux
sélections des institutions ont participé au moins 2.000-2.500
élèves à peu près l'année dernière. Naturellement autour de ces
problèmes on pose des questions, il y a des problèmes.
Le premier problème parfois est considéré celui du financement,
parce que par la loi régionale n° 89/1993 - portant discipline des
initiatives et des interventions concernant la promotion culturelle
et scientifique en Vallée d'Aoste - on finançait le déroulement des
classes de neige en raison de 50% des dépenses prévues pour ces
initiatives. Ces subventions facilitaient la mise en route des
classes de neige, en permettant, grâce aux opportunes intégrations
de la part des familles des élèves et éventuellement des organismes
locaux, communautés de montagne normalement, de gérer au mieux les
activités. Au cours du déroulement des classes de neige, l'activité
didactique normale n'était pas interrompue, mais simplement adaptée
selon l'horaire de la pratique du ski, en particulier le matin,
avec des activités complémentaires l'après-midi, comme par exemple
les visites aux institutions, curiosités locales, rencontres avec
les guides de montagne, les guides de la nature, ou à des
spectacles de théâtre et ainsi de suite. Ces classes de neige ne
pouvaient pas se dérouler par disposition administrative dans des
localités importantes, comme Courmayeur, La Thuile, Breuil,
Cervinia, Pila, Gressoney, Ayas, Champoluc, mais les localités
préférées étaient Rhêmes-Notre-Dame, Champorcher, Valgrisenche,
Crevacol, Saint-Rhémy-en-Bosses, c'est-à-dire les localités les
moins importantes et les moins fréquentées, justement pour
favoriser aussi la pratique du sport dans ces localités qui sont
moins importantes, mais pas moins bonnes que les autres.
Par la loi n° 19, c'est-à-dire la loi de l'autonomie scolaire,
on changeait un peu; on parle de réalisation et d'élargissement de
l'offre formative, et on lit: "l'élargissement consiste à
considérer toute initiative ultérieure par rapport au "curriculum"
obligatoire et cohérent avec ses propres finalités à la faveur des
élèves mêmes, de la population juvénile et des adultes, en se
mettant en accord avec d'éventuelles initiatives promues dans le
contexte culturel, social et économique de la réalité locale".
Deuxièmement, dans le passé il y avait souvent à propos des
classes de neige le problème des accompagnateurs, parce que
l'activité didactique n'était pas interrompue; par conséquent, les
professeurs tenaient des classes dans l'après-midi et les
accompagnateurs avaient aussi la responsabilité de ce qui arrivait
aux élèves, donc il y avait souvent des problèmes de sûreté, il y a
eu des accidents dans le temps, enfin, tout de même il reste que ce
qui a été fait pendant les classes de neige a eu une retombée
positive sur les différentes générations d'élèves: il y a des
jeunes qui ont appris à faire du ski à travers les classes de
neige. Toutefois ce type d'initiatives trouvait chez les
enseignants et, par conséquent, au sein des différents organes
collégiaux, une plus grande résistance, c'est-à-dire il y a eu un
problème aussi d'accompagnateurs.
Par la suite, il y a eu un troisième problème: il y a eu la
multiplication des initiatives didactiques dans les écoles,
c'est-à-dire il y a eu des choix différents, qui n'étaient pas de
choix de classes de neige, mais pour passer rapidement sur mes
données il y avait des semaines dans Côte d'Azur, il y avait la
semaine à l'éducation sur l'environnement avec l'éducation
scientifique, il y avait les sorties sur certaines régions
italiennes, les sorties à l'étranger, et donc on a un peu sacrifié
parfois, dans les années les classes de neige: cela un peu comme
panorama.
Je vous donne d'abord les données de l'année dernière. L'année
dernière, après les sélections pour les jeux sportifs des
étudiants, ont participé 480 élèves; cette année il paraît qu'il y
aura 600 élèves, mais les données ne sont pas encore sûres et dans
quelque temps j'aurai des données plus précises, surtout après le
déroulement des manifestations.
Je veux encore tout de même dire ce qu'on fait pour les sports
de la neige: il y a eu un accord avec "ASIVA" de financer les
institutions scolaires, afin de pouvoir suivre les élèves skieurs
qui s'éloignent parfois pendant un mois pour les cours de ski, de
façon qu'ils puissent être suivis par un "tutor", c'est-à-dire par
un enseignant qui les suit avant les cours et après quand ils
rentrent à l'école; pour cela cette année sont destinés 20.800,00
euros, justement comme contribution aux institutions scolaires. En
plus, on a commencé aussi à faire l'achat des portables à destiner
aux étudiants qui sont loin des classes pendant leurs compétitions,
de façon qu'ils puissent à travers le portable faire aussi des
épreuves écrites ou participer à la vie - même si de loin - de leur
classe; quelque chose on le fait et il me semble même que c'est
assez important. De toute manière, je crois qu'on peut vraiment
accepter la proposition de renvoi qui a été fait par le Président
de la Ve Commission, pour mieux formuler le texte et pour trouver
l'unanimité de la commission et du Conseil.
Presidente - La parola al Consigliere La Torre.
La Torre (FA) - Ho una grande confusione in testa, non riesco a
capire bene... allora la mozione è stata presentata e mi sembrava
che fosse il frutto del lavoro della commissione però; mi sembrava
anche che fosse stato decantato come un buon risultato... poi,
giustamente, il Presidente fa un intervento in cui dice che forse
potremmo portare qualche ulteriore riflessione; la dibattiamo o non
la dibattiamo? Interviene il Consigliere Frassy e spiega perché
bisogna dibatterla.
Il nostro Capogruppo, con molto buon senso, ha cercato di dare
una spiegazione logica, però mi sembra che non siamo stati
considerati più di tanto in merito alla spiegazione logica; poi
sento l'intervento dell'Assessore, fra l'altro mi sembrava
preparatissima e mi sembrava che dovessimo dibatterla... adesso non
capisco: ma la stiamo dibattendo o non la stiamo dibattendo? Siamo
d'accordo o non siamo d'accordo? Avevamo un'unanimità, non
l'abbiamo più! A questo punto per capire vorrei sentire almeno gli
altri membri della commissione, perché il Consigliere Salzone
quello che doveva dire lo ha detto molto chiaramente, il
Consigliere Frassy ha parlato, il Presidente ha parlato, la
Consigliera Squarzino ha parlato... inviterei anche i Consiglieri
Maquignaz e Viérin a dire qualcosa, altrimenti mi sembra che questa
sia una commissione di sordomuti che parlano a segni o non si
capiscono o che quando si capiscono scrivono delle cose e poi non
sono d'accordo, poi si dibatte, poi l'Assessore interviene e spiega
molto bene... a questo punto non capisco! È solo per cercare di
capire... poi mi rendo conto che sono un po' tardo... sono di
minoranza...
Presidente - La parola alla Consigliera Squarzino Secondina.
Squarzino (Arc-VA) - Sono sollecitata dall'intervento
dell'Assessore. Ringrazio l'Assessore per i dati che ci ha fornito,
ma proprio ascoltandola mi sembra che l'impegno della commissione
sia molto pertinente ed utile; poi possiamo decidere che queste
iniziative partano dal prossimo anno scolastico, perché capisco che
quest'anno non è possibile intervenire, quindi se l'Assessore è
disponibile possiamo organizzare dal prossimo anno scolastico,
eventualmente si può fare questa precisazione, ma proprio la sua
disamina di tutte le iniziative fa emergere che, mentre c'è una
grande attenzione per gli atleti - cioè per coloro che fanno gli
sportivi, quelli che non hanno bisogno di educazione sportiva, non
hanno bisogno di un aiuto a questa educazione sportiva perché già
eccellono in queste pratiche sportive -, c'è invece tutta una parte
di popolazione scolastica che non accede a queste pratiche.
Lei ha fatto giustamente cenno alle "classes de neige", a quelle
settimane sulla neve che erano molto simpatiche con tutti i
problemi a cui lei ha accennato, fra l'altro anche problemi di tipo
economico perché le scuole, se vogliono impegnare le risorse a loro
disposizione in questo settore, non possono più impegnarlo in
altri, e con l'autonomia le scuole fanno le scelte che ritengono
più utili dal punto di vista didattico. Ma questa mozione presenta
un punto che è interessante, cioè dice: "visto che c'è l'autonomia
e le scuole possono fare i programmi che vogliono, come Regione
abbiamo uno spazio che la legge sull'autonomia ci riconosce e che
vogliamo riempire". L'articolo 14 della legge sull'autonomia, a cui
fa riferimento questo impegno, dice (cito):
"Iniziative
organizzate dalla Regione. La Regione può finanziare ed organizzare
direttamente iniziative di carattere culturale, educativo e
sportivo destinate a più scuole anche di gradi e tipologie
diversi".
Allora è come se si dicesse: prendiamo atto di tutto
quello che la Regione sta già facendo - e l'elenco di iniziative
che lei oggi ha presentato ci dice come ci sia attenzione nel
settore sportivo -, ma se vogliamo incidere di più, forse bisogna
potenziare ulteriormente queste iniziative di carattere
sportivo.
Per questo, anche se come impegno generico, ma preciso nelle
indicazioni di marcia, noi chiediamo all'Assessore che, continuando
il lavoro che sta già facendo con le istituzioni scolastiche,
utilizzando le competenze che la legge sull'autonomia le dà, metta
più risorse in questo settore. Capisco, Assessore, che l'anno
scolastico 2004-2005 per quanto riguarda gli sport invernali è già
avviato e non si può più intervenire, ma per il prossimo anno
scolastico si può prevedere! Credo quindi che lei possa accogliere
il risultato del lavoro della commissione che dice: "cerchiamo di
utilizzare questo spazio che la norma ci dà e possiamo
eventualmente chiedere questo fin dal prossimo anno scolastico". Se
questa è la sua intenzione, credo che questa mozione dia una
direzione di marcia che completa quanto da lei presentatoci, e
credo anche che sia possibile accogliere questo invito per il
prossimo anno scolastico, anche per poter fare tutto quel lavoro di
cui parlava il Presidente della commissione: quello di convenzioni
per la fornitura dell'attrezzatura necessaria a prezzo agevolato;
lì, c'è tutto un lavoro che non può essere fatto in poco tempo.
Presidente - La parola al Consigliere Maquignaz.
Maquignaz (UV) - Anch'io volevo dire due parole e allinearmi con
le intenzioni che ha espresso il Consigliere Salzone, di rimandare
questa mozione in commissione...
(interruzione del Consigliere Salzone, fuori
microfono)
... da come ho capito... forse ho capito male... per poterla
discutere e approfondire meglio. Il Consigliere Sandri lo ha
espresso chiaramente e credo che anche l'Assessore abbia detto:
"riportiamola in commissione per migliorarla ancora".
A me sembra che si cerchi di strumentalizzare l'aspetto di
questa mozione: se la commissione ha lavorato in questa direzione è
perché crede in quello che è scritto; se, però, si può migliorare,
credo che l'intenzione sia ancora più propositiva e migliorativa,
per cui anch'io faccio questa proposta. Volevo chiedere al
Presidente se a questo punto si può rinviare in commissione oppure
no; il Consiglio si esprimerà ora sulla mozione o sul rinvio in
commissione?
Presidente - Io la interpreto così: c'è una questione sospensiva
avanzata dall'Assessore, ma prima - mi correggerà il collega
Lavoyer - era stata avanzata dal collega Salzone, è una
proposta...
Maquignaz (UV) - ... sottolineavo la proposta che è stata
fatta...
Presidente - ... se il senso della proposta del collega Salzone
era quello di rinviare l'argomento in discussione... mi è stato
detto di sì, ora mi viene detto di no...
Su questo credo che il Consiglio si potrà esprimere: c'è una
questione sospensiva, cioè che l'argomento venga non ritirato, ma
rinviato in commissione per ulteriori approfondimenti... credo che
su questo il Consiglio si potrà esprimere.
Maquignaz (UV) - Termino confermando quello che dicevo prima,
cioè di rimandarla in commissione... per migliorarla,
chiaramente!
Presidente - La parola al Consigliere Cesal.
Cesal (UV) - Devo ammettere di essere piuttosto sconcertato da
questa vicenda, perché credo che il problema interessi tutti i
Valdostani, tutti i membri di questo alto consesso, il più alto
consesso democratico della nostra Regione, il quale, molto spesso
però, dimostra di non essere all'altezza della situazione.
Credevo che questo fosse un problema di tipo amministrativo, che
dovesse essere affrontato per quello che è, quindi il mio
intervento non sarà a favore o contro questa mozione, l'ho firmata
in piena coscienza, sono convinto del fatto che si debba
intervenire; rifiuto però la lettura politica che è stata data a
questa richiesta di rinvio dal collega Frassy, perché di questo
ritiro, dell'approfondimento, del miglioramento del testo, se n'era
parlato in commissione in maniera tranquilla fra membri della
commissione, dove non ci sono le telecamere, non ci sono i "mass
media" che danno una ripercussione a quanto si dice! Se il collega
Frassy era o meno presente, questo non lo ricordo, però ricordo che
si era parlato e si era giunti più o meno ad una conclusione di
poter rinviare.
Vorrei rifiutare questo tipo di strumentalizzazione che è stata
lanciata in maniera pesante e strumentale da parte del collega
della "Casa delle Libertà", perché non è di questo che si deve
parlare! Abbiamo perso più di un'ora a discutere di questioni che
in fondo non hanno nessuna incidenza sulla vita dei Valdostani! Si
tratta di creare della "bagarre" in seno a questo Consiglio, una
"bagarre" che, per quel che mi riguarda, io rifiuto! Ripeto,
condivido le motivazioni che erano alla base del lavoro di questa
mozione, per cui accetto la proposta dell'Assessore di rinviarla in
commissione o, al limite, di votarla, perché, per quel che mi
riguarda, ritengo che su questo problema si sia fatta troppa
speculazione e si sia badato poco ai fatti e poco alla
sostanza!
Presidente - La parola al Consigliere La Torre.
La Torre (FA) - Prima avevo posto una domanda... evidentemente
non si riteneva di dovermi rispondere, però a questo punto mi
sembra di dover dire la mia, perché, di fatto, si sta dibattendo
questa mozione! E poi voglio dire: allora il problema non è che la
commissione è il centro dell'universo, c'è un Consiglio, ci sono
dei consiglieri che devono capire, non so cosa vi dite in
commissione, firmate delle mozioni, le presentate in Consiglio, io
i nomi li leggo... poi io sono un Consigliere e non so cosa avete
fatto nella commissione in merito a questo lavoro! Se poi
giustamente ritenete che si possa migliorare... ma chi è che non è
d'accordo, tutto si può migliorare, ma se avete firmato questo
testo è perché siete d'accordo, altrimenti non lo avreste firmato!
Poi si può migliorare: questo era il senso dell'intervento del
nostro Capogruppo, perché se ci sono delle proposte di
miglioramento, ben vengano e che si facciano!
Se il Consigliere Maquignaz, che è una persona competente perché
si occupa di questi argomenti in quanto Presidente degli
albergatori, in quanto maestro di sci, in quanto conoscitore della
montagna, ha delle proposte da fare, le faccia! Credo che qualunque
proposta di miglioramento debba essere accettata, tanto più mi
sembra di capire che avete raggiunto un accordo all'interno di
questa commissione. Io chiedevo: ma la stiamo dibattendo? Di fatto
ne stiamo dibattendo, è un'ora che ne stiamo parlando! Se questo
argomento veniva stroncato sul nascere, allora aveva un senso dire:
"non lo affrontiamo, non ne discutiamo, non ha senso", ma è un'ora
che ne state parlando e non siamo certo noi, della "Fédération",
che abbiamo monopolizzato il dibattito!
A questo punto dov'è il problema? Avete firmato una mozione,
avete sostenuto delle tesi; da qui possiamo partire e andare oltre,
certo, ci mancherebbe altro, a meno che non ci siano dei problemi.
Mi dite che ci sono dei problemi, vi fate carico dei problemi che
ci sono... benissimo, allora è un altro discorso, altrimenti ha
ragione il Consigliere Cesal quando dice che non è un problema
politico! Se non è un problema politico, affrontiamolo; se, invece,
è un problema politico, rinviamolo, perché ora sta emergendo
questo: che se è una questione amministrativa, se ne discute; se,
invece, è un problema politico dobbiamo rinviarlo! Mi dite che non
è un problema politico... allora discutiamolo! Diversamente è un
problema politico - parliamoci chiaro! -, perché per un Consigliere
che non ha seguito la vicenda e la segue qui, in aula, emerge
questo: emerge che c'è un problema politico! Forse è meglio che ne
parliamo.
Presidente - Vi era una proposta di rinvio in commissione: su
questo il Consiglio si esprimerà. Chiedo scusa, ma sono confuso
tanto quanto tutti voi; io cerco di amministrare questo Consiglio
con pacatezza, ma sento tutto e il contrario di tutto!
Alcuni consiglieri hanno formulato una proposta che io
interpreto come "questione sospensiva", cioè come un argomento che
debba essere rinviato al Consiglio. A me pareva più giudizioso che
questo Consiglio trovasse una "quadra", ma così non è; io non posso
che rimettermi alla volontà di questo Consiglio. Credo che sarebbe
stato più giudizioso, al limite, convocare una sospensione e il
Consiglio trovava la "quadra" su di un testo; mi sembra ridicolo
andare a votare uno da una parte e uno dall'altra su una questione
del genere, però...
Vi è una richiesta espressa che richiama l'articolo 61, cioè che
una questione può essere rinviata: su questo chiedo al Consiglio di
esprimersi.
La parola al Consigliere Frassy.
Frassy (CdL) - Per mozione d'ordine, l'articolo 61 non si può
applicare, perché l'articolo 61 dice:
"prima che abbia inizio la
discussione generale"
; la discussione generale è stata avviata,
la facoltà prevista dal 2° periodo del comma 1 dell'articolo 61
dice che lei, Presidente, ha tuttavia la facoltà di ammettere la
sospensiva, qualora la presentazione sia giustificata da nuovi
elementi emersi nel corso della discussione. Non ritengo che ci
siano gli elementi, ma penso che sia abbastanza evidente; non
risulta che nessuno l'abbia formulata espressamente, tanto che la
discussione poi è entrata nel merito della mozione; perciò,
Presidente, la invito a non "violentare", per l'ennesima volta, il
Regolamento!
Presidente - La parola al Consigliere Riccarand.
Riccarand (Arc-VA) - Il problema regolamentare dell'articolo 61
si pone anche riferito al contenuto della richiesta di sospensiva,
nel senso che detta richiesta, a parte il fatto che va posta
all'inizio, deve poi riguardare il progetto di legge o di
regolamento del provvedimento amministrativo, non può riguardare un
atto che è di iniziativa dei consiglieri come la mozione, cioè non
è contemplato assolutamente nell'articolo 61, quindi non credo che
si possa applicare a questo tipo di atto consiliare.
Presidente - Collega Riccarand, credo che la mozione porti
comunque ad approvare un atto deliberativo, cioè un argomento che
rientra fra quelli che possono essere sottoposti anche a questione
sospensiva, la mozione dà corso poi a un provvedimento
deliberativo. Tante volte il Consiglio si è espresso, lei lo sa
bene, anche sulle mozioni...
(interruzione della Consigliera Squarzino Secondina, fuori
microfono)
... è un atto deliberativo, non è un provvedimento...
La parola al Consigliere La Torre.
La Torre (FA) - Continuo a dire - e parlo come Consigliere, non
come esponente politico - che qui il problema è solo del metodo,
perché la domanda che ho posto prima era: si è aperto o non si è
aperto il dibattito? Se il dibattito non si era aperto, bisognava
votare subito sul rinvio in commissione. Uno aveva parlato a
favore, uno parlava contro, qualcuno si asteneva e si andava in
commissione e se ne discuteva. Se n'è parlato per un'ora e mezza...
io sono intervenuto proprio per porre quella domanda: ma la stiamo
dibattendo o non la stiamo dibattendo?
L'Assessore ha fatto l'intervento e ha spiegato tutti i suoi
meriti, la Consigliera Squarzino ha fatto le sue valutazioni,
allora anche noi abbiamo diritto di farle, perché noi non le
abbiamo fatte le nostre valutazioni! Tutti fanno le loro
valutazioni e poi si scopre che, alla fine, non se ne parlava!
Allora anche noi rivendichiamo il diritto di intervenire e di
entrare nel merito! Adesso si scopre che non era il dibattito, che
invece si sta parlando del più e del meno! Lo dico come
Consigliere, non sto rappresentando niente, altrimenti mi sembra
che veramente... allora il prossimo giro farò io la mozione
d'ordine e parlerò per un'ora sull'argomento che viene dopo, lo
dico subito, lo annuncio, sempre con il metodo di riportarla o di
rinviarla! Se il metodo vale, vale sempre!
Presidente - Ricordo che l'argomento in discussione di una
mozione era stato oggetto di discussione in Commissione di
Regolamento, la quale aveva interpretato espressamente anche la
mozione come argomento sottoponibile a questione sospensiva. La
discussione può portare anche alla valutazione di elementi
nuovi...
Frassy (fuori microfono) - ... il Presidente del Consiglio fa
"il bagnino della maggioranza"...
Presidente - ... collega Frassy, la invito a moderare i termini,
d'accordo? Collega Tibaldi, quando lei sarà qui, interpreterà
correttamente il Regolamento...
Frassy (fuori microfono) - ... il Regolamento si applica, non si
interpreta, è questo che caratterizza questa Presidenza! Il
Regolamento va applicato...
Presidente - ... cosa che lei fa regolarmente a suo uso e
consumo... su questo potremmo discutere a lungo, compreso le sue
presenze in Consiglio...
Frassy (fuori microfono) - ... chiedo il giurì d'onore su
questo! Ma stiamo scherzando? Lei contesta, a me, le presenze in
aula! Chiedo un giurì d'onore su questo e poi vediamo! Chiedo, ai
sensi del Regolamento, il giurì d'onore!
Un Consigliere della maggioranza (fuori microfono) - ...
chiediamo anche sul "bagnino" il giurì d'onore...
Frassy (fuori microfono) - ... lo chiediamo anche sul "bagnino"
e diciamo che per l'"Union Valdôtaine" fare il "bagnino" è
un'offesa! Per favore, regolatevi le questioni politiche fuori da
quest'aula e venite qui ad amministrare!
(Scoppia una polemica fra alcuni Consiglieri della
maggioranza e i Consiglieri del gruppo "La Casa delle
Libertà")
Presidente - Comunque l'interpretazione che il Presidente dà è
che esiste la possibilità che il Consiglio, che è il massimo organo
- lo dico con assoluta serenità - si esprima su una proposta fatta
da alcuni colleghi, di rinviare questo argomento in commissione. Su
questo alcuni colleghi si sono espressi contro; se ve ne sono altri
che si esprimono a favore, lo facciano, altrimenti pongo in
votazione la proposta dell'Assessore e da altri, di riportare la
questione in commissione...
(interruzione del Consigliere Frassy, fuori
microfono)
... collega Frassy, lei è già intervenuto! Non può intervenire
su ogni argomento 20 volte, lei ha già manifestato in modo chiaro
la sua opinione! Inoltre la invito ad essere più pacato; capisco il
suo nervosismo, ma la invito ad essere più pacato.
Lei sa che è facoltà di ammetterle anche nel corso della
discussione, l'Assessore l'ha giustificata...
Frassy (fuori microfono) - ... quali sono gli elementi emersi
nuovi? Vede, non possiamo accettare che questa maggioranza
"calpesti" il Regolamento in continuazione!
Presidente - Collega Frassy, non è vero!
Frassy (fuori microfono) - Non è accettabile da parte nostra! Le
regole devono essere rispettate da tutti, non accettiamo che si
prosegua in questa maniera!
Presidente - La parola al Consigliere Riccarand.
Riccarand (Arc-VA) - Ribadiamo la contrarietà a questa richiesta
di sospensiva e anche all'interpretazione che viene data del
Regolamento, perché la questione sospensiva è trattata con ogni
evidenza per quanto riguarda progetti di legge e di regolamento e
provvedimenti amministrativi.
Le mozioni sono trattate nel Regolamento nel Titolo VII, che
riguarda la funzione ispettiva e politica. È chiaro che la mozione
ha un significato di questo tipo, quindi non è riconducibile a un
provvedimento amministrativo; ma, a parte il caso specifico,
attenzione che andiamo a porre una questione di principio
rilevante, perché le mozioni sono un tipico atto con cui i
Consiglieri regionali - per lo più di minoranza - cercano di
sollecitare certe decisioni. Se ogni volta la maggioranza ci pone
una questione sospensiva, non fa discutere e rinvia il
provvedimento, viene meno anche la potestà da parte dei Consiglieri
di svolgere la propria funzione!
Riteniamo che ci siano questioni di principio di carattere
regolamentare che inducono a non utilizzare l'articolo 61, ma anche
agli effetti pratici non capiamo per quale motivo lo si vuole
utilizzare: c'è una maggioranza in questo Consiglio, se non va bene
la mozione, la maggioranza si esprimerà contro o si asterrà, quindi
la mozione non viene approvata, poi la cosa si riprenderà in
commissione. Non si capisce perché un testo, che è stato mantenuto
da alcuni Consiglieri che hanno ritenuto di mantenere la loro
firma, non possa arrivare alla votazione del Consiglio, se questi
Consiglieri vogliono che si arrivi alla votazione! Questo è un
diritto di chi ha presentato e firmato questo testo!
Presidente - Non condivido troppo, nel senso che la mozione,
proprio per definizione, consiste in un atto che è inteso a
promuovere una deliberazione da parte del Consiglio e la
Commissione Regolamento, riunitasi a tal proposito, diceva (leggo):
"le mozioni, senza dubbio, rientrano in questa nozione allargata
di provvedimento amministrativo, in quanto esse, per loro natura,
portano ad una deliberazione dell'Assemblea"
. In questi termini
dunque il rinvio è ammissibile ai sensi del Regolamento interno e
una conferma di questa interpretazione deriva indirettamente da
un'altra disposizione del Regolamento interno, in particolare
dell'articolo 104, comma 2, ove è stabilito che dopo 2 rinvii le
mozioni hanno precedenza nell'ordine del giorno, come in questo
caso. Con assoluto buon senso, pacatezza e tranquillità, credo che
questo rientri in tale casistica.
Come prima non ho considerato ritirabile la mozione perché
portava la firma anche di altri Consiglieri, ritengo che il rinvio
in commissione per ulteriori approfondimenti, avanzato da alcuni
gruppi, sia perfettibile e non lesivo della dignità né di questo
Consiglio, né dei Consiglieri. Lo dico in assoluta buona fede. Come
prima sono stato contrario al ritiro perché o vi era l'unanimità e
questo giustificava, tanto che ho permesso un dibattimento, vi sono
dei colleghi, fra cui l'Assessore, che chiede un rinvio in
commissione per approfondimenti, una stessa sua componente ha
chiesto che, se ci fossero approfondimenti, nulla ostava a trovare
una soluzione unitaria per un testo migliorativo... credo che con
un po' di buon senso si possa giungere a questa soluzione. È il
senso che intendo dare a questo articolo.
La parola al Consigliere Tibaldi.
Tibaldi (CdL) - Presidente, non è stato particolarmente
convincente, perché innanzitutto la sua facoltà di ammettere anche
nel corso della discussione una questione sospensiva come è stata
qualificata, deve essere sostenuta e giustificata da nuovi
elementi. Non abbiamo sentito una parola sui nuovi elementi che
sono intercorsi nel dibattito, l'Assessore non ha giustificato una
richiesta di rinvio con nuovi elementi, tali da sostenere il rinvio
in commissione. Se i nuovi elementi - come lei dice - sono un
approfondimento, non ci sembrano nuovi elementi, perché è stato
sottolineato "in primis" dal Consigliere Sandri, che parlava di 4
mesi, e poi da altri Consiglieri, che parlavano addirittura di 6
mesi, che tale questione è stata enucleata, approfondita nelle
dovute maniere!
Non si può ricorrere a questa facoltà in capo alla sua persona
di ammettere una questione sospensiva, quando non esiste un nuovo
elemento, e tanto meno è stato richiesto un rinvio ad altra seduta
prima che abbia inizio la discussione generale! Se è stato fatto, è
stato fatto in un momento tardivo. Poi ci spieghi, Presidente, se
la mozione rientra in un progetto di legge o di regolamento o in un
provvedimento amministrativo, perché un atto di indirizzo politico
non è qualificabile...
Presidente - ... lo ha interpretato la Commissione per il
Regolamento...
Tibaldi (CdL) - ... ma quando lo ha interpretato la Commissione
il Regolamento? Quando?
Presidente - Ci sono atti che parlano per me.
Tibaldi (CdL) - Lei, a memoria, ricorda atti che non sono però
nella memoria dei Consiglieri! Ci sembra che per l'ennesima volta
lei vada a violare una norma estremamente chiara, ci sembra che lei
interpreti a suo uso e consumo - non come ha addebitato al
Consigliere Frassy - una norma regolamentare! D'altronde penso che
l'opposizione abbia manifestato più volte una notevole
disponibilità quando si è trattato di modificare il Regolamento,
per permettere l'approvazione prima dei 6 mesi della famosa legge
sul bilancio, che salvava la Gestione straordinaria. Non
dimentichiamo queste cose, quindi non tacciate di "ostruzionismo"
l'opposizione, quando voi - in particolare, lei, Presidente -
cercate di applicare delle norme che non sono conformi
all'applicazione comune o all'interpretazione comune. È una
deformazione del Regolamento questa; quindi chiedo una breve
sospensione, affinché anche i Capigruppo possano ragguagliarsi su
una interpretazione completamente erronea e fuori luogo.
Presidente - Non concedo sospensioni su questo! La parola al
Consigliere Sandri.
Sandri (GV-DS-PSE) - Credo che si stia facendo un uso brutale
dei ragazzi valdostani che dovrebbero imparare a fare un po' di sci
e per cercare di ricondurre il tema dalle questioni formali a
quelle sostanziali.
Chiedo una sospensione del Consiglio per vedere se la
maggioranza, prima, e tutto il Consiglio, dopo, riesce a trovare un
testo concordato già in questi frangenti, per poter dare il via
alla questione.
Presidente - La richiesta di sospensione è per trovare un testo
che trovi, se possibile, l'unanimità? Credo che possiamo fare
subito la riunione. Il Consiglio è sospeso per un quarto d'ora.
Frassy (fuori microfono) - Ha dimostrato, Presidente, la
parzialità nell'applicare il Regolamento!
Tibaldi (fuori microfono) - ... se arriva dalla maggioranza va
bene... se arriva dall'opposizione non va bene!
Si dà atto che la seduta è sospesa dalle ore 17,39 alle ore
18,34.
Presidente - La parola al Consigliere Sandri.
Sandri (GV-DS-PSE) - Di necessità credo che abbiamo un po' tutti
fatta virtù. Credo che vada ad onore di tutti i firmatari della
mozione l'aver voluto mettere un po' di buona volontà; abbiamo
recuperato, in una mezz'oretta, il tempo che forse abbiamo perso
precedentemente per incomprensioni di vario genere, di cui, per
quanto è mia parte, mi scuso.
Abbiamo proposto un nuovo testo di commissione in cui sono state
fatte alcune modifiche, proprio per consentire quel lavoro di messa
a punto necessario per raggiungere un ottimale risultato. In
particolare, rispetto al testo iniziale, è stato modificato
l'impegno temporale che passa da quest'anno scolastico al prossimo
anno scolastico; anzi, con precisione, dal prossimo anno scolastico
in avanti, quindi dalla variazione di bilancio di quest'anno al
bilancio successivo bisogna mettere in atto i vari provvedimenti
perché questo possa partire.
La seconda messa a punto è stata per evitare generalizzazioni
poco chiare e impegni che poi possono suscitare delle perplessità,
ma soprattutto per evidenziare il lavoro della commissione che era
partito soprattutto dallo sci, si sono previsti corsi di
insegnamento dello sci e degli sport invernali dando la possibilità
di intervenire su tutti gli sport invernali, ma dando il giusto
posto allo sci, come era stato previsto e come è risultato dai
lavori di commissione. In più - questa è forse la parte più
rilevante dal punto di vista pratico, benché sia quella che
comporterà maggiore impegno per l'Assessore, per la Giunta
regionale e per la commissione -, tutto questo potrà essere
realizzato anche attraverso opportune convenzioni, non solo più
limitate alla fornitura dell'attrezzatura necessaria a prezzo
agevolato - che fra l'altro avrà particolari difficoltà ad essere
messa in piedi, ma la studieremo -, ma opportune convenzioni di
vario genere. Sto pensando al discorso degli impianti di risalita
piuttosto che maestri di sci e tutti coloro che possono contribuire
in modo agevolato a favorire la ripresa della pratica dello sci nei
nostri giovani.
Presidente - La parola al Consigliere Frassy.
Frassy (CdL) - Esprimo soddisfazione perché il tempo che abbiamo
dedicato a un dibattito forse anche dai toni accesi nelle ore
passate non è stato tempo perso, perché alla fine è stato ritrovato
quel filo conduttore che aveva accompagnato i lavori di
approfondimento e le indicazioni scaturite in V Commissione; quella
richiesta della V Commissione viene finalmente presentata all'aula,
per poter diventare un atto di indirizzo politico concreto sul
quale pensiamo vada visto un segnale di grande attenzione per la
montagna e per lo sport dei giovani, in relazione all'approccio con
la montagna.
Abbiamo perciò risottoscritto questa mozione. Ovviamente
dedicheremo particolare attenzione affinché questa cosa possa
concretizzarsi nelle migliori aspettative, che penso siano quelle
che hanno animato un po' tutti i promotori di questo impegno. Nel
ribadire il nostro voto e la nostra soddisfazione chiudiamo questa
dichiarazione di voto.
Presidente - Pongo in votazione la mozione nel nuovo testo, che
recita:
Mozione
Il Consiglio regionale della Valle d'Aosta
Visto il lavoro eseguito dalla V Commissione consiliare
permanente "Servizi sociali" in merito alle cause che hanno indotto
ad una disaffezione della popolazione valdostana allo sci, in
particolare a quello da discesa;
Visto quanto emerso dai dati forniti dalla Siski s.r.l. in
base ai quali la percentuale dei valdostani che pratica lo sci è
inferiore al 15% e, secondo gli operatori del settore, ciò è dovuto
alla difficoltà delle scuole nell'organizzazione di corsi di sci a
favore degli studenti e all'elevato costo dell'attrezzatura
necessaria allo svolgimento di tale disciplina e del biglietto di
accesso alle piste da sci;
Preso atto con soddisfazione che su richiesta del Governo
regionale la Siski s.r.l. ha introdotto uno Skipass stagionale
gratuito a favore dei bambini delle scuole materne ed
elementari;
Sottolineato come lo sci sia una pratica sportiva legata alla
montagna, fattore essenziale della nostra cultura, nonché di
condivisione, di educazione alla socialità e di senso
comunitario;
Ricordato il valore delle scuole dal punto di vista educativo
e di costruzione di un senso comunitario e di condivisione di
valori ed esperienze;
Impegna
l'Assessore regionale all'Istruzione e Cultura, d'intesa con
le istituzioni scolastiche, ex articolo 14 della legge regionale 26
luglio 2000, n. 19 (Autonomia delle istituzioni scolastiche), a
finanziare e organizzare, dal prossimo anno scolastico,
manifestazioni promozionali delle pratiche sportive legate alla
neve e corsi di insegnamento dello sci e degli sport invernali,
destinati a tutti gli studenti, anche attraverso opportune
convenzioni, anche per la fornitura dell'attrezzatura necessaria a
prezzo agevolato.
F.to: Sandri - Maquignaz - Salzone - Squarzino Secondina -
Viérin Laurent - Frassy - Cesal
Consiglieri presenti, votanti e favorevoli: 32
Il Consiglio approva all'unanimità.
