Classificazione
BILANCIO E CONTABILITA' REGIONALE



Oggetto del Consiglio n. 3130 del 4 dicembre 2007 - Resoconto
OBJET N° 3130/XII - Début de la discussion générale des lois
de finance et de budget pour l'année 2008.
Président
- Je vous rappelle que nous étions en train de
discuter les objets n° 28 et n° 29, nous avions écouté dans la
journée d'hier les rapports du rapporteur Praduroux, ainsi que de
l'Assesseur Marguerettaz. Je pense que l'on peut faire une
discussion conjointe, donc j'ouvre la discussion générale. Je vous
rappelle que les amendements peuvent être présentés jusqu'à 16,00
heures cet après-midi.
La parole au Conseiller Secrétaire Venturella.
Venturella (Arc-VA)
- Il mio intervento verterà su 3
osservazioni che vorrei fare al Governo regionale, esse riguardano
2 particolari tipi di uscite, ossia l'assetto del territorio e
tutela dell'ambiente, il settore dei trasporti e infine un paio di
modeste riflessioni sulle entrate. Scorrendo il bilancio, vorrei
iniziare da ciò che di solito affrontiamo per ultimo: la spesa, per
analizzare non dico voce per voce, perché non è il caso, perché il
lavoro in Commissione è stato approfondito, ma analizzare 2
settori: il settore dell'assetto del territorio e il settore dei
trasporti.
Nell'assetto del territorio e tutela dell'ambiente, quello che
viene chiamato settore uno, sono ricompresi alcuni settori di
programmi e abbiamo notato che all'interno di questi diversi
capitoli che sono a capo di diversi Assessorati, la fa da padrone
l'Assessorato dei lavori pubblici. Infatti su una spesa globale di
100 milioni di euro, per gli 8 programmi a capo dell'Assessorato
dei lavori pubblici vi sono 90 milioni, e parlo specificamente di
questo settore. Abbiamo notato che vi è un solo programma, la
viabilità, che occupa più di 1/3 delle spese; se andiamo a vedere
programma per programma, notiamo, se si confrontano i dati
assestato 2007 con i dati previsione 2008, alcune cose
interessanti. Sono 8 i programmi, notiamo l'urbanistica con una
spesa di 100mila euro con l'1% di percentuale all'interno di questi
90 milioni, mentre l'edilizia abitativa, da come è scritto sul
bilancio, perde assestato 2007 previsione 2008 circa il 6%. Se nel
2007 la spesa era circa il 10% all'interno di questo settore,
invece la previsione per il 2008 è il 4%, con una perdita secca del
6%; abbiamo un aumento per quanto riguarda la viabilità del 3,7%,
una diminuzione nel settore delle calamità naturali, una
diminuzione nelle opere pubbliche diverse (4%), abbiamo un aumento
difesa del suolo di + 4%, ambiente e sviluppo sostenibile + 2%,
protezione civile + 2%. Insomma facendo l'analisi comparata
all'interno dei diversi settori notiamo queste discrepanze. Una
perdita secca quindi del settore edilizio abitativo a favore di
altri settori quali la viabilità con circa 4% di risorse in più e
con altri aumenti spalmati su altri programmi. Questi aumenti
potrebbero farci pensare ad una propensione dell'Assessorato dei
lavori pubblici a considerare l'ambiente e la sua tutela una
priorità; 3 sono i capitoli che dopo quello della viabilità
rappresentano più della metà delle spese di questo Assessorato:
difesa del suolo, ambiente e sviluppo sostenibile, protezione
civile. Se andiamo ad analizzare capitolo per capitolo la spesa
relativa alla difesa del suolo, pagina 136, vediamo che circa l'80%
delle risorse per questo intervento sono destinate alla
realizzazione di opere pubbliche, che in alcuni casi sono opere di
tipo viario o che insistono sulla viabilità o di infrastrutture ad
esse collegate. Se andiamo ad analizzare anche il settore ambiente
e sviluppo sostenibile, vi sono 7 pagine - da pagina 145 a pagina
151 compresa - con una spesa di circa 22 milioni di euro totale
all'interno di questo settore, però non ci dobbiamo fermare alla
lettura del settore di intervento, ma, dato che si parla di
bilancio e di finanze, dobbiamo andare ad individuare capitolo per
capitolo come vengono spesi i soldi. La lettura attenta dei diversi
capitoli del settore ambiente e sviluppo sostenibile che lo
compongono ci fa notare la presenza di progetti in materia di
riqualificazione e valorizzazione dei beni urbanistici e ambientali
nei quali è celato il cofinanziamento di alcune opere proposte dai
Comuni, che sono un'altra volta di tipo viario: ad esempio, si
fanno delle rotonde, si sistemano dei parcheggi, dei marciapiedi.
Dall'analisi delle voci che compongono tale settore di intervento
insomma si può mostrare l'estrema eterogeneità e frammentazione
delle diverse voci, perché è in questa particolare area di bilancio
che troviamo di tutto e il contrario di tutto. Pensate, troviamo
capitoli che vanno dalle spese di funzionamento dell'Osservatorio
acustico alle spese di manutenzione e gestione degli impianti di
depurazione delle autorimesse regionali, dalle spese per il
trattamento del liquame bovino in unità mobili agli incentivi per
il rinnovo delle auto e del parco circolante di auto e moto, dai
contributi per la demolizione di impianti tivù e radio obsoleti, a
quelli per il trasporto dei rifiuti. Una vera babele
amministrativa, sulla cui opportunità viene spontanea una domanda:
perché nel settore dell'ambiente e sviluppo sostenibile si
riuniscono tante voci diverse come composizione, quali sono le
motivazioni che dovrebbero essere adottate in nome del sano
principio della semplificazione amministrativa? Ossia una cosa
chiara, per cui nel Programma 2009 ambiente e sviluppo sostenibile
si parla di ambiente e sviluppo sostenibile e non di altro e questo
per la semplificazione amministrativa, ma anche per una lettura
immediata e chiara, invece queste motivazioni che mescolano il
liquame dei bovini alle auto e moto obsolete, le apparecchiature
sofisticate dell'ARPA agli impianti di depurazione dei garage
regionali; perché questo? Crediamo che, al di là delle
giustificazioni che potrà darci l'Assessore, citando paragrafi,
sottoparagrafi, forse ve ne sono 2 che dominano su tutte: la prima
è la ricerca a tutti i costi dell'immagine, una bella "verniciata"
di ecologismo e ambientalismo al preventivo 2008, per dire:
"guardate come siamo bravi, spendiamo 90 milioni di euro per la
tutela dell'ambiente e per lo sviluppo sostenibile e di questo più
di 1/4 solo per lo sviluppo sostenibile"; la seconda è l'utilizzo
spregiudicato di questo dato, 90 milioni e quasi 22 per lo sviluppo
sostenibile in questo caso crediamo manipolato, non corretto, per
presentarsi nelle statistiche nazionali ai primi posti delle
Regioni italiane nella difesa del territorio e nell'applicazione
dei principi di sviluppo sostenibile.
Se analizziamo l'ultimo settore: quello della protezione civile,
con 16 milioni di euro circa, anche qui non dobbiamo fermarci alla
cifra globale di spesa, ma dobbiamo andare ad analizzare capitolo
per capitolo; in questo programma sono ricomprese diverse attività,
fra cui spicca una voce in particolare: le spese per il
mantenimento del servizio di elitrasporto, 8 milioni di euro. Quasi
metà della voce di bilancio chiamata protezione civile se ne va in
volo, alpino. Un'altra voce ci preme analizzare non tanto per la
spesa in sé, circa 4 milioni di euro, né per l'indubbia utilità che
riveste il servizio di soccorso sci sulle piste da discesa e da
fondo, ma per la sua collocazione proprio in questo settore di
intervento: protezione civile. Ci chiediamo se sia corretto far
risalire alla Protezione civile, che è rappresentata da tutte le
strutture e le attività messe in campo dall'amministrazione
pubblica per tutelare l'integrità della vita, dei beni,
dell'insediamenti e l'ambiente dai danni o dal pericolo di danni
derivanti da calamità naturali, catastrofi e altri eventi
calamitosi, le funzioni dei "pisteurs-secouristes", che operano nel
campo della prevenzione e del soccorso da attività di tipo
turistico. L'inserimento di questo capitolo di bilancio,
"pisteurs-secouristes", dal punto di vista concettuale, va bene
nella protezione civile?
Crediamo che questo lavoro di analisi delle singole voci di ogni
programma sia dovuto, per poi andare al settore dei trasporti, che
è strategico, naturalmente se la gestione e gli investimenti sono
indirizzati all'uso del mezzo di trasporto pubblico locale più eco
compatibile di tutti: il treno. Se diamo per assodata questa
ipotesi che non dovrebbe rappresentare un'ipotetica scelta
strategica, ma un teorema, che, proprio per la sua
incontrovertibile fondatezza, è dato per teorema - la tesi -,
dovremmo osservare all'interno del bilancio di pari passo che
l'impostazione delle voci di bilancio che attengono al settore
trasporti sia tutta o quasi tutta tesa a privilegiare il trasporto
su ferro, ma questo nel bilancio, in quelli passati e chissà se nei
preventivi futuri potremo apprezzare un'inversione di rotta, non
esiste, né vi è un piccolo segnale. Infatti su una spesa globale di
poco meno di 43 milioni di euro abbiamo circa 17,5 milioni di euro
per il trasporto pubblico, ma su gomma, con gli autobus, che in
percentuale sappiamo essere il 41%, ossia 4 milioni di euro su 10
del bilancio relativo al settore dei trasporti sono attualmente
spesi per far circolare gli autobus in regione. Dovremmo aspettarci
a questo punto che, proprio per l'orografia del territorio
valdostano, che con tante valli laterali deve privilegiare il
trasporto su gomma per il collegamento fra le valli laterali e la
valle centrale, la seconda modalità di trasporto almeno quella che
dovrebbe attestarsi al secondo posto, fosse il treno, invece no...
al secondo posto troviamo le spese per far volare gli aerei "Air
Vallée", per ampliare e far funzionare l'aeroporto. Vediamo in
dettaglio le cifre: sempre su 43 milioni di euro, circa il 23%
vengono utilizzati per nuovi impianti, per attrezzature, per la
gestione e il funzionamento della cosiddetta "attività di volo
aeroportuale" sita in quel di Saint-Christophe, quindi quasi 1/4 di
quello che si prevede spendere per i trasporti, che assomma a circa
10 milioni, sarà utilizzato per l'aeroporto e attività connesse;
una bella fetta! Se poi si estrapola per lo stesso settore il dato
delle spese in conto corrente, notiamo che la spesa per far
funzionare l'aeroporto di Saint-Christophe è circa una volta e
mezzo, se non 2 volte, quella necessaria al contratto integrativo
di servizio per il trasporto ferroviario. Infatti per trasportare
circa 8.000 persone in un anno si spendono per spese in conto
corrente 1,8 milioni di euro per il funzionamento e 1 milione di
euro per il servizio aereo Aosta/Roma. Ho fatto un po' di conti, se
si divide la spesa per far volare gli aerei in servizio Aosta/Roma
e viceversa, e qualche volo alpino di super leggero o di aliante,
abbiamo un "range" che va da 130 euro a passeggero a 350 euro a
passeggero, ossia spendiamo circa 128-300 euro a passeggero/volo
all'anno. Se questo dato lo confrontiamo con la spesa per il
trasporto su ferro, abbiamo un dato sconsolante: in Commissione
abbiamo sentito che circa il treno chilometro anno per le ferrovie
si attesta su 1,7 milioni; se moltiplichiamo 1,7 milioni per il
costo a chilometro, che si aggira attorno a 7-8 euro/km., abbiamo
una cifra di circa 14 milioni di euro all'anno. Se dividiamo questo
dato per il numero di passeggeri che annualmente circolano sui
nostri treni con una media molto bassa, circa 1.500 passeggeri
giorno, attenzione per una tratta molto bassa, ma moltiplichiamo
1.500 passeggeri giorno per il numero di giorni: 365... vogliamo
moltiplicarla per 1.000 che è una cifra bassissima? Ricordo che di
solito si attesta su 2.000-2.500 passeggeri giorno. Abbiamo che la
spesa, che non è a carico della Regione per ora, ma a carico dello
Stato, risulta essere di 30 euro a passeggero. La nostra
Amministrazione insomma con i suoi finanziamenti privilegia una
modalità di trasporto che costa e inquina tanto e che è riservata
ad un ristretto numero di abitanti. La scelta futura poi di
ampliare l'aeroporto, che avrà grosse ricadute negative dal punto
di vista ambientale e anche economico-finanziario, crediamo sarà
nefasta per la nostra Regione.
È sul capitolo delle entrate che forse si giocherà il futuro
ruolo della politica e della sua capacità di rispondere in modo
adeguato alle sfide, ma soprattutto ai cambiamenti che potrebbero
affacciarsi sulla scena politico-economica della nostra Regione.
Bisogna però partire da un dato certo, che non ha paragoni neppure
a livello internazionale sia che si tratti di Paesi federali, sia
di Paesi ad impianto istituzionale centralistico, non è questa la
sede per approfondire tale dibattito; se di semplici e crude cifre
dobbiamo trattare, sicuramente non saremo quelli che deviano l'asse
della discussione, ma credo che almeno qualche breve riferimento a
questa situazione delle entrate vada fatta. Quali sono i fattori
che hanno giocato a favore di tale situazione? Vari, da quelli
storici geografici: uno su tutti la famosa compensazione per le
diseconomie di scala a causa delle ridotte dimensioni della Valle,
che porta nelle casse della Regione gli introiti del Casinò a
fronte di una concessione; culturali, forse una mitizzata
rappresentazione del particolarismo valdostano; un clima politico
generale propenso ad accontentare - fra gli anni '70 e '90 - le
richieste delle minoranze etnico-linguistiche. Sono i numeri però
che parlano: se confrontiamo i dati delle entrate - titolo I - del
1997 con quelli del 2007, si passa da 1.400 miliardi di vecchie
lire a 1,1 miliardi di euro, con un incremento del 50%, ossia in 10
anni le entrate si sono incrementate del 50%; se calcoliamo un
tasso di inflazione del 2,5% annuo, fa il 25% non il doppio.
Dobbiamo quindi partire da questo dato; non solo in senso generale,
ma se andiamo nel particolare e analizziamo i dati delle entrate,
come l'Assessore ci insegna, al netto delle partite di giro, più
precisamente il rapporto entrata-abitante, si ha una situazione
interessante. Abbiamo il bilancio di previsione della Lombardia,
sempre l'entrata al netto delle partite di giro diviso il numero
degli abitanti, abbiamo 2.500 euro ad abitante. La Lombardia è una
Regione a statuto ordinario, mi si dirà; allora andiamo alla
Sicilia, che è come noi Regione a statuto speciale, qui non si
capisce bene, il bilancio siciliano è particolare, ma il "range" va
da 3.000 a 4.800 euro ad abitante. Non va bene neanche questo,
andiamo sull'arco alpino, prendiamo la Provincia di Trento,
previsione 2008, dividendo le entrate al netto delle partite di
giro per gli abitanti abbiamo 7.570 euro ad abitante. Non va bene
perché Trento ha meno competenze di noi? Andiamo a Bolzano che è
più vicino a noi, Bolzano ha 10.482 euro ad abitante ma, essendo
Provincia, ha meno competenze di noi. Andiamo alla Regione Valle
d'Aosta: i conti fatti sul milione diviso gli abitanti, circa
125.000, danno un'entrata pro capite annua di 13.104 euro. Come per
l'anno passato che era circa 12.260, anche per tale esercizio
finanziario la situazione dal punto di vista delle entrate è
ragguardevole, quindi è questo il nostro riferimento: tale
ragguardevole cifra che ci viene versata dallo Stato, che riusciamo
a recuperare... ma cosa riusciamo a recuperare? Perché sempre nel
capitolo entrate è interessante il confronto fra i dati generali e
ora del titolo I, che riguarda le entrate derivanti da tributi
propri e da compartecipazione. Compartecipazione è quello che in
definitiva viene devoluto alla Regione, lo Stato ci versa tributi
di nostra competenza, mentre invece i tributi propri sono quelli
che riusciamo ad imporre autonomamente, un rapporto importante
questo del confronto fra ciò che si versa e ciò che riusciamo a
recuperare noi autonomamente. Se confrontiamo all'interno del
totale del titolo I con quello del 2008, abbiamo una flessione che,
seppur leggera, è oltremodo preoccupante perché ripetuta nel tempo.
Perdiamo la nostra capacità di imporre autonomamente i tributi
certi per uno 0,22%, però, confrontato al dato dello scorso anno in
cui si perdeva lo 0,14%, arriviamo ad un "trend" in negativo,
mentre le compartecipazioni sono in aumento, accentuando la diretta
dipendenza o, meglio, la scarsa autonomia della Regione. A questo
punto dobbiamo interrogarci a partire dal fatto che in un modo o
nell'altro l'Italia dovrebbe giungere alla meta prima o poi dello
Stato federale e quindi all'applicazione a livello fiscale di quei
meccanismi di responsabilizzazione delle comunità rispetto al
periodo fiscale e di quei meccanismi di compensazione fra Regioni
diverse. La risposta passa alla politica, che deve o dovrà "guadare
al di là del proprio naso". Quando De Rita 2 anni fa parlava della
Valle d'Aosta come di una Regione ad alto benessere senza sviluppo
forse il riferimento era alla situazione che oggi con questo
bilancio di fine legislatura si è venuta a creare. È chiaro, appare
improbabile percorrere una strada autolesionista, che chiede alla
popolazione di rinunciare a privilegi, però il problema bisogna
porselo al fine di evitare alcuni riferimenti che vengono chiamati
da qualcuno di "macelleria sociale", riferimenti alla chiusura di
scuole, alla chiusura di consultori, alla chiusura di ambulatori
sul territorio che qualche mese fa il Presidente Caveri ipotizzava
in risposta al tentativo di proporre da parte del Governo centrale
un meccanismo di federalismo fiscale.
Président
- La parole au Conseiller Lattanzi.
Lattanzi (CdL)
- Volevo ascoltare ancora qualche
intervento magari della maggioranza, visto che con grande enfasi
l'Assessore alle finanze ieri ci ha illustrato la finanziaria; devo
dire con un po' meno enfasi il relatore Praduroux, ma la materia
non è facile e ha tutta la mia comprensione. Stiamo affrontando una
legge importante che chiude un ciclo, una legge che dico subito ha
centrato tutti gli obiettivi che questa maggioranza... mi correggo:
le maggioranze che si sono alternate in tale quinquennio avevano
dichiarato 5 anni fa quando si installarono in questo Consiglio. Mi
sono andato a rileggere il programma, l'80% di quel programma che
era "Union Valdôtaine"-"DS" è stato realizzato, poi il fatto
politico è che quella maggioranza non esiste più, che un anno e
mezzo fa ai "DS" è subentrata la "Stella Alpina". Devo dire che non
ci sono stati grandi cambiamenti di tipo indirizzo politico
economico e finanziario, perché questa finanziaria chiude un ciclo
difficilmente controvertibile in corsa, perché la realtà valdostana
che con questa finanziaria si intende gestire è complessa, è in
evoluzione. Cercherò di non concentrarmi subito sul documento di
bilancio, che commenterò alla fine del mio intervento, ma cercherò
di inquadrare questa finanziaria e questi 5 anni di finanziarie
della maggioranza nel contesto economico-sociale della Valle
d'Aosta.
Non tedierò tanto i colleghi, perché hanno avuto modo in questi
anni di partecipare a seminari, convegni che hanno voluto
illustrare la realtà valdostana, una realtà che è sotto gli occhi
di tutti, che possiamo condividere quando citiamo alcuni dati. Un
dato curioso è che pochi mesi fa abbiamo superato le 125.000 unità
abitative, è un dato poco pubblicizzato, ma è un segnale importante
se solo pensiamo che all'inizio di tale quinquennio la popolazione
residente in Valle d'Aosta era circa 123.000 persone. Questo non
per un saldo positivo delle nascite della Comunità valdostana, che
è in negativo di 300 unità annue, ma per un forte incremento
dell'immigrazione che ha interessato anche la nostra Regione,
qualcuno dice fortunatamente perché così abbiamo una risorsa per la
nostra economia, altri dicono che molta di quella manodopera ci
pone dei problemi di integrazione che tutti abbiamo sotto gli
occhi. Dobbiamo rilevare che l'età media della nostra popolazione è
in questo quinquennio decisamente salita, abbiamo ormai una
popolazione che invecchia molto velocemente perché il saldo delle
nascite è negativo, mentre la vita si allunga; tra l'altro, una
società che invecchia più rapidamente di quanto non sia quella
italiana con un coefficiente del 3? maggiore con l'aumento degli
oltre sessantacinquenni rispetto all'Italia. Questo popolo che
cresce, che cambia, ha una sua capacità di crescita in termini
economici e rilevo qui un primo dato curioso: nella relazione
dell'Assessore viene citato l'Istituto "SVIMEZ" per misurare la
crescita del PIL, mi rifaccio al dato ISTAT che invece ci dice una
cosa un po' diversa: che il PIL della Valle d'Aosta cresce meno di
quello italiano, già abbastanza asfittico attorno all'1,6-1,7%,
mentre quello della Valle d'Aosta attorno a 1,6-1,5%. Fra l'altro,
tutti i dati di analisi dei PIL sono per il prossimo anno in
revisione al ribasso, quindi una economicamente che fa fatica a
stare al passo di una già difficile crescita nel contesto europeo,
che fa fatica all'interno di una globalizzazione di aree economiche
che ormai si misurano con le aree valutarie dello "yen"
dell'oriente, che cresce del 10% all'anno, del dollaro americano
che crea molto deficit e che si svaluta pesantemente, ma che crea
una crescita attorno al 3% annuo. L'Europa fa fatica a star dietro
a questa crescita mondiale, paga una serie di problemi strutturali
di cui sentiamo parlare, di cui, quando si parla di riforme
strutturali dell'Europa, paga un invecchiamento della popolazione,
paga una manodopera troppo costosa, paga una stratificazione di una
serie di privilegi di cui le popolazioni europee non vogliono fare
a meno sia perché li hanno conquistati nel tempo, sia perché,
quando uno si abitua bene, poi tornare a correre diventa difficile,
in questo contesto l'Italia fa più fatica delle altre e la Valle
d'Aosta ancora più fatica dell'Italia. Questo è il quadro in
termini economici: un PIL in termini valdostani misurato in 3,3
miliardi di euro e qui è curioso ricordare che l'80% è dei servizi,
mentre solo il 19% riferito all'industria e solo 1,3% al settore
agricolo: questo ci permette di inquadrare la nostra Comunità
all'interno delle scelte che la finanziaria fa di indirizzo e di
sostentamento, di promozione e sviluppo nei vari settori.
I consumi in Valle d'Aosta si attestano attorno a 2.500 miliardi
di euro, con una particolare nota: sembra che noi mangiamo meno
degli altri, circa il 12% dei nostri consumi va in alimentari
contro un dato nazionale del 16% e tutto il resto all'87%. Il
reddito medio delle famiglie valdostane è di circa 31mila euro, si
colloca in termini di redditività familiare al secondo posto dietro
Milano, un dato di grande ricchezza quando si parla della
popolazione valdostana che in termini di ricchezza incassata ogni
anno è seconda solo in termini italiani e nelle prime posizioni in
Europa e le famiglie valdostane hanno mediamente un patrimonio
personale di circa 461mila euro, di cui 2/3 sono valori immobiliari
e il resto in valori mobiliari, investiti tutti a breve con un
atteggiamento di grandissima prudenza, diciamo molto montanaro. Le
imprese in Valle d'Aosta sono 14.700; c'è stato, rispetto al 2005,
un aumento della mortalità - nel senso di chiusura o per
fallimento, o per difficoltà, o per cessazione dell'attività -
delle aziende valdostane, fra l'altro con un dato che passa dal 6%
al 6,9%, ossia le aziende valdostane muoiono più rapidamente di
quanto non muoiono quelle italiane (5,7%). La nascita di nuove
aziende nel 2005 ha registrato un dato di 6,5%, nel 2006 è
rallentata al 6,3%, anche qui un dato inferiore, mentre la nascita
di nuove aziende in Italia è del 6,9%. L'Italia in termini di
imprese cresce dell'1,2%, la Valle d'Aosta perde qualcosa. La moria
più importante è nei settori agricolo, estrattivo, manifatturiero,
considerati settori ormai maturi per quanto riguarda l'economia
valdostana, mentre, guarda caso, anche qui un dato importante,
prima sentivo il collega Venturella che richiamava l'utilizzo delle
risorse per incrementare le opere pubbliche, in Valle d'Aosta le
aziende che crescono in termini di apertura sono proprio quelle
delle costruzioni. È un dato interessante perché su 14.000 aziende
4.000 sono aziende edili e sono il 75% di quelle industriali
valdostane. Dicevo l'82% delle costruzioni rispetto... fra l'altro,
tenete presente che, mentre in Valle d'Aosta sul totale delle
attività il 32% sono di tipo artigiano e il 75% di tipo industriale
e la percentuale più importante dell'82% è di costruzioni, in
Italia le aziende che si occupano di costruzioni sono il 67%. Che
si occupano di servizi in Italia sono il 17%, in Valle d'Aosta sono
il 16%, qui vi sono il commercio e il turismo che fanno la
differenza. Un dato interessante riguarda le imprese femminili, di
cui si parla molto: le imprese femminili in Valle d'Aosta calano da
3.782 a 3.761, sono 10.400 le donne occupate nell'impresa e sono il
26% delle imprese, mentre crescono del + 8,2% le imprese aperte da
extracomunitari in Valle d'Aosta sul 2005, sono il 4% in crescita
forte rispetto al totale e anche qui con una forte presenza delle
costruzioni.
Il tasso di disoccupazione del 3% rimane sostanzialmente
stabile, il tasso di occupazione è del 67%, il 70% nei servizi - si
inverte il dato rispetto alle imprese -, il 24% nell'industria e il
5% nell'agricolo. Gli occupati, ossia tutti quelli che lavorano
rispetto ai 125.000 abitanti, sono 55.000, anche questo è un dato
interessante se pensate che 55.000 persone producono una ricchezza
per mantenere tutti gli altri 75.000 che per giovane età, o per
anzianità, o disoccupazione non svolgono attività lavorativa.
La nostra Regione riesce anche ad esportare qualcosa di quello
che produce, le esportazioni sono molto cresciute in questo ultimo
periodo (circa il 19%), ma questo dato è determinato quasi
esclusivamente dalla "Cogne Acciai Speciali", che ha fatto delle
commesse importanti e ha cambiato il dato, con un saldo positivo.
Cresce anche l'"import", che cresce del 39%, anche qui è la "Cogne"
che fa la differenza, perché sono le materie prime che importa per
produrre il suo "export". Crescono le esportazioni tradizionali,
mentre diminuiscono le esportazioni di "hi-tech", avevamo tutto un
settore in bassa valle che produceva alta tecnologia, quello sta
dismettendo, quindi continuiamo ad esportare un settore
tradizionale, che ricordo è ad alto rischio, perché i prodotti
tradizionali sono al centro della globalizzazione, mentre, laddove
potremmo fare la differenza, nell'alta tecnologia, sono crollate
del 13% le esportazioni di prodotti "hi-tech".
Altro settore economico per noi importante è il turismo: qui i
flussi fra il 2004 e il 2005 e il 2006 sono in crescita, ma non
riescono ancora a raggiungere le punte che avevamo raggiunto nel
2003 a causa di un forte calo delle presenze prima degli Italiani e
poi degli stranieri. Il saldo è ancora un saldo negativo rispetto
al 2003, che è stato un anno di punta con 3.480.000 presenze
nell'anno e con una restrizione della permanenza dei turisti che in
Valle d'Aosta non si fermano più 4,4 giorni come prima, ma solo 2,4
giorni e anche con una diminuzione della spesa pro capite che passa
da 299 euro a 234 euro. Sono diminuite le presenze e i giorni di
presenza e sono diminuite anche le spese pro capite, a significare
una difficoltà del nostro sistema turistico ad essere competitivo.
Tutti questi dati ci portano ad una serie di graduatorie dove la
Valle si colloca; per qualità della vita siamo al 15° posto fra le
Province italiane, non stiamo eccellendo nonostante le nostre
potenzialità patrimoniali, siamo all'8° posto per tenore di vita,
ci sono posti in Italia migliori dove vivere: questo sembra
incredibile pensando alle nostre bellissime risorse e ad un PIL pro
capite secondo solo a quello di Milano.
Ancora un dato per quanto riguarda l'innovazione tecnologica.
Diciamo che nel nostro futuro, per controvertire questo dato di
fatto della nostra società, una scelta obbligata è puntare sulle
tecnologie e sull'innovazione. Il nostro indice sintetico di
capacità innovativa misurato dall'ISTAT è per la nostra Regione
dello 0,3% contro l'1,1% della media nazionale, con un
peggioramento drastico fra il 2000 e il 2006, periodo nel quale
abbiamo perso competitività innovativa nonostante le ingenti
risorse che l'amministrazione pubblica ha investito in tecnologia,
ma limitatamente all'evoluzione del settore pubblico. Qui un grosso
passo avanti è stato fatto, la digitalizzazione del comparto unico
ci ha portato in avanti moltissimo, provo ad immaginare cosa
sarebbe stato il nostro indice sintetico di innovazione senza
questi investimenti nel pubblico, ma il dato drammatico è il
privato, che investe meno rispetto al PIL, portando la nostra
Regione dallo 0,7% allo 0,3%, un peggioramento rispetto al 2002 e
con un peggioramento rispetto all'Italia che è all'1,1% e che ha
fra i peggiori indici d'Europa! Questo perché sentiamo parlare
molto di investimenti per quanto riguarda lo sviluppo tecnologico,
sapendo che abbiamo un territorio molto difficile e
morfologicamente complesso, sul quale la tecnologia potrebbe darci
una grossa mano unitamente alla formazione. Il dato ISTAT sempre
sulla diffusione delle tecnologie vede la RAVA con il più alto
livello nazionale, qui va dato merito all'Assessore Marguerettaz di
aver investito molto, mentre il dato privato è critico, evidenziato
dalla diffusione della larga banda, dove nelle famiglie private la
larga banda è sviluppata solo al 62% - parlo di un dato al 31
dicembre 2006 - contro un 70% della popolazione italiana, un 72%
del nord-ovest, un 70% del nord-est e un 75% del Trentino Alto
Adige, che è riuscito a diffondere la larga banda nel suo
territorio in maniera più importante di noi.
Una parola sull'andamento del credito in Valle, altro dato
importante da tenere in considerazione quando si fa la fotografia
di tale Comunità. In questa Regione è decisamente aumentato in tale
quinquennio l'indebitamento delle famiglie a medio termine per i
consumi, in linea con il dato nazionale, mentre, rispetto al dato
nazionale, è in sensibile diminuzione l'indebitamento delle aziende
per l'effetto: primo, di "Basilea 2", che ha ristretto i cordoni
delle borse degli istituti di credito rispetto alle aziende, che
devono avere una serie di indici di criticità a posto se vogliono
percepire denaro: questo significa che le aziende valdostane
rispetto alle aziende italiane fanno più fatica ad avere quegli
indici di credibilità rispetto ad altre. Quello che ha inciso sulla
riduzione degli indebitamenti delle aziende, che vi ricordo essere
anche le risorse per fare gli investimenti, è il tasso che in Valle
si paga, che a breve è dell'1,76 superiore al tasso nazionale e lo
"spread" dell'1,85 superiore rispetto al dato nazionale. È evidente
che abbiamo un costo del denaro superiore dell'1,80% di quello
nazionale, nonostante gli interventi che "Finaosta" fa per
calmierare questi tassi.
Credo di poter concludere la fotografia che mi sono permesso di
esternarvi per inquadrare il giudizio politico su questo bilancio.
Ho sentito con grande enfasi ieri l'Assessore citare tutta una
serie di dati per giustificare la distribuzione delle risorse, mi
limito a 3 dati che, fra l'altro, in pochi secondi ieri ho avuto
modo di comunicare anche ai "media". Abbiamo un bilancio che cresce
del 6,5%, ieri ho sentito l'Assessore fare un inno alle entrate,
che non mi ha fatto molto piacere, perché, quando vedo il bilancio
della Regione che cresce del 6,5%, la mia "forma mentis" mi porta a
pensare che le famiglie valdostane abbiamo pagato il 6% di tasse in
più rispetto allo scorso anno: questo potrebbe anche non essere un
dato negativo in una società che cresce, ma in una società che
cresce dell'1,5% le risorse aumentano del 6,5% capite che c'è
qualcosa che non quadra. Se poi a questo dato aggiungiamo il fatto
che ho sentito l'Assessore sperticarsi nella felicità di poter
considerare il bilancio una risorsa importante per far fronte a
tutte le esigenze della Comunità valdostana, ho avuto la sensazione
che forse le famiglie valdostane non avrebbero bisogno tanto della
presenza della Regione... quanto meno della presenza della Regione.
Mi limito ad un'analisi di questo tipo. In questi 5 anni - questo è
uno dei punti che il programma non è riuscito a raggiungere di tale
maggioranza - era in programma la riduzione delle burocrazie,
invece le burocrazie sono cresciute. Il dato della spesa corrente
rimane fisso, anzi viene incrementato, quasi al 70%; ieri
l'Assessore ci diceva che non deve essere vista la spesa corrente
come un problema e, se siamo in una società di tipo socialista, la
spesa corrente è uno straordinario ammortizzatore sociale per dare
del lavoro. Abbiamo gli uffici pieni di persone che in questi
giorni ci portano i "curricula" cercando un posto fisso in Regione:
questo è un dramma culturale delle nostre generazioni in cerca di
lavoro, ma che è il risultato della "forma mentis" di decenni di
investimenti nel posto fisso in Regione, o al Casinò, o presso gli
enti pubblici. Ho già sollevato tale problema, in questo
quinquennio tale dato è peggiorato, perché la competitività porta a
2 reazioni: o alla reazione di formazione, di impegno da parte
delle nuove generazioni di accettazione della sfida dell'economia e
quindi della professionalità, della competitività e della
competenza; o alla ricerca della "cuccia" calda, dello stipendio e
non del lavoro, che è cosa diversa. Ho la sensazione - ce lo dicono
i dati dei laureati che, quando trovano lavoro qualificato, lo
trovano al di fuori della Valle e qui invece, quando trovano
lavoro, è generalmente di basso livello - che la nostra Regione
stia perdendo una sfida di tipo culturale. Dovevamo in questi 5
anni accettare la sfida della liberalizzazione dei cervelli, la
sfida della liberalizzazione delle risorse per mandare alla nostra
forza lavoro nuova un messaggio chiaro: lo stipendio lo si
conquista con l'eccellenza, con la competitività. Il messaggio
purtroppo che in questi anni si è consolidato è: "il posto fisso te
lo conquisti se hai una buona raccomandazione o se conosci qualcuno
a Palazzo". Questo è il giudizio grave che ci sentiamo dire da
tutti. Credo che anche voi nei giorni scorsi abbiate avuto il
contatto con persone in cerca di lavoro e la "forma mentis"
radicata in tale territorio è quella che il lavoro si trova se hai
la mano di un buon politico, che ti piazza in qualche ente pubblico
o nelle cooperative che sono parapubbliche perché sono
ammortizzatori sociali. Questa è la sfida più importante che voi
avete perso ed è una sfida che ci vorrà un decennio per recuperare.
Qui il giudizio politico non può che essere negativo sulla cultura
che sta alla base delle scelte della finanziaria, perché, quando si
ha una finanziaria che aumenta in termini di risorse e si è
contenti, diminuisce la crescita economica della Regione e non lo
si comprende, non si punta sullo sviluppo delle alte tecnologie,
che sono l'unica industria che questa Regione può permettersi... e
il turismo che produce 70% del PIL nel quale viene investito poco
meno del 14% di tali risorse... quando sentiamo in Commissione
commercianti che sono diventati o disoccupati, o parapolitici
perché vengono in Commissione con un atteggiamento tutto fuorché
quello di un commerciante che sta sul mercato per competere, quando
sentiamo parlare di scarsissimi investimenti e andiamo a vedere le
risorse della finanziaria per creare un sistema economico Valle
d'Aosta in termini turistici che non esiste, quando sentiamo
parlare di perdere decenni per costruire un trenino da 70 miliardi,
che potrebbe essere una delle tante opere che potevamo permetterci
per costruire un sistema che funziona benissimo perché fai 7
chilometri in 3 minuti... noi facciamo 3 chilometri in un'ora e
mezzo e siamo fermi da 15 anni, stiamo cominciando a fare le
manutenzioni delle opere fatte 15 anni fa perché decadono prima
ancora di essere aperte. È chiaro che questo è il frutto di una
cultura di tipo socialista, che parte da un pregiudizio: il
pregiudizio è che la Regione è al centro dell'economia della
Regione perché i Valdostani da soli non ce la possono fare perché
la competitività li schiaccia e allora meno male che c'è la Regione
che gli dà un posto di lavoro, fa da ammortizzatore sociale,
investe grandi risorse per dare una qualità della vita utilizzando
le risorse dei cittadini, dimenticandosi che solo 55mila persone
tengono in piedi in termini economici 125mila persone. Sono dati
che, se andate a vedere i dati dell'INPS, sono sconvolgenti,
abbiamo un saldo negativo tra pensionati e contributi che è
devastante, altro che autonomia! Il giorno che l'INPS ci dice che
siamo autonomi siamo morti! E allora il sistema nazionale e
pensionistico funziona quando abbiamo bisogno dei soldi.
Ci paghiamo la scuola con i 9/10 delle tasse, ossia abbiamo un
sistema che potremmo sfruttare con enormi potenzialità, un
territorio con grandi risorse di tipo turistico, economico,
energetico. Ricordo che gli utili di "CVA" dovevano andare a pagare
i debiti, ieri ci siamo sentiti rima ancora di essere aperte, è
chiaro che questo è il frutto di una cultura di tipo socialista,
che parte da un pregiudizio. dire dall'Assessore che una parte del
tesoretto dell'aumento delle risorse che si è ritrovato, un 10
milioni, sono andati a ridurre il debito. Siamo indebitati per 500
rotti milioni e lui ci dice che potevamo indebitarci anche per 700
e quindi è stato un "beau geste" non pre-elettorale quello di
mettere a capitale... sì, ne prendiamo atto, non vogliamo
disconoscere la validità della riduzione di un debito, ma, se
ricordate, quando fu comprata "CVA" e quando furono emessi i BOR,
qualcuno ci raccontò -sempre voi, non altri - che i BOR si
sarebbero pagati con gli utili di "CVA". Oggi gli utili di "CVA"
vengono giustamente investiti in "CVA" e quindi non a pagare il
prezzo che "CVA" è costata. Il prezzo di "CVA" quindi ce lo
paghiamo con le tasse dei Valdostani, che non possono essere
destinate a creare quel sistema economico integrato nel turismo,
nelle industrie dell'alta tecnologia, che rimane arroccato su
situazioni di tipo economico fuori dal tempo, ma soprattutto fuori
dal mercato, che condanneranno i nostri giovani più qualificati! Ho
incontrato decine di laureati valdostani, anche della "Jeunesse",
che vanno a lavorare fuori Valle perché il lavoro qualificato in
Valle non c'è: o ti adegui a portare i voti all'amico di turno e a
trovarti un posto da 1.100 euro al mese, ma, se hai un minimo di
aspirazione, hai studiato alla "Bocconi", piuttosto che alla
"Cattolica", o al "Politecnico di Torino", o vai a lavorare per
qualche studio che fa consulenza per la Regione o progettazioni
finte, perché siamo pieni di studi di progettazione che progettano
in continuazione cose che non si realizzano mai, che ruotano
attorno agli stessi... di quei 55mila che lavorano c'è una parte -
15mila - totalmente privilegiati, garantiti e 30.000 che tutte le
mattine si alzano e devono cominciare a "correre" per mantenere il
sistema. È questo che non riusciamo a comprendere, ecco perché mi
sono permesso oggi di non entrare nel merito delle singole scelte
che da 5 anni sono sempre le stesse e ci diremo sempre le stesse
cose.
Facciamo forti investimenti in agricoltura, sono d'accordo,
condivido la scelta, perché l'obiettivo dell'investimento in
agricoltura non è quello tanto di creare un sistema economico in
agricoltura di montagna, che sappiamo bene non può sopravvivere se
non integrato al sistema del commercio e del turismo... perché
investiamo forti risorse per mantenere la gente in montagna, sono
d'accordo, ma la gente in montagna bisogna mantenercela per
produrre un sistema integrato di economia, perché le salsicce, la
fontina, le tome tutto quello che siamo capaci di produrre in
eccellenza non ha possibilità di essere venduto al "Carrefour" al
di fuori di Saint-Christophe, può essere venduto al massimo a
Saint-Christophe, ma fuori dalla Valle d'Aosta non può essere
venduto perché non ci sono le quantità! Quando andiamo in giro per
il mondo e contattiamo grandi società di distribuzione, chiedono:
"ma tu vuoi vendere le tue salsicce, quante tonnellate me ne puoi
produrre alla settimana?". Noi ne possiamo produrre qualche chilo,
che può essere quello che ci serve per tipicizzare la nostra
gastronomia. Produciamo vini non in quantità per essere messi sul
mercato globale, ma per essere molto importanti per la nostra
enogastronomia, quindi bisognerebbe trovarli nei nostri ristoranti
e nei nostri negozi. Credo che questa sia una società che deve
"venire", ma non può "venire" con bilanci e finanziarie di
socialismo reale. Voglio "spezzare una lancia" rispetto a
quest'ultimo anno: in quest'ultimo anno qualche timido cambiamento
c'è stato in termini di approccio, non voglio non riconoscerlo, ma
il cambiamento rischia di essere troppo lento rispetto ai
cambiamenti del mercato, rischia di creare una disoccupazione
qualificata, non di disoccupati che hanno la terza media, ma di
disoccupati laureati, quelli che, se disoccupati e li perdiamo,
perdiamo una ricchezza e un valore, perdiamo la cultura che può
fare la differenza! Questo mi sento di dire, così come mi sento di
dire che una decisione sull'Università della Valle d'Aosta primo o
poi va presa, non essendo ammissibile che si crei una struttura che
produce un diplomificio, un tesificio che produca persone che non
hanno sbocco in questa Regione! In tempi lavorativi hanno sbocco
solo negli ammortizzatori sociali! Continuiamo a produrre dei
diplomi universitari che non hanno prospettive di lavoro in Valle,
perché l'"uovo" del pubblico è pieno! E, anche se non fosse pieno,
non ce lo possiamo più permettere! Abbiamo bisogno di gente che
vada a lavorare e produca un reddito e l'Università della Valle
d'Aosta deve essere un motore che spinge in termini culturali
questo processo! Certo, non sono cambiamenti che si possono fare in
pochi mesi, voglio prendere atto della virata che c'è stata in
questa ultima finanziaria in termini di maggiore apertura della
Valle d'Aosta al mercato internazionale, ho anche i dati e li cito
tranquillamente. La Valle d'Aosta è più aperta rispetto a 5 anni fa
in termini di interscambio economico, ma è perdente come se una
squadra di serie C volesse giocare in serie A, non ha le strutture
per poter competere. Abbiamo allora bisogno di investire per... sì,
come lo "Charvensod": fa fatica perché è una squadra di promozione
che gioca in eccellenza, perché ha fatto la scelta di usare i
Valdostani e non gli Argentini e i Brasiliani! Questa è la sfida,
perché è troppo facile far giocare un Argentino e un Brasiliano,
che costa meno di un Valdostano per costruirlo, per formarlo e
portarlo ad un certo livello, è più facile far giocare un ragazzo
di 25 anni che uno di 17 valdostano, ma è una missione su cui ci
dobbiamo impegnare tutti non solo nello sport, soprattutto
nell'economia e nel lavoro. Non è importante se si retrocede un
anno, l'importante è vincere il campionato e il campionato nostro è
quello di vincere una sfida che è nel tempo.
Avvio, in conclusione, una riflessione sul discorso dei lavori
pubblici: noi non possiamo continuare a giustificare importanti
investimenti milionari in euro sul dissesto idrogeologico, con
tutto il rispetto, ma siamo in montagna! Ma qui chiudiamo i
sentieri perché cadono le pietre! Siamo ancora vittime
dell'alluvione, siamo ancora a pensare che l'alluvione sia una
sufficiente giustificazione per impegnare cifre importantissime nel
dissesto idrogeologico, ma Signori abitiamo in montagna, non
riusciremo mai a fermare i sassi che cadono tutti e mai a fermare
tutti i torrenti che escono e che vanno in piena, a parte che
adesso siamo vittime di un periodo di siccità e con un clima che
non favorisce le alluvioni... anzi in realtà le favorisce perché è
proprio quando si concentrano le piogge in poco tempo che succedono
le alluvioni... ma voglio dire che non possiamo continuare a
giustificarci la messa in sicurezza nel territorio! È una cosa
assurda pensare che in montagna si debba andare in sicurezza,
perché siamo in montagna e chi vi abita sa cosa succede; semmai c'è
da fare un'attenta pianificazione dove si costruiscono i nuovi
villaggi e si ristrutturano i vecchi villaggi: questa sì è una
riflessione da fare, perché là si è sbagliato e si è costruito in
situazioni di pericolo, là va fatto un ragionamento di
incentivazione e spostamenti di unità abitative, di agglomerati
urbani, questo va fatto! Non possiamo continuare a giustificare
muraglioni di 10 metri per proteggerci, non ha un gran senso!
Abbiamo speso 70 miliardi per il trenino di Cogne e sulla strada di
Cogne continuano a cadere le pietre, mettiamoci i parasassi, tutti
quei soldi lì potevamo metterli da questa parte! Adesso sul trenino
di Cogne mi viene una battuta, ne parlavamo nell'ultima
interpellanza con l'Assessore... mi sono fatto un'idea andando in
giro per la Francia e la Svizzera... smettiamola di pensare di
aprire quel trenino di Cogne così com'è, ampliate il "buco",
spendete altri 50 milioni di euro, ma fate una cosa che funzioni! È
inutile produrre un debito da 3 milioni di euro l'anno, che i
prossimi 10 anni, se aperto, produrrà 30 milioni di euro di debiti
per una cosa che non funzionerà mai. Prendiamo atto che in piedi
così non ci può stare, non funzionano i binari, le motrici, è una
galleria strettissima per la quale non so chi firmerà
l'autorizzazione alla sicurezza, perché solo un pazzo può firmare
una cosa del genere! Allarghiamo la galleria, facciamola anche a 2
corsie e facciamo una cosa che funzioni! Se un giorno la strada di
Cogne è chiusa, almeno la gente di Cogne sa come scendere a Valle
passando da Pila.
Credo che questa finanziaria abbia timidamente iniziato ad
accettare una sfida, su cui però io mi permetto di dire che siamo
in ritardo di 10 anni - lo dicevamo già al Presidente Dino Viérin,
poi al Presidente Perrin, poi lo abbiamo sollecitato al Presidente
Caveri, oggi timidamente si vedono alcune prese di coscienza che
però sono di una banalità incredibile -: cosa aspettiamo a puntare
sull'industria di alta tecnologia in bassa valle? Aspettiamo che si
siano tutte collocate in altri posti più favorevoli dei nostri e
poi saluteremo lo sviluppo delle tecnologie. Non abbiamo un altro
settore industriale che una volta che la "Cogne" perde una commessa
possa sostituirlo, aspetteremo che la Cina o i Paesi dell'est, dove
la "Cogne" sta andando molto bene, gli dia "il 2 di picche" e,
quando la "Cogne" dovrà licenziare 3-400 famiglie, noi scopriremo
di non avere un sistema industriale economico che possa assorbire
quella manodopera. Cosa aspettiamo allora ad avviare un processo di
sviluppo? Ci vogliono 10 anni e ogni anno ne perdiamo 3 in termini
di competitività! È chiaro che il nostro giudizio politico non può
che essere un giudizio negativo su questa impostazione perché lo è
stata per 5 anni e, pur vedendo timidi cambiamenti, è ancora un
bilancio non totalmente consapevole dei cambiamenti rapidi che
stanno attraversando la nostra società.
Se vogliamo poi dirci che spendiamo tanti soldi per la sanità,
ce lo possiamo anche dire, ma come sempre ci possiamo dire
francamente che tutti questi soldi potrebbero farci diventare la
Svizzera in termini sanitari e noi la Svizzera non lo siamo non
avendo queste straordinarie eccellenze! Abbiamo solo alcune timide
eccellenze, che, fra l'altro, mi risulta stiano attentamente
valutando di andare a fare eccellenza da qualche altra parte,
perché il contesto è un contesto provinciale di un quartiere che ha
125.000 abitanti. Ci sono competitività e soldi, certo, Assessore,
le eccellenze costano, ma non possiamo pensare di fare eccellenza
solo competendo sui costi. Ho sentito parlare di turismo sanitario,
non ci sono delle terme decenti, a parte Pré-Saint-Didier che è un
salottino termale, per le altre non esiste una politica di
incentivazione della salute, settore su cui ha puntato tutta
l'Europa meno che la Valle d'Aosta! Adesso stiamo discutendo sui
progetti, se la clinica estetica a Saint-Vincent può essere meglio
di quella... ma io dico non c'è bisogno di inventarsi nulla,
andiamo almeno a copiare, facendo un po' meglio, quello che gli
altri stanno facendo bene. Non abbiamo la presunzione di doverci
inventare chissà quale economia sanitaria, andiamo a copiare quelli
che stanno facendo milioni di euro vendendo fanghi e benessere. Ci
sono stazioni termali che in questo periodo sono strapiene e fuori
dalla stazione termale non c'è né casinò, né belle montagne per
sciare, né passeggiate da fare, né aria salubre da respirare, non
c'è niente! Ci sono le strutture, si fanno i fanghi, ci si mette a
posto con la respirazione, si torna a casa dopo 15 giorni
totalmente pagato dall'USL, baci e abbracci. Noi non siamo stati
capaci di creare un turismo sanitario del benessere e siamo una
Regione che dovrebbe essere la perla del benessere in Europa!
Cambiata la cultura forse cambieranno i bilanci e le
finanziarie. Auspichiamo che il prossimo Governo abbia la capacità
di liberare questa Regione da tale apatia che, ancor prima che
finanziaria, è di tipo culturale. Naturalmente abbiamo già dato la
nostra disponibilità in questo senso, ma non si possono affrontare
i prossimi 10 anni nell'inconsapevolezza delle economie che
cambiano e delle sfide che non vanno rifiutate chiudendo gli occhi,
ma vanno accettate e possibilmente vinte.
Presidente
- La parola alla Consigliera Squarzino
Secondina.
Squarzino (Arc-VA)
- Anche per alternare alcune voci,
così... questo è un bilancio di fine legislatura e ci saremmo
aspettati un minimo di presentazione degli obiettivi dell'intera
legislatura e poi l'indicazione di quelli che via via erano
realizzati e di quelli che non si era potuto realizzare per una
serie di motivi anche seri. Aspettavamo di vedere un quadro
generale della situazione della Valle d'Aosta così come 5 anni fa
era stata assunta, così come si è lavorato in questi 5 anni e così
come la si lascia ai nostri figli e invece abbiamo assistito ancora
una volta - ma questo è il modo di lavorare di questa Giunta, come
abbiamo visto anche gli anni scorsi - ad un elenco puntuale delle
spese, delle leggi che sono state finanziate, senza alcun giudizio
politico. Mi spiace dirlo, l'unico giudizio politico è stato
racchiuso nell'ultima pagina delle conclusioni. Ritengo che un
giudizio politico di quel tipo debba essere rimandato al mittente,
non vale la pena di intervenire sulle conclusioni perché, se le
conclusioni politiche di 5 anni di legislatura si limitano a
definire cosa deve fare l'opposizione, vuol dire che la Giunta non
aveva altri elementi più interessanti da fornire per valutare il
suo operato. Tutto il discorso che ha fatto l'Assessore si è
incentrato sul bilancio all'interno di quei dati, senza alzare gli
occhi sul contesto, su quello che si fa altrove, su quello che si
potrebbe fare in futuro o su quello che è stato fatto e sui
risultati.
Vorrei anche qui inserire alcuni dati che sono esterni a quelli
forniti dall'Assessore per dare un peso politico e
un'interpretazione a questi dati. Parto dalle entrate. Lo ha detto
anche l'Assessore: le entrate ci sono, è un bilancio ricco, ci sono
risorse più dello scorso anno (7%), le risorse disponibili
quest'anno fanno sì che ogni cittadino possa beneficiare di oltre
13.104 euro, lo scorso anno era 12.260 euro. Questo dato di per sé
non dice niente se non fosse confrontato con quello delle altre
Regioni, se noi lo confrontiamo con quanto avviene nelle altre
Regioni, risulta, sulla base degli studi fatti recentemente dal
Servizio politiche del territorio della UIL - il quale analizza i
vari bilanci preventivi delle Regioni a statuto ordinario e a
statuto speciale -, che chi vive e lavora in Valle d'Aosta ha più
dei cittadini delle Regioni a statuto ordinario (circa 2.873 euro),
ma anche molto di più dei cittadini che vivono in Regioni a statuto
speciale, come Bolzano. Si dice sempre che siamo una regione di
montagna, per cui abbiamo bisogno di spendere di più, ma anche
Bolzano è una zona di montagna e ha le nostre stesse difficoltà, ma
le ricchezze che arrivano a Bolzano sono decisamente inferiori a
quelle che arrivano a noi calcolate per cittadino. L'Assessore ha
detto che i cittadini valdostani stanno mediamente meglio rispetto
agli abitanti delle altre Regioni; certo, voglio vedere con queste
risorse! È chiaro che, avendo più risorse, ho più possibilità di
stare meglio. Ogni anno vogliamo sottolineare il dato delle ingenti
risorse non per demonizzarlo, ma perché ci si renda conto che
nessun cittadino italiano può disporre di tante risorse e per
chiederci come utilizziamo tali risorse!
La prima analisi che si fa in genere è quella sulle spese
correnti e spese di investimento, qui non è tanto possibile vedere
nelle altre Regioni il rapporto fra questi 2 tipi di spese, perché
sono diversi i criteri con cui viene fatta la distinzione fra
queste spese. Lo scorso anno l'Assessore aveva tentato di
individuare una classificazione che non aveva tanto convinto né
noi, ma neppure la Confindustria, che ha espresso perplessità su
questo modo di catalogare le spese. Tra l'altro, concordo sul fatto
che le spese correnti possono essere individuate come spese di
investimento quando riguardano la cultura, la sanità, ossia quando
investono sulla salute e sulla cultura del cittadino, perché è una
risorsa umana che viene coltivata e sostenuta nella nostra Regione.
Possiamo dire che non sempre le spese correnti sono un investimento
di questo tipo, a volte sono la conseguenza di spese di
investimento non razionali, oppure scelte non fatte, a volte le
stesse spese di investimento non sono di per sé positive perché
riguardano scelte politiche che magari non si possono
condividere... un investimento su un inceneritore che magari rende
meno salubre e appetibile la piccola Regione valdostana
probabilmente non aiuta lo sviluppo di questa Regione. Sarebbe più
significativo fare una distinzione fra spese incomprimibili, quelle
che derivano da impegni presi negli anni passati, e spese che
possono interpretare le nuove esigenze imprimendo così una linea di
tendenza al cambiamento. Nel 2005 si aveva avuto il coraggio di
dire chiaramente che queste spese incomprimibili corrispondono al
95% del bilancio circa, questo significa che il 95% del bilancio è
"ingessato" e non consente di fare delle scelte, a meno che non vi
siano delle volontà politiche chiare che rinunciano a certe linee e
cambiano direzione; comunque mantenendo questa distinzione fra
spese di investimento e spese correnti... Nella relazione del
bilancio si dice che è diminuita l'incidenza delle spese correnti
rispetto a quelle di investimento in rapporto all'anno scorso, la
diminuzione è di 0,25 punti percentuale, proprio un'inezia, ma
un'inezia che è subito corretta in aumento nel triennio, perché nel
2010 le spese correnti aumentano al 71%, quindi dal 69% arrivano al
71%. Se poi analizziamo le tabelle che accompagnano la relazione al
bilancio, laddove si individuano le spese di investimento, le spese
correnti, in particolare gli interventi a carattere specifico che
riguardano essenzialmente l'assetto del territorio, lo sviluppo
economico, la sicurezza e la promozione sociale, vediamo che nel
triennio diminuiscono le spese di investimento di 116 milioni di
euro, mentre aumentano ancora le spese correnti. Anche questo
tentativo... che viene detto: "guardate che facciamo attenzione a
non spendere le spese correnti"... in realtà nel triennio tale
orientamento non viene assolutamente seguito, ma c'è un aumento
delle spese correnti; in questo modo si condizionano anche le
scelte future.
Se poi analizziamo i diversi settori, quelli a carattere
specifico, vediamo che il settore maggiormente penalizzato è il
settore che riguarda lo sviluppo economico. Negli investimenti
vediamo che nel 2008 perde il 5,75%, nel 2009 il 33,11%, nel 2010
l'1,72% e nelle spese correnti vi è un lieve incremento nel 2008 +
3,2%, nel 2010 + 0,61% con una flessione del - 7% nel 2009, mentre
vediamo che nei settori della sicurezza sociale e della promozione
sociale vi sono incrementi nel 2008 e nel triennio, non so se,
diminuendo i fondi per l'industria, vi sono più difficoltà
economiche, allora bisogna aumentare i fondi per il settore
sociale. Osservando questi dati, non si capisce bene il criterio
con cui vengono scelti i settori da potenziare ulteriormente, o da
mantenere, o in cui individuare un decremento, perché? Perché
questo bilancio è nel vuoto assoluto e non ci sono i dati chiari
che vengono presi in considerazione nel momento in cui si stende un
bilancio. Devo sottolineare come elemento positivo che all'inizio
di questa legislatura il Consiglio si era dato uno strumento
interessante: il "PREFIN", che consentiva di indicare un metodo di
lavoro per giungere a delle decisioni politiche per il bilancio. Si
partiva dai dati della realtà economica e culturale, si facevano i
vari raffronti con gli anni precedenti, si cercava di individuare
la tendenza; si individuavano gli obiettivi di fondo, si definivano
strategie, strumenti, risorse. Era anche uno strumento che andava
verso la trasparenza, nel senso che obbligava la Giunta a
confrontarsi, quindi era, come ogni documento che viene messo a
disposizione, un documento soggetto a critiche, che poteva far
discutere perché si potevano interpretare in modo diverso i dati e
ciascuno poteva individuare o delineare delle soluzioni diverse
alle criticità che venivano evidenziate, uno strumento che poteva
essere perfezionato... in realtà, è stato abbandonato. Nel 2006
quando si è predisposto il bilancio preventivo per il 2007 si è
detto: "va bene, lo scenario economico non cambiato, tutto sommato
è tutto uguale, non ci sono grossi cambiamenti, a questo punto
manteniamo valido il "PREFIN" dell'anno precedente, i dati
economici di sistema sono gli stessi, quindi lo manteniamo".
Quest'anno si è deciso in anticipo di chiudere tale esperienza,
abbiamo visto in Consiglio il modo un po' surrettizio della
maggioranza che ha utilizzato "Forza Italia", una sua mozione,
affinché il Consiglio dicesse: "il "PREFIN" non solo non è utile,
ma poi intendiamo cambiare la legge sul "PREFIN"". Vi è stata
quindi la volontà precisa di non più confrontarsi con i dati della
realtà e giustamente stamani il collega Lattanzi ha ricordato una
serie di dati economici, che non riprendo per non ridire cose già
dette. Non mi stupisce però che proprio il suo partito che ha
detto: "non ci interessano i dati, via il "PREFIN", non è utile
perché non ci interessa che i dati siano messi a disposizione"...
probabilmente a quella forza politica i dati interessano perché
continuano a prenderli e a confrontarsi con quelli, probabilmente è
la Giunta che non è interessata a confrontarsi con questi dati.
Bisogna dire anche che c'è stata un'innovazione nel cercare i dati:
la "Giunta Caveri" ha preferito uno strumento più moderno, ha
preferito l'"indagine Piepoli", i sondaggi. Questa maggioranza ha
rinunciato a confrontarsi con dei dati reali dell'economia e ha
invece investito dei soldi non per studi e ricerche in quel senso,
ma per finanziare un istituto di ricerca che fa sondaggi
sull'opinione delle persone, come se la politica debba essere
suggerita e debba seguire le indicazioni dell'opinione pubblica, i
sondaggi: i sondaggi su come si comporta la Giunta, su come è bravo
il Presidente, su come c'è consenso sulle scelte fatte, questo è lo
strumento che è stato scelto da tale Giunta e da tale Presidenza
Caveri: quello di utilizzare i sondaggi come dati incontrovertibili
su cui basare le proprie scelte politiche di governo. Fra l'altro,
sono talmente preziosi questi dati che è anche difficile averli,
uno deve chiederli più volte per poterli avere, perché sono dati
riservati - sembra - al Governo che vuole utilizzarli o teme che
siano divulgati. Per questo diciamo che non vi sono più i dati
economici su cui confrontarci... su quali sono i criteri che hanno
determinato le scelte che prima ho ricordato brevemente nel
triennio: forte diminuzione nel settore economico e diminuzione nel
triennio delle spese di investimento; abbiamo cercato di capire
durante le audizioni. Da queste cosa è emerso? È emerso che proprio
nel settore economico, quel settore economico che è in crisi...
credo che non vi sia un Consiglio in cui o dal gruppo nostro, o
dagli altri gruppi consiliari vengano poste domande serie sul
destino di questa Valle nella parte industriale, sulle crisi delle
aziende, sulle difficoltà di attrarre aziende in Valle, sulle
difficoltà di trovare un lavoro in questa Regione, senza che le
persone più capaci e competenti se ne escano... sono stati
mantenuti inalterati i fondi rispetto all'anno precedente. Lo
stesso Assessore La Torre ha detto esplicitamente in Commissione il
12 novembre: "probabilmente il nostro è l'unico bilancio che
decresce, anziché crescere"; tutti i bilanci della Regione salgono
- c'è quasi + 7% di entrate, quindi è chiaro che tale piccolo
tesoretto deve essere distribuito -, ma questo è l'unico settore in
cui non vi sono stati degli aumenti, tanto che l'Assessore dice:
"ci vediamo dopo, forse c'è un errore tecnico, forse gli uffici
nostri non si sono capiti". Ritorna poi ed è più soddisfatto perché
i numeri sono sempre quelli, ma è riuscito a mantenere
complessivamente il bilancio dello scorso anno, ossia 34,407
milioni di cui 4,3 milioni per i fondi di rotazione e aveva in più,
rispetto alla riunione precedente, la promessa dall'Assessorato
delle finanze che nell'assestato si sarebbero trovati i soldi
necessari, lui aveva chiesto dei fondi per l'innovazione:
"Abbiamo un problema nei settori più innovativi, ci hanno
chiesto di fare dei risparmi e noi abbiamo dovuto risparmiare, a
tutti hanno chiesto dei tagli, abbiamo dovuto anche noi
risparmiare. Avevamo preventivato 6 milioni per il settore più
innovativo della ricerca e dello sviluppo, ci hanno obbligato a
portare a 5 milioni, ma con l'impegno anche da parte dell'Assessore
alle finanze che in assestamento di bilancio, se le richieste di
ricerca e di sviluppo fossero adeguate, ci sarebbe la disponibilità
per rimpolpare questo capitolo. Anche per quanto riguarda la
rottamazione, avevo chiesto 1,5 milioni, me ne hanno dato solo 1,
ma 500 sono già impegnati, comunque in assestamento si
vedrà"
.
Perché ho voluto sottolineare questo aspetto? Perché c'è una
profonda differenza fra quello che viene detto, quello che i dati
ci forniscono: crisi industriale, problemi di lavoro... e le scelte
che nel bilancio vengono fatte. Ci si chiede quali sono i criteri
di scelta. Non sono le esigenze reali della Regione, ma altri
criteri che non sono esplicitati, per cui siamo autorizzati a
pensare a qualunque tipo di altro criterio. Dobbiamo solo escludere
2 criteri, perché l'Assessore alle finanze è stato chiarissimo:
"non pensate che i criteri che abbiamo usato siano criteri "ad
personam" o di tipo elettorale", ma andiamo a vedere le leggi, si
sa benissimo che ci sono leggi o articoli "ad personam". Mi spiega
allora come fa a non essere elettorale un bilancio che non aumenta
neanche una lira in più rispetto allo scorso anno nel settore del
lavoro e dell'innovazione quando questo è il settore su cui bisogna
puntare per il futuro di questa Regione e dei nostri giovani? I
criteri sono altri. Avrei sperato che vi fosse un altro criterio,
che fosse: "Abbiamo analizzato con attenzione il risultato di tutte
queste leggi, quali sono state le conseguenze, le ricadute sul
tessuto economico, sociale, culturale, ambientale di questa Regione
e, proprio vedendo i risultati, le ricadute dell'azione di queste
leggi, abbiamo deciso alcune scelte rispetto ad altre", perché non
basta dire: "spendiamo tanto", bisogna vedere come si spende e
quali sono le conseguenze di quello che si spende. Nel sociale
spendiamo molto e va bene, nel sociale sanitario siamo la Regione
che, rispetto a quelle a statuto speciale, riserva più risorse
ingenti per persona, ma i problemi non basta solo risolverli
stanziando dei fondi. Si stanziano dei fondi nel sociale, ma
prendiamo la povertà in questa Regione, più volte ci siamo
soffermati qui confrontando solo 2 dati: siamo la Regione che ha il
maggior numero di risorse nel bilancio preventivo per abitante e
siamo la Regione dell'area del nord Italia che ha una percentuale
più alta di situazioni di disagio e di povertà, mettiamoli a
confronto questi 2 dati. Siamo una Regione in cui la speranza di
vita è inferiore rispetto alla speranza di vita esistente in Italia
e in altre Regioni di montagna, siamo una Regione in cui ci sono
dati preoccupanti sull'alcolismo, che ha conseguenze in incidenti
sul lavoro, nella violenza sulle donne, c'è una cultura che...
visto che su 4 uomini almeno 1 fa violenza sulle donne, è chiaro
che si ridacchia su questo... Vi sono violenze psicologiche,
"mobbing", vi sono violenze di tipo... disconoscimento... che sono
calcolate anche queste come violenze e mancanza di rispetto. Sempre
nella sanità spendiamo molto denaro, però, se vediamo anche qui su
"Il Sole 24ore" qual è l'indice di gradimento che hanno gli
abitanti rispetto alla difficoltà nell'utilizzo del pronto
soccorso, vediamo che c'è un 7,5% di popolazione che dice che ha
difficoltà contro un 6,5% del Piemonte e Lombardia, un 3,4% del
Trentino Alto Adige. Per la nostra Regione in particolare la
difficoltà maggiore riguarda l'utilizzo del pronto soccorso,
continuiamo a spendere centinaia di milioni per sistemare questo
Ospedale, il risultato è che non è in grado di rispondere alle
esigenze dei cittadini.
Ancora il settore economico: ho detto prima della carenza di
risorse, ma del settore economico non è solo questo Consiglio a
lamentarsi, in Commissione abbiamo sentito 2 rappresentanti
dell'economia valdostana... la Confindustria... il quale ha detto
chiaramente: "cosa volete, questo è un bilancio come gli altri, qui
si ripercorre quanto fatto finora, non c'è la volontà di invertire
il sistema, non è un bilancio di innovazione, non si guarda verso
il futuro. Sì, prendiamo atto che si mettono i soldi, un po' in
agricoltura, un po' nel digitale, nell'edilizia scolastica... sì va
bene la riduzione dell'IRAP, ma non c'è complessivamente nulla che
apra uno sguardo verso il futuro". Ancora più drastico è stato il
Presidente di "Finaosta", il quale ha detto: "lo sviluppo
industriale: non c'è futuro in Valle, vi sono piccole aziende che
lavorano per l'indotto, che subiscono le conseguenze di tutte le
grandi aziende del Piemonte; dovremmo puntare sull'eccellenza,
sulla nicchia, sulle specializzazioni, ma, oggi come oggi, non c'è;
vi è una criticità strutturale, non vi sono imprese nell'"area
Cogne". Abbiamo un turismo che costa più che da altre parti,
abbiamo un turismo che... al di là... - qui riprendo le sue parole,
perché sono concetti che condivido in pieno - "... dei
finanziamenti messi, non c'è un progetto chiaro di un sistema che
mette insieme tutte le risorse e le capacità e i settori che fanno
sì che un turismo si sviluppi". Qui faccio un esempio di scelta
sbagliata che è stata fatta: Aosta può diventare un centro
eccellente di turismo, ma bisogna far sì che questo centro della
città... è normale che al collega Ottoz non possa interessare tanto
quello che sto dicendo, ma è meno normale che la Giunta si occupi
di guardare il collega Ottoz, piuttosto che ascoltare la
sottoscritta...
(interruzione del Consigliere Ottoz, fuori microfono)
... sono convinta, per quello le ho parlato, ma la Giunta la
guardava e sghignazzava perché interpretavano il suo atteggiamento
come chi sta dormendo. La mia osservazione non è nei suoi
confronti, parlavo a lei perché intendesse l'altro...
Dicevo, come fa Aosta a diventare una città turistica quando
mette al centro tutti gli uffici e le poche aree libere le utilizza
ancora per uffici. Della famosa "Casa Lostan", che è della Regione,
ne vogliamo fare ancora degli uffici per la Sovrintendenza ai beni
culturali... è al centro della città e potrebbe diventare un
"cuore" dei piccoli artigiani, delle caratteristiche tipiche della
valle, potrebbe diventare per il turismo un centro di attrazione
con una serie di possibilità di prodotti tutto l'anno, non solo
ogni tanto in piazza con un tendone... no, ancora una volta la
scelta è stata fatta di cancellare un patrimonio edilizio in centro
città da quella che può essere una risorsa all'interno di un
progetto turistico per farne ancora uffici per la Regione. Manca
una cultura che sappia mettere insieme le varie cose, se fosse vero
che il turismo è una risorsa importante per la Valle e vi fosse da
parte della Giunta questa consapevolezza, tutti gli atti sarebbero
pensati in tale ottica e anche il discorso della gestione del
territorio sarebbe pensato in questa ottica. Certo che ci vuole uno
sviluppo sostenibile per le persone che lì abitano, ma uno sviluppo
tale che riesca a sostenere anche il turismo che venga! Se non ho
questa preoccupazione continua, faccio il danno di questa Regione e
cancello una risorsa che essa ha per il suo sviluppo, e qui va
inserito tutto il discorso sul turismo culturale che più volte
abbiamo fatto.
Rispetto alla scuola, do atto a questo Assessorato che sta
facendo un lavoro serio per rendere più efficiente la scuola, ma
non è sufficiente preparare delle persone competenti e capaci,
anche se è già molto, quando lavoriamo in altri settori della
Giunta con un'altra ottica: dobbiamo fare strade, palazzi, rotonde,
ruscelli, fare, fare, l'edilizia - riprendo il dato del collega
Lattanzi, è un dato che costantemente abbiamo visto in questi anni
crescere -, se il settore edilizio diventa il più importante in uno
sviluppo di una Regione, ditemi che tipo di attrazione di lavoro,
quali giovani sono attratti da questo lavoro? La bassa manovalanza,
non la gente che noi giustamente cerchiamo di far studiare con
borse di studio, mandandola all'esterno, creando delle scuole,
pensando a "scuole polmoni" per ospitare questi... mentre gli
edifici sono ristrutturati; è questo che voglio dire. Tale progetto
politico della Regione allora non emerge, ma emerge l'interesse che
ciascuno ha per il proprio settore. A parole si dice: "è importante
l'istruzione, come il turismo, come l'industria", ma le scelte
concrete vanno in un'altra direzione. Per questo vorrei avere
l'elenco di dati che hanno giustificato tali scelte, perché non
possiamo dire che il bilancio sta in piedi solo perché questo
Consiglio ha votato delle leggi e allora bisogna mantenerle in
piedi, è un salto culturale che va fatto.
Nel vostro programma di maggioranza, sì, molte cose sono state
fatte, ma, secondo il mio punto di vista, alcuni punti essenziali
che individuano un cambiamento culturale sono stati relegati e
faccio degli esempi. Il ragionamento che ho fatto è: non hanno
detto così perché c'è un programma di maggioranza. Intanto in 5
anni i dati e le scelte possono cambiare e alcune scelte sono
cambiate, ma non solo, credo che vada definito il tipo di "sistema
Valle d'Aosta" che voglio raggiungere, altrimenti c'è una discrasia
fra quello che dico e quello che faccio. Rispetto al programma di
maggioranza, vi sono alcune affermazioni che dovrebbero indicare un
cambiamento culturale e che non sono state evidenziate. Ce n'è una
che è più politica, che riguarda noi più che il bilancio:
"essenziale è il coinvolgimento del Consiglio regionale nelle
sue diverse componenti come momento di confronto, di progetti, di
iniziative rilevanti..."
, poi dopo vediamo la conclusione
finale dell'Assessore che dice: "l'opposizione non ha fatto bene il
suo lavoro, siamo noi che decidiamo come deve parlare, cosa deve
dire, che comportamenti deve avere". C'era una logica di
trasversalità dei risultati attesi, ho fatto prima 2 o 3 esempi
come non vi sia questa trasversalità, ma ciascuno vada per i fatti
propri. Nel programma si dà molta importanza alle competenze,
sviluppare le competenze; credo che nessuno di noi abbia voglia di
fare un elenco scritto di tutte le volte in cui in questi 5 anni
non sono state rispettate le professionalità delle singole persone,
ma sono stati seguiti altri criteri, anche se l'Assessore
Marguerettaz dice che non è vero. Uno dei punti essenziali era la
revisione dell'organizzazione della dirigenza regionale. Abbiamo
assistito, e c'è anche adesso nella finanziaria, ad una serie di
interventi settoriali sulla legge n. 45, se vuole, Assessore,
andiamo a prendere le varie modifiche alla legge n. 45 in questi 5
anni e lei è capace come noi tutti di mettere accanto a ogni
modifica nome e cognome della persona per la quale
quell'emendamento è stato inserito! Si è parlato di procedure nel
programma, semplificazione di procedure e riduzione dei tempi:
abbiamo discusso a lungo sulla legge che riguarda la
semplificazione, abbiamo visto che i tempi sono stati decisi non in
base alle esigenze dei cittadini e dell'utenza, ma in base alle
esigenze degli uffici. Si è detto che bisognava introdurre adeguati
strumenti di gestione, ma qui non c'è stata nessuna valutazione. Vi
siete chiesti come mai solo 2 Comuni in tutta la valle hanno
concluso i piani regolatori? È questa la gestione corretta del
territorio? Ci lamentiamo poi perché ci sono difficoltà per mettere
insieme le esigenze dell'agricoltura con le esigenze
dell'urbanizzazione e degli interessi dei costruttori, ma non c'è
la volontà di andare avanti su questa strada? Ancora è scritto che
bisogna fare una valutazione di efficacia degli aiuti alle imprese,
come di tutte le altre leggi, quale valutazione è stata fatta?
Nessuna valutazione.
Credo che la scelta del "sistema Valle d'Aosta", che è stata
fatta in questi 5 anni e che viene riproposta con tale finanziaria,
è riassunta in quello "slogan" che De Rita ci ha detto già 2 anni
fa:
"la Valle d'Aosta è una valle in cui c'è un benessere senza
sviluppo"
. Vi lamentate poi che c'è un pessimismo, che la gente
sta bene, ma è pessimista, ma, se è senza sviluppo, quale ottimismo
può avere, quale prospettiva può avere? L'Assessore Marguerettaz
dice: "la percezione negativa del futuro è un sentimento che non va
bene. Mi raccomando, siate ottimisti nella vita!". Credo vi sia,
dal punto di vista politico e culturale, la carenza di prospettive.
La nostra Regione sarà anche la più ricca d'Italia, avrà anche
tanti bei servizi, ma purtroppo è povera di democrazia, è povera di
valorizzazione delle competenze e vive in un sistema in cui si
demonizza chi vuole esercitare il proprio voto e in cui chi ha il
potere decide in base ai propri interessi come distribuire i soldi,
privando questa Valle dello sviluppo a cui avrebbe diritto.
Gli emendamenti che presenteremo, li discuteremo in un secondo
intervento.
Presidente
- La parola al Consigliere Sandri.
Sandri (PD)
- Premesso che è una vergogna che i gruppi di
maggioranza o sedicenti tali non abbiano neanche la capacità di
dire qualcosa su un bilancio della Regione, tale questione può
avere 2 spiegazioni: la prima è che sono totalmente sudditi della
Giunta, per cui "ha parlato la Giunta, cosa abbiamo noi da dire? Ha
parlato il Consigliere Praduroux, noi siamo a posto", questo non è
un buon segnale per la democrazia della Valle d'Aosta, perché in un
dibattito avere qualche idea non sarebbe male. La seconda cosa è
che c'è un atteggiamento anche di paura di esprimersi. Siamo in una
fase pre-elettorale, c'è attesa su come questo nuovo meccanismo
elettorale andrà ad impostare la battaglia elettorale, che sarà
probabilmente su coalizioni, c'è un'attesa di posizionamento e,
dato che molti non hanno tante idee, la paura è di disturbare i
grandi manovratori, allora si sta buoni e tranquilli per non
disturbare: "non abbiamo idee e, se per caso le abbiamo, non le
diciamo, perché non vorremmo essere fuori linea".
Nei 2 casi non facciamo una gran bella figura, quindi ennesimo
intervento di opposizione, facciamo delle riflessioni come "Partito
Democratico". Vi sono molte considerazioni che si potrebbero fare
sul bilancio, ma ne vogliamo fare una di apprezzamento della
penultima pagina della relazione dell'Assessore, laddove si slancia
contro le opposizioni.
"Non pretendo..."
- dice l'Assessore
-
"... che le opposizioni debbano lodare l'azione
dell'Esecutivo, però mi auspicherei un atteggiamento
costruttivo..."
e qui siamo per l'atteggiamento più
costruttivo, perché forse è giunto il momento, alla fine di un
ciclo, di cominciare a fare qualche ragionamento sul futuro. Ho
sentito molti interventi dei colleghi di opposizione, che
guardavano al passato, dicendo: "è sempre lo stesso bilancio, ha
chiuso un programma", credo che invece si debba guardare in avanti,
la Valle d'Aosta ha delle grandi sfide di fronte a sé, siamo in un
momento di globalizzazione, per cui ancora ieri discutevamo di
multinazionali tedesche che si occupano dei servizi di pulizia
dell'Ospedale di Aosta. Chiunque di noi ha avuto in mano dei
giocattoli che arrivano dalla Cina, vi sono delle prospettive
completamente diverse, cosa vogliamo dare in risposta a queste
prospettive, cosa ipotizziamo per queste prospettive? Dobbiamo
essere molto chiari, indipendentemente dai ruoli di maggioranza e
di minoranza tale bilancio fotografa una situazione insufficiente
rispetto alle necessità della Valle, perché si limita a chiudere un
ciclo alla meglio, ma non ha nessuna capacità di proiettarsi in
avanti, perché? Perché ripropone gli stessi tipi di meccanismi. La
dimostrazione è a pagina 1, è anche divertente l'Assessore quando
presenta il suo bilancio in francese, perché non riesce ad andare
al di là del PIL, ossia il PIL va avanti, va indietro, 1,8%, le
previsioni qui e là, non c'è una valutazione che sia una sulle
condizioni reali! Il PIL è un "termometro" abbastanza sensibile, ma
molto limitato, perché dice solo di uno stato economico-finanziario
di una società, ma non dice nulla di elementi essenziali per
valutare il benessere di un Paese, per esempio, la povertà è
aumentata o diminuita? I precari sono aumentati o diminuiti? Il
senso di instabilità nella popolazione è aumentato o diminuito? Lei
non ci dà risposte. Ce le dava un paio di anni fa, anche se molto
"raffazzonate", quando era obbligato a fare il "PREFIN", adesso il
"PREFIN" non si fa e non c'è neanche più la vergogna di approvare
una risoluzione in Consiglio per rinviarlo, siamo proprio arrivati
al totale dispregio delle regole! Almeno nel "PREFIN" questa
analisi c'era, c'era un tentativo di capire la società valdostana,
ma che oggi non vedo. La relazione ha uno stile molto finanziario,
ma con la finanza non si interpretano né i sentimenti, né l'umanità
delle persone. In questi anni che avremo di fronte la tendenza
quale sarà: di aumento della povertà, di aumento del precariato, di
aumento di quelli che abbandonano la scuola? Quanti ragazzi
valdostani avranno le competenze per rispondere alle esigenze della
società valdostana? Continueremo a sfornare psicologi, oppure
avremo tutto quel personale qualificato di cui abbiamo bisogno, nel
campo scientifico ad esempio? Il problema della formazione, il
problema della cultura, il problema dell'istruzione, il problema
dell'abbandono scolastico, sono tutti dati che lei non racconta e
che non sa probabilmente.
Lei dice: "sì, il PIL aumenta dell'1,8", benissimo, ma è del
tutto insufficiente. Dobbiamo allora fare dei ragionamenti su come
percepite la situazione della Regione; la mia impressione è che la
Valle d'Aosta si sia fermata. Abbiamo crisi non gravi, ma crisi
striscianti in molti settori: l'abbiamo in agricoltura,
l'analizzavamo nei giorni scorsi... e mi dispiace che in questo
momento sia fuori dall'aula... ma abbiamo visto che la produzione
lattiero-casearia si è ridotta in questi anni, si è ridotta quella
foraggiera, si è ridotto il numero dei bovini, si è ridotta la
quantità di latte trasformato dalla Cooperativa latte e fontina e
da molte delle strutture cooperative della Valle, si è
drammaticamente ridotta la quantità di mele trasformate dalla
"Cofruits" di Saint-Pierre, a fronte di questo cosa facciamo in
agricoltura? Facciamo finanziamenti alle imprese edili, perché in
agricoltura, a parte un po' di trasferimenti previsti dalla
normativa, vediamo che il succo dei 40,5 milioni previsti dal Piano
sviluppo rurale vanno per 33,5 milioni alla viabilità, alle opere
irrigue, alla bonifica, alla riorganizzazione e altre cose del
genere. Significa che vanno agli impresari edili che faranno queste
opere, non vanno agli agricoltori. Vanno ai progettisti, a chi
predispone i progetti e le pratiche a livello regionale, vanno
all'impresario, ma non vanno all'agricoltura.
Abbiamo una serie di problemi rispetto al turismo: ci sono
soluzioni? Non ne vedo. Ad esempio, proviamo a "fare sistema" negli
impianti di risalita che ci costano molti soldi, come abbiamo visto
in questo bilancio. Facciamo un'unica società di tutte le
partecipate regionali... eh, no, vorrai mica toccare il
manovratore! "Abbiamo bisogno di mettere i segretari dell'"UV"
nelle varie vallate nei consigli di amministrazione e dobbiamo
avere tanti posti nei consigli di amministrazione, altrimenti come
facciamo a fare il nostro consenso?". L'economia invece insegna che
bisognerebbe fare un'unica società, magari solo 3 Consiglieri di
amministrazione capaci... e far partire delle economie di scala che
ridurrebbero di parecchio i costi sul bilancio regionale e negli
impianti di risalita. In Italia ormai siamo arrivati a una
cosiddetta "gestione duale" delle banche, in cui la proprietà e la
gestione sono rigidamente separate, per cui il comitato di
proprietà vigila sul comitato di gestione che fa, ma sono 2 cose
diverse, invece qui c'è una confusione di ruoli abbastanza
grave.
Non voglio entrare in una serie di dati che analizzerò nei vari
segmenti, ma alla fine di tutto tale breve accenno di dati
negativi, sul fatto che non si vuole guardare verso il futuro,
emerge una constatazione banale: che questo rallentamento, questa
mancanza di iniziativa, questa incapacità di rilanciare verso il
futuro si basa sul fatto che abbiamo un difetto di funzionamento,
ovvero la mancanza di mercato. Non vorrei qui richiamare il
Direttore della Banca d'Italia Draghi, ma ha detto negli ultimi
mesi delle cose importanti dal punto di vista del "sistema Italia"
e il "sistema Valle d'Aosta" non è molto diverso: occorre
rilanciare la competitività, il mercato. Laddove non c'è mercato,
perché vi sono soggetti monopolisti o comunque garantiti dalle
strutture pubbliche, non c'è liberazione di risorse e non è solo un
problema di risorse finanziarie, che oggi ci sono, ma è il problema
che mancano le risorse umane, perché, se non c'è mercato, non c'è
risorsa umana che si vuole misurare con le proprie capacità per
riuscire nella vita! È il meccanismo alla base su cui noi tutti ci
dobbiamo interrogare: ha ancora senso questo sistema del
contributo? Credo sia un peso non più sopportabile dall'economia
valdostana, perché questi tassi di crescita che sono bassi, e in
più sono clamorosamente gonfiati dall'intervento pubblico, non
danno alcuna garanzia di uno sviluppo solido che garantisca alle
future generazioni quel benessere di cui abbiamo goduto e che
vorremmo far godere ai nostri figli e nipoti. Dobbiamo allora
ripensare completamente il meccanismo. Cosa deve fare la Regione?
Deve fare il gestore del Forte di Bard, deve fare il gestore di
questo o di quell'altro? Deve mettersi a gestire la "Cofruits",
deve gestire le mele, la fontina e questo e quest'altro, oppure
deve mettersi al servizio della società valdostana, dando i
servizi, dando le infrastrutture, dando gli strumenti perché ognuno
faccia quello che vuole, quello che può e quello che è capace. È
qui che non ci siamo, perché, se da una parte abbiamo questa
invasione di campo nel sistema produttivo, non abbiamo invece le
funzioni di servizio. Sul digitale terrestre "stendo un velo
pietoso", perché la difficoltà dei Valdostani è stata dimostrata da
un bel sondaggio; non concordo quasi niente su quanto ha detto la
collega Squarzino sui sondaggi, perché il sondaggio che ha fatto
l'Amministrazione regionale è bellissimo perché i 3/4 dei
Valdostani si dicono scontenti del digitale terrestre - voi non lo
avete pubblicato, me ne avete dato una copia gentilmente che per
adesso non ho diffuso -, ma questo non sarebbe niente sul fatto che
la stragrande maggioranza dei Valdostani è tagliata fuori
dall'"ADSL", dalla società dell'informatica, da qualunque
possibilità di accedere a dei servizi veloci, che ormai sono in
Piemonte a disposizione nella stragrande maggioranza dei rifugi
alpini della Provincia di Torino, hanno l'"ADSL", noi non lo
abbiamo neppure in Paesi del fondo valle! Il fallimento è duplice:
da una parte, non facciamo mercato; dall'altra, non facciamo
servizio. Vi sono delle contraddizioni che non sono più
sostenibili, pena la frattura fra la politica e le nuove
generazioni, perché le nuove generazioni ci chiedono non di fare un
passo indietro in quanto politici, per essere sostituiti da altri
politici che probabilmente si comporteranno nella stessa maniera,
ma di fare un passo indietro dalla società. Significa quindi che
occorre rapidamente ripensare al progetto di Valle d'Aosta, fare
una politica di pubblicizzazione di ciò che deve essere pubblico,
ossia le infrastrutture, e qui ribadisco la necessità che la
Regione riacquisti la proprietà delle autostrade e dei trafori che
insistono sul suo territorio, perché attraverso la gestione delle
infrastrutture è possibile tagliare drasticamente i pesi che
gravitano sulla popolazione; ad esempio, non si capisce perché le
tariffe dell'autostrada non si possono modificare o si possono
avere sconti che interessano una piccolissima percentuale della
popolazione, ma lo si capisce nel momento in cui abbiamo rinunciato
ad avere la maggioranza delle azioni di quella società di gestione.
Tornare ad avere la maggioranza della "SAV", della "RAV" e
consolidare la maggioranza alla "Società del Gran San Bernardo"
sono elementi essenziali, ma come dobbiamo pubblicizzare e
ottimizzare ciò che deve essere pubblico, ad esempio gli impianti a
fune facendo un'unica società, dall'altra parte dobbiamo
privatizzare ciò che è bene sia privatizzato, il che significa
tutto il sistema produttivo. Non ha nessun significato che la
Regione produca fontina, o mele, o altri prodotti del genere,
quelle sono questioni che devono risolvere i privati, a cui noi
dobbiamo dare il sostegno in termini di strutture e di servizi, ma
non entrare come "giocatore".
Il turismo è uno di quei settori che chiede a noi un'ampia
riflessione, perché nel turismo viviamo una crisi malgrado abbiamo
deciso di investire in pressoché tutte le tipologie possibili: il
"bed & breakfast", l'affittacamere, la casa vacanze, l'ostello
della gioventù, gli appartamenti per vacanze, gli alberghi, le
pensioni, l'agriturismo... Abbiamo riempito la Regione di tutta una
serie di possibilità in cui però il riscontro economico non si è
chiarito; si ha l'impressione che tutta una serie di valutazioni
fatte da "Finaosta" sulla redditività di una serie di interventi:
penso ai "bed & breakfast" o agli affittacamere, siano aleatori
visti i risultati. Mi si dice - ne parlavo con un gestore di
affittacamere giusto ieri - che bisognerebbe avere 600mila camere
dal 26 dicembre al 3 gennaio, ma tutto il resto dell'anno sono
vuote, allora abbiamo investito tanti soldi in cosa? Forse sarebbe
bene un ritirarsi da tutto questo, liberare risorse fra la
popolazione, che poi faccia lei quegli interventi che hanno un
mercato, che hanno la possibilità di sopravvivere, altrimenti il
rischio è che con il "bed & breakfast" ti rifai la casa, fai
finta di affittare per un po' di anni una camera e ti sei rimesso a
posto l'alloggio. Il dubbio viene, così come viene il dubbio che
con l'affittacamere hai fatto una ristrutturazione e poi speri,
finito il vincolo, di valorizzarlo dal punto di vista immobiliare.
Questi fenomeni noi li viviamo perché entriamo troppo in tali
settori. Mentre siamo carenti da un altro punto di vista; collega
Pastoret, abbiamo fatto tante parole, ma l'immagine della Valle
d'Aosta ancora in modo forte sulla rete, nel sistema di dove viene
venduto il turismo non c'è perché esiste una frammentazione di
proposte, una parcellizzazione di iniziative, ci sono molti soldi
investiti in queste strutture, ma non c'è una politica comune. Mi
dispiace, ma manca un servizio che organizzi la presenza su
"internet" dei vari tipi di operatori, ossia non c'è un'iniziativa
che consenta con spese limitate di poter svolgere tale tipo di
attività in modo coordinato, su una piattaforma comune; forse ci si
arriverà, ma è lì che si va ad intervenire, quante AIAT ci sono
ancora...
(interruzione dell'Assessore Pastoret, fuori
microfono)
... quello è un problema su cui dobbiamo riflettere, ha ancora
senso avere 11 AIAT? Ha ancora senso fare un'iniziativa che sia di
questo Paese o di quel Comune? È il "prodotto Valle d'Aosta" che
deve essere venduto in tutte le sue articolazioni, ma con un grosso
portale comune, con una grossa iniziativa comune e qui c'è lo
stesso tipo di frammentazione che abbiamo trovato nelle società di
risalita: 11 AIAT perché? Perché ci sono 11 consigli di
amministrazione, ci sono persone da coinvolgere in qualche maniera
e forse questa è una delle motivazioni per cui non si riesce a
chiudere il discorso del potenziamento del turismo. Non crediamo di
avere la soluzione per tutti questi temi, abbiamo cercato di
delineare alcune ipotesi di lavoro, alcuni strumenti che abbiamo
visto funzionare in altri Paesi, però, visto che ci avviciniamo ad
una fase delicata come quella delle elezioni della prossima tarda
primavera, fase in cui si predispongono i programmi, ritengo sia la
fase più giusta per studiare con serenità. Di tale programma di cui
state portando a compimento il bilancio noi siamo stati promotori,
alcune delle cose che avevamo proposto sono state recepite e altre
no, ma c'è anche una nostra impronta; questo non vuol dire che non
si possano fare dei passi in avanti e rendere conto di errori che
abbiamo fatto, di certo abbiamo sottovalutato in passato la
necessità della competitività e del mercato, quindi credo che
dobbiamo fare soprattutto come riferimento globale un grande
affidamento alla capacità dei Valdostani. Abbiamo un potenziale
tutto da scoprire nella gente della Valle d'Aosta, i nostri giovani
hanno delle capacità grandi, bisogna dare una regolata alla società
valdostana, in cui loro possano essere liberi di intraprendere, di
muoversi potendo utilizzare dei servizi e non dovendosi invece
sentire ingabbiati in prospettive che sono: o puoi avere il
contributo, o sei tagliato fuori. Nel momento in cui ci sono delle
imprese che hanno un contributo, quelli che si rifiutano di averlo
partono svantaggiati e hanno il cammino dritto per non raggiungere
gli obiettivi prefissati.
Entrando in un'analisi più dettagliata delle questioni, siamo
preoccupati dell'enfasi con cui l'Assessore ha parlato delle
entrate. Si percepisce che c'è una certa soddisfazione perché le
entrate sono aumentate del 6,9%. Io non sarei così enfatizzante, se
non nella misura in cui questo si interpreti come una possibilità
di ridurre le tasse ai cittadini. Credo che nella prospettiva di
mercato che si diceva prima l'ingerenza della Regione debba
drasticamente ridursi, anzitutto deve ridursi dal chiedere soldi ai
cittadini e qui vi sono 2 strade: la prima è quella di tagliare le
tasse e faccio l'unico apprezzamento della giornata all'Assessore
alle finanze per dire che siamo contenti del taglio dell'IRAP, ne
avevamo parlato un paio di bilanci fa, mi ricordo che l'attuale
Assessore alle attività produttive quando faceva parte
dell'opposizione si era battuto duramente su questo punto, mi fa
piacere che oggi si sia realizzato; dall'altra si possono tagliare
le tasse diventando più efficienti, lo dico al collega Cerise, il
problema dell'immondizia vogliamo gestirlo meglio, oppure facciamo
pagare ai cittadini senza nessun tipo di controllo al fondo della
lista della spesa le inefficienze del sistema della raccolta dei
rifiuti? Non è un problema di differenziata che sta migliorando, e
spero che migliori di più; non è un problema di destinazione
finale, il termovalorizzatore o qualunque altra cosa, che non mi
interessa; mi interessa sapere oggi se nel sistema della raccolta
rifiuti c'è quella competitività fra le aziende che consente di
ridurre i costi o se c'è una commistione di interessi,
amministratori che ci sono nell'una e nell'altra società che sono
sempre gli stessi, che mi pongono dei dubbi sul fatto che questi
servizi nel momento in cui sono stati privatizzati sono diventati
davvero fonte di mercato, fonte di competizione, di concorrenza con
riduzione dei costi, oppure se uno di quei cartelli più o meno
concordati alla fine portano ad un aumento dei costi della raccolta
rifiuti. La popolazione direbbe che è più vera la seconda ipotesi,
perché la lamentela sui costi della raccolta è alta e soprattutto
esprime una crescita costante anno dopo anno, molto superiore
all'inflazione, dei costi; allora, facciamo più differenziata,
riduciamo la produzione e alla fine paghiamo di più? C'è qualcosa
che non funziona. Tenuto conto che nella metà bassa dell'Italia le
collusioni fra le immondizie e la mafia sono alte, credo che
qualche riflessione su questo tema debba essere fatta; non è un
caso che l'unico caso in cui dei politici valdostani sono stati
condannati per questioni legate alla mal gestione dei fondi
pubblici è stato su un appalto del compattatore di Brissogne. Lo
stesso discorso si può fare sull'acqua, tutta questa modificazione
della gestione delle acque ha avuto un rallentamento negli ultimi
tempi grazie ad interventi forti dentro e fuori da questo
Consiglio, però ci stiamo avviando nella stessa direzione.
Sull'acqua - che è stato un bene sempre di proprietà dei
Valdostani, uno dei punti forti dell'autonomia della Regione, tanto
che ne abbiamo fatto uno degli elementi essenziali del nostro
Statuto nella proposta del CLN che era superiore a quello che siamo
poi riusciti ad ottenere - andremo a vedere che arriveranno i
privati a gestire probabilmente mettendosi d'accordo, magari con
partecipazioni con amministratori che ritrovi in vari consigli di
amministrazione e alla fine si tradurrà che i Valdostani pagheranno
molto di più l'acqua. Diventare una Regione moderna significa
tagliare le tasse, ma tagliare anche queste tasse indirette,
diventando più efficienti. Non si possono fare delle leggi così
complicate come quelle che ho visto ultimamente fare sui rifiuti,
non hanno senso, vuol dire che non si sa cosa si vuole fare! Una
legge dovrebbe essere di pochissime righe, una pagina o due, il
resto dovrebbe essere regolamentato, ma questo può essere fatto se
uno sa cosa vuol fare. Se uno fa soltanto l'amministratore della
propria struttura senza sapere dove va a finire, fa queste cose, i
codicilli dei codicilli, date l'impressione ogni tanto soprattutto
lei, Assessore all'ambiente, di essere un bravissimo manutentore
della nave, di quelli che il motore basta che faccia un minimo
rumorino e sanno già dove intervenire e modificare quel bullone e
il motore funziona perfettamente. Il problema è che è una nave che
non ha il timoniere, non sapete dove mandarla questa nave! Vogliamo
fare una politica delle entrate intelligente? Facciamo una politica
di riduzione più possibile dei costi che gravano sulla popolazione
cosicché la popolazione abbia la massima disponibilità di soldi per
poter investire secondo la propria intelligenza ed è così che si
prenderà i rischi, ma anche la soddisfazione di riuscire.
Vi è un'eccezione a questo ragionamento: il Casinò di
Saint-Vincent, lo dite voi dicendo: "siamo scesi dal 65 al 62",
siamo scesi a molto di meno perché non si tiene conto che poi gli
rigiriamo un sacco di soldi a vario titolo: ricapitalizzazione per
svalutazione del capitale, articolo 12, articolo 14... e con un
disciplinare che non potrebbe modificare una legge si sta tentando
di modificare talmente tanto le aliquote, per cui non solo si dà
atto a sanatoria che ormai bisogna pagare tali entrate molto di più
di quanto non si facesse prima, ma che in futuro ci dobbiamo
aspettare sempre meno entrate dal casinò. L'entrata zero non è così
lontana e forse interventi più seri sul Casinò bisognerebbe farli,
perché è stato per molti anni un elemento essenziale del bilancio
regionale, oggi è del tutto marginale, diventerà quasi
trascurabile, ma rimane un elemento importante. Non so quali siano
le soluzioni, non è una situazione facile perché abbiamo, a fronte
di questa situazione locale, anche una situazione nazionale
cambiata; molti anni fa non c'erano le "slot machines" nei bar, non
c'era il gratta e vinci, c'erano meno casinò in Svizzera, quindi il
mercato è più complesso. Come tutte le società che si trovano ad
affrontare delle difficoltà, quello è il momento per tirare fuori
le capacità e riuscire a fare uno scatto in avanti, si dice che
"non tutto il male viene per nuocere". Credo che fenomeni come
quelli della Cina o dell'India, questi grandi "competitors"
internazionali siano un grande stimolo per le società italiane per
essere competitive e molte società italiane sono riuscite ad essere
competitive anche di fronte all'euro forte e a una serie di
difficoltà. Noi sembriamo invece in preda al destino, tutto ciò che
cambia: "oh Signiur dove andiamo a finire", invece credo che si
debba sfruttare questa cosa per andare avanti e non per rinunciare
al proprio ruolo.
Vi sono poi alcuni dati che continuano a dimenticarsi nel
bilancio, lo avevamo evidenziato lo scorso anno, lo ritroviamo
quest'anno. La "CVA" continua a tenersi soldi nel suo tesoretto,
ormai credo che superino i 450 milioni di euro; la politica dei
dividendi è una politica che è stata segnalata dall'Assessore, ma
non si capisce come mai quel tesoretto debba rimanere là dentro e a
cosa serva. Se è per fare squadra, se è per fare investimenti, sono
d'accordo che rimanga lì, ma che ci si dica. Si vogliono comprare
le centrali idroelettriche del Piemonte, di Bergamo, della
Svizzera, della Slovenia? Va benissimo, ditecelo! Abbiamo perso il
treno del collegamento con l'"Amga" di Genova e la "Emme" Torino
che hanno costituito un grosso polo dell'energia, non abbiamo
neanche saputo utilizzare di quella fusione con nostre trattative
la possibilità di acquisire le centrali idroelettriche piemontesi;
vogliamo essere degli isolati. Vuol dire che qui non c'è politica
industriale da parte di "CVA", ma non c'è neanche politica da parte
dell'Amministrazione regionale! Vogliamo dare un obiettivo alla
"CVA", o l'obiettivo è solo di farsi propaganda elettorale
spacciando ai Valdostani che gli ridurremo la bolletta del 10%, che
significa 5 euro a bimestre quando va bene? Un'elemosina di 5 euro
a bimestre per la propaganda elettorale di qualcuno? Oppure "CVA"
può diventare un grande motore di sviluppo della Valle, anche
facendo investimenti all'estero? È il nostro oro nero l'industria
idroelettrica, i proventi del nostro oro nero possono essere
investiti. Il nostro oro nero a Dubai per esempio con i soldi
dell'oro nero non solo hanno fatto un grande sviluppo del proprio
territorio, ma si stanno comprando una banca in Inghilterra,
piuttosto che una catena di negozi in America e via dicendo. Non
dico di fare quel tipo di politica, ma che "CVA" sappia porsi come
elemento trainante di un'aggregazione di cui la Valle d'Aosta debba
essere l'azionista di maggioranza, di società idroelettriche credo
che potrebbe essere una cosa intelligente. Se si vede che ciò non è
possibile, bisogna che i proventi a "CVA" siano trasferiti alla
Regione perché ci faccia altre cose. Siamo arrivati a livelli per
cui con i soldi di "CVA" ci potremmo pagare da soli il Traforo
ferroviario Aosta/Martigny, siamo intorno ai 500 milioni di euro,
700 milioni di euro è la capacità di indebitamento della Regione e
siamo a 1,2 miliardi di euro, diciamo oggi "cash"... il costo
dell'opera siamo a circa 3 miliardi di euro, forse qualcosa meno,
ma la cifra è quella che è stata spesa per fare il Lötschberg, che
è un tunnel simile a quello da Aosta a Martigny. Sarebbe un'opera
propagandata da più maggioranze come un'opera importantissima, che
ci collegherebbe all'Europa, che ci darebbe un enorme sbocco dal
punto di vista commerciale e dei collegamenti, dal punto di vista
turistico, dal punto di vista di quasi tutte le attività
economiche, che diventerebbe un grande motore di sviluppo
dell'economia nella costruzione, perché significa appalti e lavori
per centinaia di milioni all'anno, poi sarebbe uno sviluppo per
l'economia successivamente. Si è visto nella costruzione del
Lötschberg che durante i lavori di costruzione i 2 Cantoni di Berna
e del Vallese hanno avuto un aumento del 2,3% del PIL grazie solo
ai lavori e oggi stanno incassando l'aumento di produttività grazie
a questo. Ce lo potremmo pagare da soli, poi è chiaro che bisognerà
chiedere i soldi allo Stato, all'Europa, alle banche, ma ce la
potremmo fare. Vogliamo utilizzare questi soldi per fare
l'elemosina pre-elettorale ai Valdostani o vogliamo utilizzarli per
fare dei grandi piani? Mi si dice poi: "non vogliamo fare la
ferrovia, vogliamo fare altre cose". Benissimo, ma discutiamo in
termini di investimenti. Quei dividendi che sono frutto di scelte
fatte in questo Consiglio da gente che aveva una visione di lungo
periodo, come Mafrica e Dino Viérin, oggi sono in mano ad un
piccolo numero di persone, forse una persona sola che se li
gestisce senza rendere conto a tale Assemblea. Credo che rivedere o
scelte politiche chiare e condivise con questo Consiglio, o almeno
il passaggio dei dividendi all'Amministrazione regionale non
sarebbe male.
Una serie poi di osservazioni rapide dal punto di vista
specifico di alcuni settori. Quando si affrontano le spese per
settore, vediamo che nella sicurezza sociale e sanità si fanno
delle elencazioni di cose storiche. Ormai è come dire: "il primo
dell'anno si fa pranzo". Progettazione della residenza sanitaria
assistenziale nella città di Aosta, Regione Gotrau: questo è un
progetto che va avanti da anni, è un progetto che non sta in piedi
perché, essendo su una collina che è asprissima e verticale, costa
una follia e non risponde alle esigenze, è da cambiare e non potete
continuare a scrivere che bisogna fare la progettazione, o lo
realizzate domani mattina, oppure cambiate progetto! Non sta in
piedi neppure la conclusione delle opere afferenti il cantiere in
corso della Radioterapia, grazie di averlo detto! La
Radioterapia... "Progetto Limacher"... doveva essere finito nel
2004, siamo alla fine del 2007 non è finito, stanziamo altri soldi
per un progetto che è stato modificato, vorrei sapere se si sono
pagate delle penali dalle imprese che si sono trovati i progetti
modificati più volte: questa è la dimostrazione che nella sanità si
va avanti con i cantieri aperti ma, come dicevo prima
dell'agricoltura, è interessante la sanità, la salute dei cittadini
o mantenere le piccole imprese valdostane che con i cantieri aperti
si fanno i soldi? L'impressione è che non badiate alla salute dei
cittadini, ma che ogni anno vi siano per i cantieri un po' di
soldi. Mi sembra che siate succubi della "lobby" degli impresari,
forse perché hanno consenso politico e voi pensate che vi
trasferiranno dei voti prossimamente. Sul digitale terrestre
abbiamo già detto e non intervengo ulteriormente, ma dimenticavo
sempre sui servizi sociali le provvidenze a favore degli invalidi
civili sono determinate in quasi 23 milioni, è un dato positivo,
così come 27 milioni il Fondo per le politiche sociali. Devo dire
però che sia un sistema in cui dobbiamo intervenire in modo
diverso, ossia la legge n. 19, quindi gli aiuti alla povertà, agli
invalidi che non riescono a trovare lavoro, non possono essere
gestiti con una legge che ancora oggi prevede poco più di 430 euro
come minimo vitale. Vi sfido a vivere un mese con 430 euro, credo
che si debba passare a 600 e una parte degli emendamenti che
presento vanno a rimpinguare questi fondi per consentire alla
Giunta di aumentare il minimo vitale.
Sono sconvolto ed è quasi fastidioso il dover constatare come a
parole si difenda la scuola, nella pratica non si faccia nulla per
la scuola. Mi dispiace, Assessore Viérin, ma un po' le dobbiamo
"tirare le orecchie". Qui ci sono investimenti per 27 milioni per
musei e beni culturali e ambientali, non so se ci sono dentro anche
i soldi per il Forte di Bard e 7 milioni per investimenti in
strutture scolastiche? Neanche 1/4 di investimenti per le strutture
scolastiche rispetto ai musei? Abbiamo una carenza grave dal punto
di vista delle strutture che lei ha evidenziato con il comitato che
ha messo in piedi, chiederei che si vadano a fare una serie di
riflessioni, la formazione è una delle emergenze della nostra
Regione perché mancano le strutture, il caso dell'IPR è stato
particolarmente evidente.
Due questioni sui trasporti e un finalino sulla "Cogne". I
problemi del trasporto, Assessore Pastoret, sono evidenziati dalla
relazione dell'Assessore Marguerettaz, si parla del trasporto
pubblico di linea e gli si danno 22 milioni... il "Corrado Gex" e
gli si danno 24 milioni. A parte il fatto che 24 milioni per un
aeroporto che movimenterà qualche migliaio...
Presidente
- ... le concedo i minuti del secondo
intervento...
Sandri (PD)
- ... ho finito solo due battute... 24
milioni per l'aeroporto dove viaggiano poche migliaia di persone e
22 milioni per il trasporto di linea sugli autobus, che è un
servizio per molte più persone, forse bisognerà riflettere su dove
vanno i soldi. Si parla di impianti a fune, automezzi non
inquinanti, ma non si parla di ferrovia. È giusto che la ferrovia
sia finanziata dallo Stato, ma è giusto che la Regione cominci a
pensare ad investirci dei soldi.
Infine, 2 questioni dal punto di vista formale: mi dispiace che
l'"Institut agricole" e l'Istituto alberghiero siano messi uno in
Agricoltura e l'altro nel Turismo, sono 2 strutture scolastiche che
dovrebbero essere ricondotte sotto il controllo dell'Assessorato
della cultura. Chiudo l'intervento ringraziando l'Assessore per la
sua parte finale, è stato preciso. Quando parla sollevando
continuamente dubbi su fantomatiche politiche clientelari,
provvedimenti "ad personam... excusatio non petita accusatio
manifesta". Grazie, Assessore.
Presidente
- La parola al Consigliere Vicquéry.
Vicquéry (UV)
- Smentendo la prassi consolidata secondo
la quale il Capogruppo della forza di maggioranza relativa parla
per ultimo, intervengo citando dati che sono inconfutabili, anche
se l'intervento del collega Lattanzi parrebbe dimostrare il
contrario. Mi riferisco ai dati storici della Banca d'Italia che
fotografa annualmente l'economia della Valle d'Aosta e che dice
alcune cose importanti, che dimostrano inequivocabilmente che la
Valle d'Aosta è ancora una Regione dove si sta bene, anche se non è
più forse l'isola felice di alcuni anni fa, ma sono dati su cui
vorrei confrontarmi non solo in sede di bilancio di previsione, ma
in tutte le sedi di nostra competenza.
Parlando di attività produttive parliamo di economia reale,
collega Lattanzi. Velocemente, l'agricoltura nel triennio
2003-2005, il valore aggiunto del settore primario valdostano è
diminuito al tasso medio annuo del 4,6%, vi ha influito il calo
registrato nel comparto zootecnico, con conseguente riduzione della
produzione del latte (-3,6%), per contro è proseguito l'incremento
del numero di fontine marchiate "DOP" (3,6%). Diminuiscono le
aziende, aumentano comunque i capi bovini ed è un settore, rispetto
ad altre situazioni di montagna, dove si può affermare che si sta
ancora producendo, l'attività agricola esiste ancora, anche se va
monitorata con attenzione, perché il cambio generazionale porterà
problemi di assetto del comparto, su cui dovremo intervenire.
Rispetto all'industria, la Banca d'Italia dice che nel 2006 la
congiuntura del settore industriale è migliorata dopo la
contrazione del valore aggiunto nell'anno precedente di 0,7%. Il
fatturato a prezzi correnti delle imprese del campione della Banca
d'Italia è cresciuto del 12,3%, valore superiore a quello
registrato nel 2005, vi ha contribuito soprattutto il comparto
siderurgico, la "Cogne", che è da anni al centro dell'attenzione
delle politiche industriali, i cui risultati sono tangibili con un
aumento del 12,3%, assolutamente positivo. Il saldo fra imprese con
ordini in aumento e in diminuzione è tornato positivo ed è
cresciuta la durata del portafoglio ordini.
Rispetto al settore delle costruzioni, questa fotografia della
Banca d'Italia ci dice che dopo la crescita del 5,8% del valore
aggiunto registrato nell'anno precedente, nel 2006 è proseguito
l'andamento positivo del settore delle costruzioni. Secondo i
risultati delle indagini condotte dalla Banca d'Italia su un
campione di imprese edili regionali, il valore della produzione è
aumentato in media dell'11,6% in termini nominali, rispetto al
14,6% del 2005 e la crescita ha interessato sia il comparto
dell'edilizia privata, sia quello delle opere pubbliche. Rispetto
all'edilizia privata va fatta una riflessione attenta.
Personalmente ritengo che alcune politiche degli enti locali di
espansione esagerata della seconda casa sia una politica da
contenere ed è questa la politica che sta cercando di fare
l'Amministrazione regionale nel pieno rispetto dell'autonomia degli
enti locali.
Nel settore dei servizi nel 2005 il valore aggiunto del settore
era calato dell'1,3% per effetto della contrazione registrata nel
comparto che include il commercio, gli alberghi e i trasporti e
comunicazioni, nel 2006 sono emersi segnali diffusi di ripresa
dell'attività e, secondo l'indagine svolta dalla Banca d'Italia, il
fatturato in termini nominali è cresciuto del 4,1%. Nello specifico
il commercio registra un ulteriore calo del numero di imprese
attive, a cui si è associata una sostanziale stabilità della grande
distribuzione e su questo aspetto chiederei attenzione da parte
nostra, ma anche da parte di chi gestirà le politiche nella
prossima legislatura, perché, secondo le valutazioni
dell'"Antitrust", la Valle d'Aosta si colloca nel gruppo di Regioni
caratterizzate da un maggior grado di liberalizzazione. Vi si
associava nel 2005 una densità della grande distribuzione misurata
dalle superfici di vendita ogni 1.000 abitanti pari a 475 metri
quadri, a fronte di una media nazionale di 257; rispetto al 2000,
era cresciuto di 51 metri quadri: questo sta a dimostrare che la
grande distribuzione è in rapporto agli abitanti il doppio della
media nazionale. Una riflessione va fatta a mio parere nella logica
classica del commercio, della domanda e dell'offerta, la grande
distribuzione va stoppata e va rilanciata con forza una politica di
ripresa del piccolo commercio. Su questo fronte, come dimostrano i
dati, vi è sicuramente una moria diffusa soprattutto nelle valli
laterali e questo dato ci è stato confermato nelle audizioni in II
Commissione da parte dei rappresentanti delle associazioni di
categoria, che però pare che stiano sottovalutando il problema e
sottovalutano l'importanza di un commercio di prossimità, perché se
questo tipo di commercio sparisce nelle valli laterali, questo
favorirà gradualmente uno spopolamento della montagna che è uno dei
nostri grandi problemi, assieme alla denatalità.
Nel settore dei trasporti i dati ci dicono che nel 2006 il
fatturato delle principali imprese valdostane è cresciuto del 4,6%
rispetto all'anno precedente e nel 2006 nel settore degli impianti
di risalita la realizzazione di nuovi impianti ha sospinto la spesa
per investimenti nel comparto cresciuto a tassi elevati.
Investimenti milionari che però hanno portato la Valle a un livello
di eccellenza sia rispetto alle Regioni confinanti, la Regione
Piemonte in seguito alle Olimpiadi ha contribuito notevolmente alla
ristrutturazione del settore, ma soprattutto rispetto all'estero:
questo comporta dei costi di gestione, ma il tema dell'investimento
sugli impianti di risalita e sulle politiche del turismo della neve
è un tema centrale delle politiche della Regione. Legandomi a
questo, nel turismo in generale, l'incremento dei giorni di
presenza di turisti stranieri è riconducibile principalmente ai
Russi, agli Spagnoli, agli Statunitensi e ai Francesi; le presenze
dei turisti inglesi, che rappresentano 1/3 del totale degli
stranieri, sono aumentate a tassi più contenuti. C'è un aumento
notevole del turismo straniero e questo la dice lunga della bontà
delle operazioni di promozione che l'Amministrazione fa in tale
settore. Da molte parti si contesta l'utilità degli interventi
"spot" considerando come tali anche quelli dell'Amministrazione
regionale, a livello centrale si contesta il fatto che ogni
Regione, o ogni AIAT, o ogni Comune fa della promozione per conto
suo. Un fondo di verità c'è, ma non c'è dubbio che la Regione deve
fare promozione per conto suo, altrimenti sarebbe tagliata fuori
dai mercati internazionali. Sempre i dati della Banca d'Italia ci
dicono che nel 2006 a valere sui fondi costituiti ai sensi della
legge regionale n. 19, per rispondere a quanto diceva prima il
collega Sandri sono stati erogati finanziamenti a tasso agevolato e
contributi a fondo perduto per circa 16 milioni di euro, valore
simile a quello dell'anno precedente, che hanno consentito la
creazione di oltre 200 posti letto. Questo è un fenomeno da
monitorare anche, è incontestabile che nella realtà turistica della
Valle i grandi alberghi non possono sopravvivere con una durata
media di apertura che supera di poco i 100 giorni, ma è
incontestabile che la politica che la Regione sta facendo con la
legge n. 19 è inequivocabile: 200 posti letto in più che sono a
disposizione dei turisti italiani e stranieri 365 giorni all'anno.
Per anni ci siamo detti che dobbiamo copiare il sistema turistico
trentino, non riusciamo a farlo in termini di apertura, perché il
sistema turistico dell'Alto Adige ha una presenza della popolazione
di origine germanica molto forte che prolunga le stagioni invernali
ed estive rispetto alla nostra che non può decollare rispetto a
questa clientela, ma ci stiamo avvicinando alla loro esperienza,
fatta di politiche gestionali a livello familiare, per cui mi
spiace prendere atto che siano contestate queste politiche, che
sono quelle per la difesa della montagna. Sono tali piccoli
interventi che non sono contributi a pioggia, ma che permettono ad
un nucleo familiare di sopravvivere, si parla di reddito mediamente
basso, ma sufficiente per - assieme alla logica della
multi-imprenditorialità tipica delle nostre popolazioni di montagna
- vivere in un piccolo paese di montagna non sempre turistico.
Rispetto ad un altro settore finanziario, gli scambi con
l'estero, ma legato alle politiche turistiche, l'ISTAT ci dice che
nel 2006 il valore delle esportazioni regionali è aumentato a
prezzi correnti del 19,4%, valore superiore a quello registrato
nell'anno precedente e a quello nazionale: questo è legato anche
all'accelerazione delle vendite... al settore metalli e prodotti in
metallo... legato al settore siderurgico.
Politiche del lavoro: anche questi sono dati interessanti, nel
2006 il tasso di disoccupazione in Valle, uno dei più bassi fra le
Regioni d'Italia, è sceso al 3%, 2/10 di punti in meno rispetto
all'anno precedente. Rispetto agli ammortizzatori sociali in base
ai dati dell'INPS 2006, le ore autorizzate di cassa integrazione
guadagni sono aumentate di ben il 22,8%, mentre erano diminuite del
4,7% nel 2005; l'incremento è stato determinato dall'intervento a
favore del comparto meccanico, l'industria nella bassa valle, e gli
iscritti nelle liste di mobilità sono diminuiti nel 2006 del 12%
rispetto all'anno precedente... luci ed ombre... sono dati
significativi rispetto ad un settore industriale che è da
monitorare con attenzione e che necessita di interventi, non c'è
dubbio, ma vi tornerò dopo, che l'intervento sull'IRAP e
l'intervento sulla legge regionale n. 6 possono contribuire al
mantenimento con molta difficoltà delle politiche industriali in
valle. Sostengo che non si può pensare che la Regione possa vivere
solo di turismo, di agricoltura, di terziario; sostengo da sempre,
anche nel rispetto di coloro che ritengono l'attività industriale
non conforme alla geomorfologia della valle, che l'attività
industriale sia indispensabile non solo per il PIL, ma per la
ricchezza della Valle, che viene poi a tradursi nel nostro bilancio
regionale.
Alcuni dati ancora rispetto al finanziamento dell'economia. In
II Commissione è stato posto all'attenzione il problema dei mutui,
dell'indebitamento delle famiglie, delle difficoltà finanziarie,
soprattutto il rappresentante della "Finaosta" ci ha evidenziato
queste tematiche, che stanno diventando sempre più importanti. Con
riferimento alle famiglie consumatrici, secondo l'ISTAT nel 2006, i
prestiti alle famiglie valdostane sono aumentati a ritmi elevati
del 16,3% rispetto al 14% del 2005, nonostante il rialzo dei tassi
di interesse, è proseguita l'espansione dei mutui per l'acquisto di
abitazioni del 17%, per cui c'è un fenomeno particolare: aumentano
le richieste di mutui per la prima abitazione e aumenta
l'indebitamento. È un dato tutto valdostano, che, da un lato, ci fa
onore perché significa che le politiche regionali e principalmente
del Comune di Aosta sono in grado di dare le risposte in termini di
edilizia abitativa, non vi sono più gli elenchi di alcuni anni fa,
vi sono le risposte abbastanza celeri, per cui il rapporto
domanda-offerta è congruo; aumenta nel contempo l'indebitamento e
su questo settore va fatta molta attenzione, perché il piccolo
indebitamento di tutti i giorni porta a situazioni di crisi che
sono state evidenziate anche nel rapporto sulla povertà elaborato
dall'Assessorato della sanità. Ora tutto si può dire, tranne che
manchino i dati, il rapporto sulla povertà che alcuni di voi hanno
citato è un documento serio, incontestabile che non nasconde la
verità, ma non dobbiamo neppure drammatizzare. Dobbiamo porci in
termini di amministratori in senso positivo, cercando di dare delle
risposte positive ed è questo che cerca di fare tale legge
finanziaria con risposte a nostro parere più che soddisfacenti. Ho
già citato e citerò alcuni dei punti principali della legge
finanziaria, che a mio parere meritano attenzione rispetto ad
altri.
Rispetto allo sviluppo economico, la riduzione di 1 punto
percentuale dell'IRAP alle aziende virtuose significa molto:
significa una minore imposta del 25%, significa poter tentare il
rilancio delle piccole e medie aziende.
Rispetto agli enti locali, siamo in una situazione assolutamente
privilegiata, è vero che abbiamo competenza primaria, è vero che da
sempre abbiamo una lunga tradizione di autonomia, è anche vero che
annualmente con il metodo adottato di trasferire agli enti locali
il 95% del finanziamento dell'IRPEF destiniamo sempre più fondi a
loro disposizione; quest'anno 16 milioni in più rispetto al
2007.
Nel programma di legislatura abbiamo parlato di revisione della
legge n. 54, è un argomento "à la une", sicuramente dobbiamo
mettere in atto le politiche di federalismo regionale e locale con
più decisione rispetto a quanto fatto finora. È un processo lento e
graduale, quali sono le funzioni che deve mantenere la Regione e
quali quelle che devono essere trasferite; ricordo che la legge
regionale istitutiva, n. 1, diceva che i requisiti dovevano essere
2: razionalizzare il sistema e risparmiare e la difficoltà
applicativa è di mettere assieme questi 2 concetti.
Rispetto alle politiche sociali, la risposta del bilancio è
chiara, c'è una priorità alla sanità e alle politiche sociali con
lo stanziamento di 262 milioni di euro di risorse finanziarie solo
per parte corrente con un aumento del 6% rispetto al 2007, mentre
il Fondo per le politiche sociali viene aumentato di 2 milioni con
un aumento di 88 milioni nel triennio. Sono risposte, dal punto di
vista dell'indirizzo politico, chiare e inequivocabili: siamo la
Regione che stanzia di più in termini percentuali sulle politiche
sociali e continuiamo su questa strada perché non vi è soluzione
alternativa rispetto all'invecchiamento della popolazione e ai
problemi delle giovani coppie che decidono, come si usa dire, di
farsi una famiglia. Dobbiamo intervenire di più e forse meglio,
cercando di finalizzare le risorse in modo più puntuale laddove ci
sono i bisogni. La legge finanziaria dà anche delle risposte serie
alle strutture per le persone anziane ed inabili, un incremento
significativo nel settore della costruzione delle strutture
socio-sanitarie territoriali, continuando la politica di
decentralizzazione delle strutture nel territorio, che è un fiore
all'occhiello delle politiche sanitarie. Non torno su questo
argomento di chi prevedeva di riconvertire l'attuale struttura
ospedaliera in un'enorme struttura destinata ad anziani, perché
ritengo che questa fosse una semplice battuta, tipica di confronti
in campagna elettorale, ma che non avesse nessun costrutto serio.
Le politiche di decentralizzazione danno risposte ai nostri
vecchietti che vivono vicino alla loro casa di origine e hanno il
piacere di incontrare i loro amici sopravvissuti all'anzianità e di
parlare con loro almeno qualche momento della loro giornata. Vi è
un'iniziativa interessante che riguarda l'avvio di un percorso
finalizzato alla stabilizzazione del personale precario in ambito
sanitario, che è da rimarcare in termini di risoluzione di uno dei
settori del precariato.
Rispetto alle politiche per il lavoro, la legge finanziaria
garantisce le risorse necessarie per l'attuazione del Piano
triennale degli interventi delle politiche del lavoro, che è stato
un grosso sforzo dell'Amministrazione regionale e che non ha ancora
visto l'applicazione nel merito, perché le politiche del lavoro
sono per definizione politiche complesse, i cui risultati si
verificano negli anni. Una grossa attenzione ai programmi
comunitari e una grossa attenzione alle misure per il contenimento
della spesa per il personale regionale.
Ho citato prima i dati della Banca d'Italia per settori, ritorno
sul settore dell'agricoltura perché, a fronte di quei dati, la
risposta dell'Amministrazione regionale è di stanziare
l'approvazione del Piano di sviluppo rurale che fa parte di questa
legge per un importo nel 2008 di 17 milioni di euro e nel 2009 di
57 milioni di euro, così come nel 2010, rispetto al sessennio
appena trascorso che ha visto un investimento di 40,5 milioni di
euro. Sono tutti fondi di puro investimento. Si può poi discutere,
ma non vi è ombra di dubbio che è sufficiente girare le valli per
rendersi conto di quanto sia stato fatto e si stia facendo in
materia di consorzi di irrigazione, di gestione del territorio, di
infrastrutturazione di un settore che è debole e che necessita di
interventi pubblici, che siano interventi dell'Amministrazione
regionale o cofinanziati da parte dello Stato. Questo è un tema
importante, devo dire che assieme al collega Marco Viérin
all'interno dell'APF siamo stati incaricati di sviluppare tale
settore, perché è una tematica quella del sostegno all'agricoltura
che è all'attenzione non solo delle politiche regionali e
nazionali, ma a livello europeo e mondiale, perché sul settore
dell'agricoltura, che per definizione è quello che produce il bene
primario, gira tutta l'economia, dal commercio estero a
quant'altro.
Un'attenzione particolare è stata riservata al completamento
della sperimentazione della televisione digitale, è sufficiente
leggere il giornale di ieri per renderci conto che altre Regioni
stanno cercando di seguirci su questa strada, perché è il futuro
del sistema radiotelevisivo, per non dire il presente in Valle
d'Aosta.
L'avvio sperimentale del Progetto "Valle d'Aosta sicura"...
questo voglio citarlo perché in una società intrisa di violenza e
di preoccupazione la nostra Regione può diventare sì un "petit
bijou", una piccola Regione in cui forse saremo controllati troppo
da telecamere ovunque, ma sicuramente potremo cercare di diminuire
tale microdelinquenza, che è cresciuta enormemente in questi ultimi
anni. La gente anche nelle vallate chiude le porte a chiave, cosa
che non succedeva fino ad alcuni anni fa, perché si era sicuri di
rientrare a casa senza che nessuno l'avesse svaligiata. Questo
progetto tenta di dare delle risposte a tali problematiche che fino
ad alcuni anni fa in Valle d'Aosta non esistevano.
Rispetto alle politiche scolastiche, va ricordato il Piano
straordinario di edilizia scolastica, molto pregevole, che risolve
definitivamente il problema delle competenze fra strutture a
livello comunale e strutture a livello regionale, dà una risposta
alla nuova normativa in materia di edifici scolastici facendo sì
che i nostri ragazzi continuino a studiare in strutture a norma
rispetto alla nuova legislazione, "in primis" la legislazione
antisismica.
Vi è poi un settore nell'ambito della qualità della vita, che è
quello del rifinanziamento della legge regionale n. 18/2007, che
prevede incentivi per il rinnovo tecnologico del parco auto e moto.
Mi pare un intervento molto importante, le notizie dei giornali di
oggi ci dicono che ieri pare in Commissione bilancio anche lo Stato
si sia determinato a rifinanziare la legge, rendendosi conto che
nell'anno che sta per terminare c'è stato un abbattimento del 40%
delle emissioni di anidride carbonica solo limitato a tale
intervento del rinnovo tecnologico del parco auto; questa è una
fetta importante del bilancio regionale, che dà la possibilità di
andare nella logica della promozione della qualità della vita.
Nell'ambito di settori specifici di promozione sociale ricordo
gli interventi in favore dell'Associazione del Forte di Bard, del
Museo di risorse di scienze naturali di Saint-Pierre, che diventerà
a lavoro ultimato un piccolo gioiello da esportare, nonché l'ultima
azione del Parco archeologico di Saint-Martin de Corléans, una
struttura che è unica al mondo.
Abbiamo poi il settore dei fondi globali, dove ritengo che gli
impegni che la Giunta sta prendendo siano enormi, perché in 5 mesi
di attività effettiva andremo ad approvare una ventina di leggi
regionali, che vanno dalla centrale unica per le chiamate di
soccorso alle disposizioni in materia di telelavoro, alle
disposizioni in materia di tasse auto, agli interventi finanziari
agli enti locali per gli oneri accessori conseguenti
all'acquisizione di beni immobili, interventi a favore
dell'imprenditoria giovanile, misure a sostegno dei lavoratori
economicamente indipendenti e discontinui, Consiglieri di parità,
interventi per lo sviluppo dello sci nordico, interventi per le
attività turistico-ricettive e commerciali, istituzione di un
organismo privato destinato alla gestione delle candidature delle
località valdostane per l'organizzazione di manifestazioni sportive
internazionali, nuova disciplina in materia di organizzazione
turistica, disciplina degli aiuti nel settore forestale,
disposizioni regionali applicative sul servizio idrico integrato,
disposizioni di riordino in materia di edilizia residenziale e
quant'altro. Molta "carne al fuoco" di questo Consiglio regionale,
sono certo che riusciremo a lavorare per portare a termine tali
impegnativi disegni di legge.
Je veux terminer en revenant au programme de législature du
Gouvernement régional 2006-2008 voté par ce Conseil en date du 22
février 2006; cela pour répondre à tous ceux qui nous disent que
cette Administration n'a pas la capacité d'avoir une ligne
directrice précise, qu'on travaille jour par jour... Je conseille
mes collègues de relire avec attention le programme voté lors de
l'entrée en fonction du "Gouvernement Caveri". Là on avait fait des
défis, le chapitre d'une Région autonome au cœur
du réseau de la relation politique et institutionnelle nous disait
que nous voulons une Vallée d'Aoste renforcée dans son propre ordre
juridique, à travers un Statut d'autonomie nouveau et plus moderne
à approuver par le Conseil de la Vallée d'Aoste. Merci au travail
du Président Ferraris et de tous ceux qui travaillent dans la
Commission, nous sommes en train de vous proposer un projet de
Statut. Nous sommes convaincus que le Statut doit être voté par ce
Conseil, j'espère que toutes les forces politiques, même celles qui
ont refusé de travailler avec nous, prennent conscience de
l'indispensabilité de travailler sur ce Statut-là. Un deuxième défi
c'était l'Europe des Régions, l'Eurorégion. On disait:
"consolidation des rapports transfrontaliers en vue notamment de
l'institution de la reconnaissance de l'Eurorégion Mont Blanc",
chose faite. L'Eurorégion "Alp-Med" est là, nous sommes en train de
démarrer pour donner une réponse précise au rôle du Val d'Aoste,
qui depuis toujours est, d'un côté, carrefour d'Europe et, de
l'autre, risque de rester malheureusement hors de l'Europe, aux
marges de l'Europe pour toute une série de raisons, j'y reviendrai
après quand je parlerai aussi des politiques des transports.
Troisième défi: loi électorale, 30 Conseillers sur 35 l'ont déjà
votée, les résultats sont là pour dire que la loi électorale que
nous avons votée, très critiquée de la part de certains partis,
ainsi que des référendaires, est une très bonne loi électorale qui
est en train d'être reprise de la part des plus grands politiciens
d'Italie. C'est une bonne loi régionale, une loi qui donnera des
réponses aux instances des citoyens, qui demandent, d'un côté, de
connaître ceux qui iront les représenter après les votations et, de
l'autre, du sérieux. Nous avons conclu une campagne référendaire
lourde qui nous a vu contraposés avec à la fois des attitudes très
négatives. J'espère que cette attitude ne va pas se reproposer pour
le futur, car, quand si l'on considère les rapports interpersonnels
comme la réponse aux problèmes des citoyens valdôtains, on se
trompe. Toute une série de référendums sont la conséquence des
rapports interpersonnels, ne sont pas la conséquence d'une vision
politique claire et alors, si quelqu'un pense de continuer à
travailler de cette façon, qu'il continue, mais nous disons fort et
clair que nous sommes contraires, nous sommes sérieux et les gens
nous demandent d'être sérieux. Le programme de législature donc
parlait aussi d'une Région capable de mettre en valeur et de
préserver son territoire en tant que moteur de son développement.
Je disais avant Vallée d'Aoste carrefour ou Vallée d'Aoste qui
risque l'isolement? On est en train d'y répondre. On disait: "nous
nous engageons à améliorer la sensibilité dans tous les domaines en
finançant prioritairement l'achèvement et l'extension des réseaux
technologiques, notamment ceux de nouvelle génération, et
l'amélioration des infrastructures de la Région afin de réduire les
disparités qui subsistent encore entre les différents secteurs du
territoire, en adaptant le réseau routier en premier lieu et le
réseau ferroviaire aux "standard" de qualité nécessaires, et
j'ajoute l'aéroport. Là aussi on disait qu'il est nécessaire la
définition de solutions stratégiques pour le secteur des déchets,
soutien du recyclage et évaluation de faisabilité du système de
thermovalorisation, définition d'un plan régional pour la qualité
de l'air. Nous sommes convaincus qu'on doit se poser ce problème du
thermovalorisateur d'une façon là aussi...
(interruption du Conseiller Secrétaire Venturella, hors
micro)
... en français on dit incinérateur on peut dire aussi
thermovalorisateur, mais quand même le problème, cher collègue
Venturella, ce n'est pas la terminologie, le problème c'est la
tête. Si la tête des "Verts" est celle de dire: "non", nous avons
déjà terminé le débat; si la tête des "Verts" au contraire va
changer petit à petit, et là c'est un gros défi, on peut se mettre
à la table pour essayer de résoudre les problèmes du Val d'Aoste.
Personne a la vérité dans la poche, c'est un vrai grand problème,
mais je vous demande de vous mettre autour de la table, sans être à
faveur ou contre en principe. Moi aussi j'ai des doutes, nous tous
nous avons des doutes, mais nous sommes convaincus que nous
risquons que la Région ait les mêmes problèmes de Naples pour des
raisons géographiques et historiques. Nous sommes là dans un coin
de montagne et nous devons résoudre nous le problème des
déchets.
Pour ce qui est de la culture, nous entendons la culture dans un
concept global et unitaire qui renferme en soi éducation, formation
et patrimoine culturel; elle constitue un cadre d'investissement
fortement stratégique on disait. Bien nous sommes en train de
valoriser des actions de formation permanente entre autres par le
biais de formes de coordination avec l'Agence de l'emploi,
l'Université et les autres organismes intéressés. On parlait de
perfectionnement des initiatives visant à créer 2 pôles
universitaires importants: l'un dans l'ancienne cotonnerie
"Brambilla" de Verrès, qui devrait accueillir l'Ecole
polytechnique, et l'autre à Aoste dans la Caserne "Testafochi",
dont les procédures de transfert au patrimoine régional doivent
être définies, comme on disait en 2006: chose faite. J'espère qu'on
nous dise: "merci". On disait encore:
"adaptation des programmes
nationaux de l'école de base aux exigences et aux spécificités de
la Vallée d'Aoste en application des prérogatives fixées par les
statuts"
; là l'Assessorat de l'instruction publique est en
train de travailler.
Pour ce qui est du chapitre des politiques de l'emploi et du
développement, on parlait d'un plan extraordinaire pour l'emploi en
Vallée d'Aoste: chose faite; on parlait de la révision de la loi
sur l'"IVAT", chose faite; on parlait de la révision des accords de
programme de la zone "ex Cogne" compte tenu de ses nouvelles
fonctions, chose faite.
On parlait du problème du Casino et je peux dire chose presque
faite. Le Casino est un problème qui nous tracasse depuis une
vingtaine d'années, mais je suis convaincu que nous sommes en train
d'aller vers la bonne direction. Il y a un nouveau climat au
Casino, on a compris finalement qu'il faut collaborer entre
institutions, syndicats et organes d'administration du Casino.
On parlait aussi du renforcement de la politique régionale en
matière d'énergies alternatives et de production énergétique
hydroélectrique notamment en favorisant les initiatives tarifaires
au profit des Valdôtains. L'engagement que le Président de la
Région a fait il y a quelques semaines dans cette salle est là pour
démontrer qu'on proposera d'ici quelques semaines un projet de loi
à ce propos.
Je vais terminer en vous disant deux mots au regard du chapitre
du bien-être des citoyens. J'ai dit santé et, quand on parle de
santé, on parle d'Hôpital, là aussi "il dado è tratto". Nous avons
pris acte avec satisfaction du fait que la nouvelle dirigence du
"Parti Démocrate" en Vallée d'Aoste a compris le problème et a
signé avec les forces de majorité à la Commune d'Aoste un document
très important, où on reconnaît le travail qui a été fait et on
travaille davantage. Le problème de l'Hôpital donc il faut le
résoudre et il faut continuer dans les politiques qu'on a menées
dans les dernières années.
Je vais terminer en laissant à côté d'autres thèmes que je
voulais toucher, en disant merci à ceux qui nous ont proposé ce
budget. C'est un programme de fin législature qui démontre que,
malgré les problèmes que cette législature a passés, nous avons
fait quelque chose de positif et proposé des investissements
d'envergure et de haut niveau, qui vont engendrer aussi ceux qui
viendront après nous. Pour nous il est suffisant de dire que nous
sommes tranquilles, que nous sommes là pour dire que les
Conseillers régionaux doivent être toujours à disposition des
Valdôtains.
Président
- Merci, collègue Vicquéry. La séance est
suspendue et le Conseil reprendra à 15 heures 30.
La séance est levée.
---
La séance se termine à 12 heures 58.
