Classificazione
AGRICOLTURA



Oggetto del Consiglio n. 3026 del 4 ottobre 2007 - Resoconto
OGGETTO N. 3026/XII - Approvazione di risoluzione:
"Iniziative per una corretta armonizzazione tra attività agricole e
urbanizzazione del territorio".
Risoluzione
Premesso che da sempre le attività umane si sono svolte
insieme ad animali domestici e che queste attività hanno prodotto
nei secoli una cultura che è indispensabile per l'uomo e per una
corretta gestione delle risorse e del territorio;
Preso atto del "Caso Cimberio" che evidenzia come in taluni
casi l'agricoltura sia vissuta come un problema di convivenza con
parte della cittadinanza, anziché essere un momento
economico-sociale di grande rilievo per la nostra Regione.
Constatato che, pur nel rispetto della Magistratura, dal
contenuto dell'ordinanza n. 394/07 del Tribunale di Aosta, laddove
si scrive testualmente: "dalla documentazione fotografica in atti
emerge chiaramente che il sito in questione, per la sua struttura e
conformazione, è tale da rendere necessaria la periodica uscita
degli animali quantomeno per bere, con la conseguenza che durante
tale tragitto avvengono normalmente le deiezioni degli animali
medesimi (che determinano le esalazioni maleodoranti e la cui
mancata tempestiva rimozione da parte del titolare dell'attività
determina oggettivamente l'insorgere di condizioni di vita per gli
abitanti della zona in spregio di elementari condizioni
igieniche)", sembra emergere più una questione di disagio e
fastidio arrecati dalle deiezioni degli animali ai ricorrenti
piuttosto che un rischio per la salute pubblica;
Considerato che il territorio regionale, per la densità
abitativa e per lo sviluppo complessivo delle attività economiche,
risulta in buona parte saturato e che tale situazione crea nuove
difficoltà;
Verificato, come alcuni recenti episodi dimostrano, che in
tale contesto attività legate soprattutto all'agricoltura e
all'artigianato, pur beneficiando della vicinanza di interessanti
bacini di consumo, tendono ad essere confinate quando non
rifiutate;
Riaffermato che le diverse componenti economiche e sociali
devono poter godere di pari dignità per garantire uno sviluppo
equilibrato e sostenibile della Regione;
Sottolineato che la sottrazione di suolo alle attività
agricole compromette le caratteristiche di ruralità di porzioni di
territorio e che la concomitante urbanizzazione, talvolta limitata
alla mera funzione "dormitorio", rende più difficile il processo di
gestione del territorio stesso e provoca, ove non supportato dalla
cultura del reciproco rispetto, episodi di conflittualità;
Considerato, tuttavia, che la Regione dispone di adeguati
strumenti di programmazione, quali il Piano Territoriale Paesistico
e il Programma di Sviluppo Rurale, che questi contengono strategie
per una corretta armonizzazione della crescita dei diversi settori
e che queste devono tenere in debito conto i problemi e le esigenze
sopra evidenziate;
Preso atto che il Decreto del Ministro della Sanità 5
settembre 1994 elenca in senso generale tra le industrie insalubri
di prima classe anche gli allevamenti zootecnici;
Considerato che autorevole dottrina e giurisprudenza
chiariscono che la definizione dell'elenco di cui sopra da parte
del Ministero della Sanità rappresenta solo una determinazione in
astratto delle strutture che possono essere considerate insalubri,
ma che nel concreto spetta all'autorità comunale l'effettiva
classificazione degli allevamenti zootecnici a seconda della
situazione in essere;
Ritenuto che la declinazione delle norme e delle regole
contenute nei citati strumenti, così come nel complesso delle varie
normative igienico-sanitarie, dell'aria, dei rifiuti, del rumore,
debba tener conto delle responsabilità comunali nelle
materie;
Considerando come, soprattutto nelle situazioni che
presentano elementi di criticità, sia necessario, nel rispetto
della normativa, trovare di volta in volta le opportune soluzioni
urbanistiche e tecnologiche, con l'accordo delle professionalità
coinvolte, per consentire una civile convivenza, senza
compromettere le attività economiche;
Il Consiglio regionale
Dà mandato
al Governo regionale di:
1) intensificare il suo ruolo di controllo, specie sui piani
regolatori comunali, sull'applicazione dei principi del PTP
vigilando che non vi sia contraddizione con gli obiettivi del Piano
di Sviluppo Rurale;
2) provvedere ad incentivare tutte quelle pratiche che
possono ridurre l'impatto della gestione delle deiezioni animali
incentivando forme di gestione comuni a più aziende con possibile
sviluppo energetico delle stesse;
3) prevedere un monitoraggio, d'intesa con i comuni, che
verifichi la situazione e le soluzioni riguardanti le singole
situazioni locali;
4) assumere, in collaborazione con i Parlamentari, un
percorso di modifica della normativa nazionale in merito alla
classificazione dell'attività di allevamento che sancisca che il
territorio montano, come quello valdostano, rappresenta una realtà
caratterizzata da una parte da un'alta commistione tra aree
abitative e aziende agricole e dall'altra dalla presenza di aziende
zootecniche costituite generalmente da un numero ridotto di capi,
di cui è bene tenerne conto.
Invita
l'Assessore all'Agricoltura e risorse naturali a costituire
un Gruppo di lavoro interdisciplinare per la predisposizione di un
documento coordinato della normativa in vigore ai fini della sua
univoca interpretazione da parte degli enti interessati.
F.to: Borre - Fey - Charles Teresa - Lanièce - Stacchetti -
Ferraris - Venturella - Sandri
Presidente
- La parola al Consigliere Borre.
Borre (UV)
- Ringrazio il Presidente del Consiglio per
aver scelto la strada di discutere insieme alla mozione, così si dà
più tempo a chi vuole intervenire per sviluppare quanto ha
intenzione di dire su questo problema. Vorrei anzitutto ringraziare
i membri della III Commissione, i firmatari della mozione i
Consiglieri Sandri, Bortot e Squarzino Secondina, ma soprattutto
l'Assessore all'agricoltura e il Presidente della Regione, che
hanno collaborato con la III Commissione per mettere insieme quello
che è uscito dal lavoro della Commissione e sintetizzarlo in una
risoluzione. Chiaramente il lavoro della Commissione non finisce
qui, avrà ancora seguito nei prossimi giorni.
Prima di illustrare la risoluzione, vorrei sottolineare la
situazione di disagio che provoca la palese contraddizione fra i
principi enunciati dal Piano di sviluppo rurale, il PTP e la legge
urbanistica e quanto invece avviene nel quotidiano, dove si
registra poca sensibilità al settore, in alcuni casi addirittura
contrarietà. Dico "in alcuni casi" perché poi abbiamo visto in
questi giorni anche su "La Stampa" un certo Beppe Lavezzo, che
invece dice il contrario: è disponibile a cambiare il suo alloggio
di Torino con uno degli alloggi vicini alla stalla di Cimberio,
dicendo che ha 2 garage e un alloggio e lo cambia volentieri perché
sulla via dove abita respira ogni giorno il fumo delle auto, in
aggiunta ai rumori e quant'altro, sarebbe felice di cambiarlo per
andare a respirare l'odore del letame. Parlavo di contraddizione,
perché il Piano rurale mette l'azienda agricola e la sua figura
imprenditoriale al centro dello sviluppo locale, esaltandone la
multifunzionalità, il presidio, la tutela del territorio, la
gestione delle acque, la salvaguardia della tipicità e delle
produzioni locali e altro ancora... le "Desarpe", le manifestazioni
enogastronomiche non sono solo folclore, ma vogliono essere un
momento di conoscenza della nostra realtà e, se possibile, anche
rispetto e riconoscenza per chi lavora in quei settori. Il PTP, che
è un altro strumento di programmazione del territorio, dal punto di
vista urbanistico a livello di principio considera in maniera
particolare la conservazione dei valori paesistici e ambientali,
impone ai Comuni di prevedere nei piani regolatori generali le
linee di indirizzo, programmando l'assetto del territorio locale
attraverso parametri e criteri coerenti con il contesto agricolo
tradizionale e le sue prospettive evolutive. La legge n. 11/1998 e
le sue deliberazioni attuative danno ampio mandato ai Comuni di
regolamentare e dirimere le problematiche legate alle distanze di
rispetto, con riferimento sia alla realizzazione di nuove stalle o
concimaie, sia a quelle esistenti rispetto alle abitazioni o alle
aree urbanizzate; il piano regolatore può prevedere la
rilocalizzazione delle stesse oppure apposite zone per la
realizzazione di concimaie comuni per lo stoccaggio dei reflui
zootecnici. Ecco il perché del mio disagio della contraddizione,
norme che riconoscono la centralità del settore agricolo,
finanziamenti per "dare gambe" ad azioni che permettano il
raggiungimento di tale obiettivo e dall'altra parte intolleranza,
egoismo, forse non conoscenza della storia, della cultura, della
realtà valdostana, che rischiano di mettere in forse questo
cammino, non conoscenza o peggio ancora nessuna voglia di
conoscere.
Arrivo all'illustrazione della nostra risoluzione, che tiene
conto di quanto è emerso nella III Commissione con le audizioni
dell'Assessore all'agricoltura, l'Assessore alla sanità e
l'Assessore all'urbanistica, perché i settori che mettono grande
preoccupazione in noi Consiglieri che dovremmo andare a
tranquillizzare la gente sul territorio sono anche le attività
artigianali e commerciali, perché, come non si tollera l'odore
delle mucche, il rumore delle campane, non si riesce a tollerare
neanche il rumore che fa il falegname o chi taglia la legna con la
circolare, qualcuno diceva il gallo che canta, quindi è
un'intolleranza incredibile. Gli Assessori che hanno partecipato
alla Commissione sono i 3 Assessori competenti nei vari settori,
hanno partecipato il medico dell'USL, i veterinari competenti,
l'AREV, l'Associazione Coldiretti e la Cia, che è un'altra
associazione degli agricoltori, nonché il Comitato che ha raccolto
le firme di solidarietà per il "caso Cimberio"; da questi soggetti
sono emerse diverse richieste che abbiamo cercato di condensare
nella risoluzione.
Il lavoro della Commissione è un atto corretto e anche
opportuno, voluto dall'Assessore Isabellon perché si potesse
affrontare questo caso - un caso che aprirà purtroppo altri
contenziosi perché il settore si presta - e arrivare in Consiglio
con il maggior consenso possibile nell'approvazione della
risoluzione e soprattutto nel mettere in atto quegli strumenti che
permettano ai Sindaci di autorizzare la permanenza di attività
agricole, artigiane e commerciali nei centri rurali e centri
abitati. Credo quindi sia stata portata avanti dalla Commissione
un'azione voluta dall'Assessorato e dal Presidente della Regione.
Questa risoluzione prende lo spunto dal "caso Cimberio", ricordando
che l'agricoltura è un'attività che da sempre possiamo ritenere sia
stata svolta in Valle d'Aosta, ma non è neanche tanto storia di un
lontano passato, infatti, se si va indietro solo di 40 anni fa,
c'era ancora gente che dormiva nelle stalle. Stalle che erano
pulite, ben tenute, c'era una tenda che divideva il bestiame dal
letto e dalla cucina, mai nessuno è morto per quegli odori, mai
nessuno si è preoccupato così tanto che i loro figli avessero dei
problemi per l'odore del letame. Vi sono odori che puzzano di più e
che non si sentono, sono quelli dell'arroganza, quelli
dell'incapacità di convivere e quelli di pensare solo a sé stessi,
l'egoismo, quelli sono odori che non sentiamo, ma che fanno più
danni di questo odore.
Partendo dal "discorso Cimberio" abbiamo constatato...
soprattutto per una grossa preoccupazione che è stata anche
espressa dal Consigliere Viérin nel Comune di Aosta, che quando ha
sentito il problema ha presentato un'interpellanza per segnalare
che stava succedendo una cosa grave, e ha chiesto al Sindaco e agli
Assessori dei dati che evidenziassero se anche nel Comune di Aosta
c'erano problemi del genere. Non è solo quindi un problema che ha
sentito il Consiglio regionale, ma anche il Comune di Aosta lo ha
subito rilevato e fatto presente al Sindaco e all'Assessore
competente. Dicevo, questa preoccupazione è cresciuta quando nella
documentazione dell'ordinanza di non accettazione del dissequestro
c'era una frase che preoccupava tantissimo e la frase l'abbiamo
citata nella nostra risoluzione:
"dalla documentazione fotografica in atti emerge chiaramente
che il sito in questione, per la sua struttura e conformazione, è
tale da rendere necessaria la periodica uscita degli animali quanto
meno per bere, con la conseguenza che durante tale tragitto
avvengono normalmente le deiezioni degli animali medesimi (che
determinano le esalazioni maleodoranti e la cui mancata tempestiva
rimozione da parte del titolare dell'attività determina
oggettivamente l'insorgere di condizioni di vita per gli abitanti
della zona in spregio di elementari condizioni igieniche)"
.
In questo passaggioa noi - e lo abbiamo scritto - sembra
emergere più una questione di disagio e fastidio arrecati dalle
deiezioni degli animali ai ricorrenti, piuttosto che un rischio per
la salute pubblica: questo è quanto abbiamo ritenuto in Commissione
e con la Giunta e i Consiglieri Bortot e Sandri. È vero che il
piano regolatore prevede la delocalizzazione in casi dove non è
possibile la coesistenza, ma non possiamo pensare che il nostro
territorio vista la realtà talmente ridotta di terreno agricolo
abbia terreni disponibili da poter delocalizzare tutte le aziende
fuori dai villaggi ma, oltre a questo, vi è anche un problema che
riteniamo che l'attività integrata all'interno dei villaggi sia non
solo opportuna, ma vitale per il modo di vivere sociale di questi
villaggi. Non vogliamo che divengano dei semplici dormitori con
ristrutturazioni che possono costare qualcosa meno, perché tanto lì
avrete la stalla, sarete più lontani dalla città. Quindi si
invoglia la gente ad andare in campagna non perché le piace la
natura o gli animali, ma ci vada solo per mero risparmio
economico.
Nella nostra risoluzione poi sottolineiamo che la sottrazione
del territorio non deve più avvenire: questo viene riaffermato nel
piano regolatore. Va ricordato che i piani regolatori comunali
devono stabilire in maniera autonoma le zone agricole e in queste
anche delle sottozone "G", dove devono essere localizzate le
concimaie laddove non è possibile individuarle nei centri storici.
Abbiamo riportato il discorso del testo unico, che stabilisce gli
allevamenti di bestiame quali aziende insalubri, quindi chiediamo
che queste non siano ritenute aziende insalubri, ma vi sia caso per
caso un'analisi di chi è competente a determinare se sono insalubri
o meno. Chiaramente se vi fossero 300 maiali o 500 mucche in un
villaggio, si rischierebbe di avere un allevamento insalubre,
quindi la valutazione va fatta caso per caso. Nel dare mandato al
Governo regionale, chiediamo che si intensifichi il controllo, cosa
che sta facendo l'Assessorato dell'agricoltura. È stato detto che
in alcuni hanno dovuto puntualizzare il riferimento del piano alle
zone agricole, quindi in quelle zone non poteva esserci
un'espansione urbanistica che vada poi a compromettere le stalle
che sono state fatte in regola, e questo purtroppo è già successo
nel recente passato quando si sono delocalizzate delle stalle e
dopo il piano regolatore ha permesso di andare a costruire fuori
dalle distanze che non aveva ancora stabilito come piano
regolatore, quindi oggi abbiamo delle stalle costruite 10-15 anni
fa contornate da ville o da case di civile abitazione che
cominciano a "storcere il naso". Questo controllo già si sta
facendo, è vero, chiediamo però che sia intensificato tenendo conto
del principio stabilito dal PTP, che dice che le migliori terre
vanno riservate all'agricoltura. Chiediamo più attenzione nelle
previsioni urbanistiche della localizzazione delle concimaie,
chiedendo l'individuazione delle zone per delle concimaie,
verificando un possibile sviluppo energetico dei reflui zootecnici.
Provvedere come Assessorato dell'agricoltura insieme ai Comuni ad
un monitoraggio delle situazioni reali di oggi, chiamare in causa i
nostri Parlamentari affinché cerchino con gli strumenti che hanno a
disposizione di apportare se possibile una modifica al testo unico
laddove si parla di aziende inquinanti, quindi andare a vedere la
classifica di queste aziende con la realtà della nostra Regione. La
parte conclusiva invita l'Assessore a costituire un gruppo di
lavoro composto dall'USL, Assessorato... urbanistica e Associazione
degli allevatori, insieme ai Sindaci, per mettere insieme tutte
quelle norme, farne una sintesi, in modo che il Sindaco, quando
viene coinvolto in casi simili a quello del Sig. Cimberio, possa
avere chiarezza nelle sue azioni e vi sia la possibilità di
mantenere il principio di zone miste all'interno dei nostri
villaggi, dove miste significa agricoltura, artigianato e
commercio.
Presidente
- La parola al Consigliere Segretario
Maquignaz.
Maquignaz (UV) -
Méssieu Prézidàn, si vuù, seu, a
portà én messadzo for pé povér éncó raprézéntà dédén la Val d'Ousta
neutre aléveur, ma sourtoù lé-z-ommo qui raprézénton notre
tradechón, qui raprézénton éncó notra téra, la téra dé la Val
d'Ousta ioù possèn éncó... ioù possèn éncó étre aléveur...
cher-z-amì... aléveur... cher-z-amì... ioù possèn éncó raprézéntà
no dzèn, no montagnar é no campagnar. È sèn orgoilleu d'étre cler,
mé si orgoilleu d'arrévà d'énna famèille, 'na famèille qui
raprézénte l'agricolteua é qui y a travaillé dédén si sétteur. Pé
sétta motivachón dz'é portó, seu, lo basén qui raprézénte lo son dé
l'ésprì dé notra téra, la téra dé la Val d'Ousta...
(Traduzione letterale dell'intervento svolto in
patois)
Signor Presidente, sono venuto, qui, a portare un
messaggio forte per poter ancora rappresentare della Valle d'Aosta
i nostri allevatori, ma soprattutto gli uomini che rappresentano le
nostre tradizioni e rappresentano anche la nostra terra, la terra
della Valle d'Aosta dove possiamo ancora... dove possiamo ancora
essere allevatori... cari amici... allevatori... cari amici... dove
possiamo ancora rappresentare la gente, il montanaro e
l'agricoltore. Sono orgoglioso, per essere chiari, sono orgoglioso
di provenire da una famiglia che rappresenta l'agricoltura e che ha
lavorato in questo settore. Per questo motivo ho portato, qui, il
campanaccio che rappresenta il suono dello spirito della nostra
terra, la terra della Valle d'Aosta...
Presidente
- ... collega, mi spiega cosa sta facendo,
collega Maquignaz...
(il Consigliere Maquignaz suona ripetutamente il campanaccio
delle mucche che ha portato in aula)
Maquignaz (UV)
- ... vorrei capire se questo suono dà
fastidio all'Assemblea o ci dimentichiamo forse...
Presidente
- ... collega, la invito a contenersi...
(il Consigliere Maquignaz riprende a suonare il
campanaccio)
Presidente
- ... collega, poi farà pervenire alla
Presidenza un resoconto del suo intervento in patois...
Maquignaz (UV)
- ... posso parlare visto che qui siamo
eletti dal popolo e possiamo dire la nostra opinione? È anche
importante, noi possiamo dire l'opinione anche degli allevatori e
di quelli che forse in questo momento hanno bisogno di essere
rappresentati con forza...
Presidente
- ... chiedo un po' di silenzio!
Maquignaz (UV)
- ... vorrei poter parlare in una
democrazia o non si può?
Sandri (GV-DS-PSE)
- ... in democrazia non si fanno le
stupidaggini di questo tipo, vergognati!
Maquignaz (UV)
- ... si vergogni lei! Probabilmente il
Consigliere Sandri dovrebbe dire a tutti gli allevatori valdostani
di vergognarsi, perché non capisco quale sia il problema di portare
un campanaccio per mandare un messaggio molto chiaro, un messaggio
a un mondo che è il nostro: il mondo dei campagnardi, dei
montagnardi, dal quale tutti noi arriviamo e non ho paura di aver
fatto questo gesto, anzi sono orgoglioso di averlo fatto, perché mi
sembra un gesto democratico, non violento: c'è solo un campanaccio
appoggiato qui come simbolo della battaglia in difesa dei nostri
valori, i valori di fondo dai quali tutti noi arriviamo. Per tale
motivo ho voluto fare questo gesto, un motivo forte, un gesto
importante per far capire chiaramente - sono contento che siamo sul
digitale in questo momento - che il mondo dell'allevamento ha
bisogno di essere difeso. Qui voglio ad alta voce fare un plauso al
collega Borre, che ha sempre amato questo mondo e lo ha difeso in
tante battaglie. Lo voglio ringraziare come collega di movimento,
ma soprattutto per la Commissione che presiede e che si sta
impegnando per cercare di affrontare più a larga scala il problema
dell'allevamento, dell'agricoltura e più nello specifico tale
problematica, che fa parte della nostra storia, ma soprattutto
della nostra vita e della nostra Regione. Voglio anche ricordare
l'impegno del nostro Assessore Isabellon, che sta lavorando anche
lui per cercare di trovare per i prossimi anni delle soluzioni.
Tutti noi, per essere molto chiari, vogliamo rispettare le leggi,
ma non ci dobbiamo dimenticare in questa Assemblea che vi sono dei
luoghi che esistevano già nell'antichità e questi luoghi devono
avere la possibilità di rimanere lì, gli allevatori devono avere la
possibilità, essendo in regola - nessuno dice il contrario -, di
poter operare nella loro terra e nei loro villaggi. Con tale gesto
ho voluto mandare questo messaggio, ma voglio soprattutto ricordare
per non dimenticare nessuno l'impegno forte da subito del
Presidente Caveri sulla questione. Mi sembra che il nostro
movimento voglia ribadire che è necessario difendere i nostri
valori, le nostre tradizioni e soprattutto che dobbiamo difendere
la nostra gente: i "campagnards". Sono orgoglioso anch'io di
arrivare da una famiglia di agricoltori, io e mio fratello
Jean-Antoine, e questo è il campanaccio...
(interruzione della Consigliera Squarzino Secondina, fuori
microfono)
Presidente
- ... collega Squarzino, io cerco sempre di
tutelarla quando i colleghi intervengono mentre lei parla, le
chiedo di osservare la stessa cortesia nei confronti di un collega
che sta intervenendo...
Maquignaz (UV)
- ... questo campanaccio è di mio fratello
Jean-Antoine che ha aperto da poco un'attività agricola, ho voluto
portarlo qui anche per sostenere lui, oltre che tutti gli altri
allevatori. È un campanaccio che ho fatto fare, ho voluto portarlo,
mi dispiace che la collega Squarzino è così disturbata dal
campanaccio qui in Consiglio, è così preoccupata; forse il mondo
agricolo alla collega Squarzino fa paura o forse chissà... un
giorno capiremo. Devo però fare un plauso al collega Bortot, che si
è impegnato in una battaglia a favore di chi in un momento
difficile si è trovato in difficoltà e qui mi sembra opportuno
dirlo che il Consigliere Bortot ha fatto questa battaglia.
Non sono intervenuto per entrare in merito alla... o, meglio,
sì, in merito alla risoluzione nello specifico, perché la
risoluzione è già stata spiegata bene dal collega Borre. Con tale
intervento voglio ribadire il ruolo degli allevatori nella nostra
Regione e ricordare che il loro ruolo è un ruolo importante. Voglio
ricordare i sacrifici fatti dai nostri vecchi per rimanere in
montagna a tenere il territorio, voglio ricordare gli impegni
economici della Regione e dell'"Union Valdôtaine" in questi anni
per tenere i nostri allevatori in montagna, voglio ricordare la
tutela e conservazione del territorio, tale territorio che ci
consente ancora oggi di essere noi protagonisti della nostra
economia nella nostra Regione. Non dobbiamo dimenticarci
l'integrazione fra agricoltura e turismo, pilastro fondamentale e
linea vincente per i prossimi anni; addirittura i nostri turisti
sono contenti di vedere le nostre mucche e non si preoccupano così
tanto per l'odore della "busa". Un conto è un odore nocivo, un
contro è un odore fastidioso; chi di noi ha respirato l'odore della
"busa" da piccolo non ha questi problemi o perlomeno non ha tali
paure e non abbiamo neppure paura di dirlo qui nel Consiglio della
Valle, dove siamo stati votati per rappresentare anche la
gente.
Come dicevo prima, il binomio vincente per una comunità a
vocazione agricola e turistica è l'unità della nostra gente e ho
voluto intervenire oggi non solo per sollevare tale questione o per
fare uno "show" - come forse qualcuno ha capito -, ma ho voluto
farlo per mandare un messaggio forte di attenzione, un messaggio di
unità fra tutti noi Valdostani e un messaggio di integrazione, ma
soprattutto un messaggio di tolleranza nei luoghi dove tante volte
c'è una stalla che può creare qualche problema, ma dobbiamo anche
renderci conto che queste stalle erano già lì, sono già presenti da
anni nei nostri villaggi, sono decine di anni che sono nei nostri
villaggi. Mi chiedo allora chi compra una casa in questi luoghi sa
che esiste una stalla e c'è chi opera? Il messaggio che si vuole
mandare allora è quello della tolleranza, di comprare delle
abitazioni magari in questi villaggi sapendo già - come si diceva
l'altro giorno in Commissione con il collega Borre - che in tali
villaggi vi sono delle attività esistenti. Ovviamente sarà
necessario trovare delle soluzioni e non esiste solo il caso che ha
fatto tanto scalpore del Sig. Cimberio, non voglio intervenire solo
per questo caso, anche se sono solidale a tale persona, sono
contento che tantissimi Valdostani - circa 3.000 - hanno firmato
questa petizione. Il messaggio che voglio mandare è legato al mondo
agricolo, per dire che dobbiamo "alzare la guardia" e per dire che
non saremo disposti - almeno personalmente - a fare un passo
indietro su questa battaglia.
Andrò oltre e dirò alcune cose che tante volte non vengono
dette. Abbiamo un paese con una burocrazia che è al limite dei
limiti! I nostri agricoltori e non solo, anche gli imprenditori
valdostani stanno faticando: norme, regole, leggi, regolamenti,
normative, direttive, circolari... poi a volte ci si chiede perché
i Sindaci - scusate la battuta - sono in ritardo ad approvare il
PTP. Non so se ci rendiamo conto, a volte ci chiediamo dove siamo;
forse è ora di fare una politica diversa, cominciare a snellire la
burocrazia. So che non è facile, so che ci sono le regole, ma è
giunto il momento in cui la gente sta faticando: sta faticando a
spostarsi, sta faticando a fare i nuovi investimenti perché è
sempre più difficile. Il nostro mondo agricolo è stato sostenuto in
questi anni e noi siamo stati onorati come "Union Valdôtaine", le
nostre maggioranze negli anni, di aver sostenuto il mondo agricolo,
il nostro mondo! Si può dire tutto, ma non che noi non abbiamo
capito questo messaggio importante: quello dell'integrazione del
mondo agricolo con il mondo turistico. La battaglia del futuro però
si giocherà su tale integrazione e si giocherà sull'andare un po'
alla volta a snellire la burocrazia. Abbiamo una situazione dove
diventa difficile andare avanti e credo che dobbiamo tutti insieme
nell'unità della nostra gente trovare delle soluzioni, che devono
essere chiaramente trovate nel rispetto del mondo in cui si vive,
quindi è giusto che gli agricoltori debbano rendersi conto che
tante volte vi sono delle situazioni non facili, bisogna essere
democratici, però lavorare per far passare il messaggio di
integrazione di questi mondi e soprattutto lavorare per dare la
possibilità a quelli che hanno delle attività in luoghi dove sono
sempre esistite di poter rimanere lì e magari i loro figli potranno
essere ancora lì un domani. Non dimentichiamoci della nostra
storia, non dimentichiamoci delle nostre tradizioni, non
dimentichiamoci da dove arriviamo! Crediamo che ricordare... e ho
voluto con tale intervento - e magari qualcuno si è accalorato
perché ho messo qui il campanaccio, che è simbolo della difesa di
questo mondo - richiamare l'attenzione, perché qualcuno forse non
si rende conto di come la situazione sta rischiando di degenerare,
perché con tale questione del Sig. Cimberio si è creata una
situazione di un certo tipo. Non vorremmo che tale questione
andasse avanti o si creasse una situazione di divisione, dobbiamo
creare una situazione di unità.
Per venire alla risoluzione, è importante questo documento
perché va in tale direzione; ho voluto fare un intervento più
politico, perché era inutile che ripetessi le cose dette dal
collega Borre. Credo che la risoluzione sia lì da leggere, abbiamo
capito cosa si vuole fare; però dall'altro lato credo che qualche
considerazione di ordine generale su questo momento andasse fatta,
per tale motivo ho voluto intervenire con fermezza e far passare
questo messaggio oggi in tale Assemblea, dove credo si abbia il
diritto di venire a dire la propria opinione, anche perché siamo
stati eletti dal popolo che rappresentiamo.
Voglio anche invitare calorosamente da qui i nostri Parlamentari
valdostani, che ben conoscono questi problemi e che ben conoscono i
problemi del nostro mondo, poi comunque sia vedremo in questi
giorni cosa succederà... è chiaro che con tale intervento voglio
ribadire che la battaglia continua o, meglio, continueremo a fare
la battaglia, almeno, per quanto mi concerne come persona e anche
dentro il mio movimento, per portare avanti certi ragionamenti nei
prossimi anni. Tornando ai nostri Parlamentari, dobbiamo trovare
delle soluzioni, dobbiamo riuscire a trovare le soluzioni
necessarie chiedendo anche l'aiuto a Roma, essendo noi determinanti
in questo momento al Senato della Repubblica. È giunto forse il
momento di tirare le somme, allora con tale intervento invito i
nostri Parlamentari, soprattutto il Senatore Perrin - che questo
mondo conosce molto bene, un uomo che arriva anche lui dalla valle
del Cervino, un uomo che tali questioni ha vissuto sulla sua pelle
direttamente -, a creare un clima di unità, un clima per cercare
attraverso il Parlamento e quello che si potrà fare per difendere i
nostri territori di montagna, per far capire che la Valle d'Aosta
ha bisogno di deroghe. È stata già presentata una legge sulla
montagna, abbiamo la necessità però di avere ulteriori deroghe per
queste situazioni, abbiamo bisogno di riconoscimenti diversi del
ruolo della montagna, della difficoltà che la montagna in questo
momento sta passando. Riguardo tale argomento, chiediamo un
intervento forte per riuscire a trovare delle soluzioni che siano
compatibili con le esigenze di tutti i cittadini della Valle
d'Aosta, per cui invitiamo anche i nostri Parlamentari a tale
confronto, ma soprattutto a riuscire a sostenere ancora una volta
tutti insieme, mettendo il proprio impegno e soprattutto trovando
le normative necessarie, le deroghe necessarie, le idee che possono
essere messe in atto, a rendersi conto e far rendere conto al
Governo nazionale che l'allevamento in Valle d'Aosta è un
allevamento con piccole stalle e piccole aziende, per cui chiediamo
che il nostro allevamento, le nostre aziende non vengano paragonate
alle aziende enormi ed insalubri che inquinano. Non conosco ancora
nessuno che per l'odore del letame ha avuto i problemi... abbiamo
convissuto per anni con questo problema, anzi forse senza tale
odore sarebbe difficile tornare in montagna.
Con queste mie parole e con questo mio gesto simbolico di aver
portato tale campanaccio ho voluto testimoniare la solidarietà a
chi è in difficoltà in questo momento, ma ho voluto dire
soprattutto che è giunto il momento di essere uniti, per far capire
che tali mondi diversi devono convivere perché fanno parte della
realtà in cui noi viviamo, sulla quale non possiamo pensare di
cambiare la nostra storia. Sentivo qualcuno che diceva: "è
impossibile fermare lo sviluppo", ma nessuno vuole fermare lo
sviluppo; lo sviluppo deve esserci, ma deve essere equilibrato, di
buon senso e deve essere uno sviluppo dove ci sono anche le mucche.
Faccio l'esempio del Breuil, Cervinia, dove c'è l'alpeggio e il
golf a 18 buche sotto, che è integrato benissimo con la montagna ed
è un esempio di turismo-agricoltura, di un binomio vincente e non
ricordiamoci solo dei nostri "montagnards", dei "campagnards",
degli agricoltori, degli allevatori, di tutti solo quando andiamo
alla "Desarpa" a fini turistici o dove la manifestazione diventa
turistica, o solo quando andiamo alle battaglie a mettere i
campanacci, ma ricordiamoci anche quando è il momento di essere
uniti e creare unità fra la nostra gente e non creare divisioni.
Dobbiamo ricordarci sempre da dove arriviamo, chi siamo, dove
viviamo: viviamo in una Regione di montagna, dove vogliamo che si
possa essere agricoltori, allevatori, uomini legati al proprio
territorio; una Regione dove si possa vivere nei propri villaggi,
dove i nostri figli potranno ancora continuare queste attività, una
Regione dove rispettando gli altri si possa "essere noi".
Presidente
- La parola al Consigliere Sandri, per mozione
d'ordine.
Sandri (GV-DS-PSE)
- Tenuto conto della disdicevole
situazione che è avvenuta precedentemente, chiedo una sospensione
di 5 minuti del Consiglio per una valutazione da parte dei
Capigruppo.
Presidente
- Il Consiglio è sospeso per 5 minuti.
Si dà atto che la seduta è sospesa dalle ore 17,51 alle ore
18,27.
Presidente
- Riprendiamo i lavori. Facendomi interprete
delle diverse sensibilità che sono emerse nella Conferenza dei
Capigruppo, mi permetto di richiamare i colleghi ad evitare
manifestazioni eccessive, goliardiche...
(interruzione del Consigliere Frassy, fuori
microfono)
... mi faccia finire... tipo quella che è avvenuta prima da
parte del collega Maquignaz...
Frassy
(fuori microfono)
- ... un richiamo con
nome e cognome!
Presidente
- ... lo sto citando! Come ho detto prima, il
collega Maquignaz farà pervenire alla Presidenza un testo scritto
riguardante l'intervento in patois che riassuma il suo intervento e
richiamo il collega Maquignaz ad un comportamento più consono alle
funzioni del Consigliere e ad un rispetto del ruolo della massima
istituzione di questa Valle, pur rispettando la libertà di
espressione di ogni Consigliere, che ha il diritto di manifestare
le sue opinioni come meglio crede.
La parola al Consigliere Stacchetti.
Stacchetti (SA)
- Il mio intervento vuole tentare di
stemperare questo ambiente un po' caldo e naturalmente non per
cercare di cavalcare l'onda, ma vuol essere solo un intervento per
dare un ulteriore contributo alla causa. Al di là di tanti, credo
di poter affermare che sono un agricoltore, sono stato un
agricoltore fino a 30 anni e generalmente gli agricoltori tanti
schiamazzi non li fanno, questo non per "tirarti le orecchie", ma
io non lo avrei fatto.
Detto questo, a seguito di tali vicende ho messo giù 4 righe.
Bene il gruppo di lavoro che si pensa che verrà istituito dalla
risoluzione, ma, affinché questo gruppo di lavoro non sembri
un'operazione fine a sé stessa, secondo me va implementato e
dobbiamo impegnarci da subito a ricreare la cultura della
tolleranza, del rispetto dell'altro, la cultura del riconoscere e
rispettare gli usi e costumi esistenti nei nostri villaggi, quindi
l'esistenza delle stalle, dei pollai, del falegname, del fabbro,
dello scultore e, perché no?, delle campane dei nostri campanili;
la cultura che le nostre tradizioni sono la nostra vita, nonché le
più importanti attrazioni turistiche. Per ottenere ciò bisogna
coinvolgere "in primis" le istituzioni scolastiche a tutti i gradi
e livelli con specifici programmi, mettere in atto una puntuale e
costante campagna promozionale di sensibilizzazione della necessità
di tornare al buon senso delle cose, al rispetto dei nostri usi e
costumi e tradizioni in senso generale. Permettete una riflessione
ironica. Visti i flussi migratori extracomunitari, non vorrei che
per difendere la mucca e noi stessi fra qualche anno fossimo
costretti a cambiare religione o trasferirci ad esempio in
India.
Presidente
- La parola al Consigliere Frassy.
Frassy (CdL)
- Abbiamo qualche imbarazzo nell'affrontare
l'argomento, perché riteniamo che questa risoluzione che è stata
concordata fra le forze politiche di maggioranza e i proponenti
della mozione che era iscritta all'ordine del giorno del Consiglio,
pur leggendola con attenzione, alla fine abbia il pregio di essere
una grandissima acrobazia dialettica. Riteniamo che, al di là
dell'intervento passionale e un po' folcloristico del collega
Maquignaz, che ha voluto forse sottolineare un suo sentire - e devo
dire che peraltro sarebbe stato apprezzato un campanaccio usato,
piuttosto che uno nuovo, perché avrebbe sottolineato un maggior
coinvolgimento a quell'ambiente che lui ha più difeso -, alla fine
stiamo dibattendo di un tema che è piombato in Consiglio in virtù
di quella sovraesposizione mediatica, non sicuramente in virtù
della sua problematica, perché stiamo dedicando attenzione ad una
vicenda, sottolineo "una vicenda", seppur con la preoccupazione che
vi possano essere tante vicende simili, che non pesa nulla nella
scena politica ed amministrativa di questa Regione. Oggi apriamo i
giornali e scopriamo che la più grande azienda industriale di
questa Regione, che questa primavera sembrava destinata a
conquistare i mercati cinesi, mette per 13 settimane in cassa
integrazione 250 lavoratori. Con tutto il rispetto che possiamo
avere per le mucche e l'agricoltura, penso che i problemi della
Regione siano altri. La Giunta venerdì scorso ha adottato con 2
deliberazioni un provvedimento che mette a disposizione oltre 11
milioni di euro per l'ennesimo risanamento degli impianti a fune;
non se n'è parlato in Commissione, non è stata data notizia nelle
comunicazioni del Presidente della Regione, abbiamo predisposto una
risoluzione che, visti i tempi con i quali sta procedendo l'odierna
sessione, presenteremo come mozione per il prossimo Consiglio. Il
rischio è che la politica, per inseguire la piazza, perda di vista
il suo compito: di gestire gli eventi che influiscono sulla
collettività. La sensazione è che qui si è montato un grandissimo
caso mediatico su una vicenda umana che avrà un risvolto economico
nell'economia di quella azienda agricola, ma che non aveva bisogno
di quella risoluzione per essere risolto, perché, per fortuna, vi
sono delle leggi in materia sanitaria, vi sono delle leggi in
materia urbanistica, vi sono delle competenze a livello comunale,
dove i Sindaci devono assumersi le loro responsabilità, vi sono
degli uffici regionali che sono preposti e che spesso travalicano
le loro competenze nel vincolare i privati alle norme del PTP e del
piano regolatore, sappiamo bene cosa fanno le varie sovrintendenze,
di conseguenza con questo ordine del giorno, al di là della presa
di posizione politica, non abbiamo aggiunto una virgola.
Devo dire che il più coerente nel suo intervento folcloristico è
stato il collega Maquignaz, perché ha espresso in maniera genuina
una posizione istintiva, non ha avuto bisogno di ricorrere
all'arzigogolatura di questa risoluzione, dove si dice che da
sempre le attività umane si sono svolte insieme ad animali
domestici e allora? L'uomo è nato nelle caverne o forse sugli
alberi, ma questo accadeva qualche migliaio di anni fa. Qualche ora
fa il Consiglio ha licenziato un regolamento di igiene sanitaria
per la somministrazione di alimenti e bevande, decidendo così che,
se fai 2 sughi, hai i requisiti igienico-sanitari, se ne fai 3, non
ce li hai; 2 ore dopo in una schizofrenia politico-mediatica
pensiamo che le stalle invece possano essere gestite in una maniera
diversa, la credibilità della politica passa anche attraverso
comportamenti che siano coerenti. Nella stessa seduta abbiamo
tenuto 2 filosofie completamente differenti: la filosofia del
regolamento igienico-sanitario dovrebbe riguardare tutti gli
avventori dei bar e dei ristoranti e, in realtà, li utilizza per
altri fini e qui ci stiamo perdendo dietro a una stalla quando 250
operai per 13 settimane saranno in cassa integrazione. Vedremo poi
cosa accadrà, perché c'è anche un progetto che l'Assessore La Torre
aveva divulgato con tanto di conferenza stampa sugli interventi che
l'amministrazione pubblica, d'intesa con la "CAS", avrebbe fatto in
quell'area e ne chiederemo conto nel prossimo Consiglio se quei
piani di investimento sono confermati dall'azienda e se sono
confermati dalla Regione, o se l'azienda ha cominciato a mettere le
mani avanti per svincolarsi.
Sul turismo abbiamo visto quali sono i dati e quali sono le
confusioni quando l'Assessorato con delega al turismo dice che vi
sono 11 AIAT quando ve ne sono 10, e noi oggi scriviamo cosa? Dopo
una pagina intera di belle riflessioni dove diciamo che spesso le
attività dell'agricoltura o dell'artigianato sono messe ai confini
della Comunità, va bene, ma dimentichiamo la vicenda del Comune di
Aosta per le aree artigiane, dove non si è voluto concedere lo
sviluppo naturale dell'area artigiana di Regione Tzamberlet
all'implementazione degli insediamenti artigiani, perché facevano
rumore? E quando noi in quest'aula, nella scorsa e in tale
legislatura, l'Assessore Ferraris prima e l'Assessore La Torre
dopo, l'Assessore Marguerettaz anche, abbiamo contestato quella
pregiudiziale che c'era nei confronti degli insediamenti artigiani
nell'area dell'"Espace Cogne", ex "area Cogne", e soltanto qualche
mese fa finalmente si è sbloccato, concedendo al Consorzio
artigiano che si è costituito, la possibilità di ampliare le loro
attività in un'area a vocazione produttiva? Cosa scriviamo perciò?
Scriviamo delle ovvietà, perché poi i piani regolatori decidono che
nel centro storico ci sta questo e non ci sta quest'altro, che in
una determinata area vi è il vincolo al mantenimento dell'area
agricola, in un'altra area vi è il vincolo alle attività
industriali, perciò questo
"verificato"
mi sembra che sia la
verifica dell'ovvio. Questa è la filosofia della programmazione
urbanistica, poi è ovvio che il fatto di mettere gli artigiani di
qui e le mucche di là fa parte di scelte di politica urbanistica,
ma che alla fine sono scelte politiche. Quando leggiamo che voi
considerate che la Regione dispone di adeguati strumenti di
programmazione e citate il PTP e il programma di sviluppo rurale e
dite che questi contengono strategie per una corretta
armonizzazione... dov'è il problema? Dite che contengono tali
strategie, salvo dire subito dopo che queste però devono tenere in
debito conto i problemi, ma allora le strategie sono soddisfacenti,
oppure non lo sono.
Devo dire che quello scenario terrificante dell'agricoltura e
della zootecnia evidenziato dal collega Maquignaz ci inquieta, in
particolare al pensiero delle risorse finanziarie del Piano di
sviluppo rurale del prossimo quinquennio in approvazione a
Bruxelles, dove mi sembra che sia stanziata una cifra vicina ai 60
milioni di euro sulla programmazione ovviamente. Non mi sembra una
cifra da poco, non mi sembra che per l'agricoltura e soprattutto
per l'allevamento e la zootecnia si sia fatto poco in questa
Regione: pensiamo alla politica del risanamento continuo, dalla
rinotracheite alla brucellosi, alla mastite bovina, fino alla
campagna della fine carriera, forse ho dimenticato la TBC, che ha
avuto un momento di importante finanziamento. Questa allora,
collega Maquignaz, è una critica alla politica agricola fatta dalla
maggioranza in cui lei si colloca, perché non possiamo partendo da
una stalla sostenere che qui non si faccia una politica agricola,
forse non è quella che dà i risultati auspicati, ma di risorse ne
sono state messe!
Se vogliamo aprire un dibattito serio, uscendo dalla tentazione
demagogica di inseguire la protesta di piazza del momento, parliamo
seriamente delle problematiche dell'agricoltura, domandiamoci come
mai in questa Regione non funziona niente, perché non funziona
l'agricoltura, non funziona il turismo, non funziona l'industria e
non funziona neppure l'amministrazione pubblica! Se questa Regione
sta in piedi, lo fa sulle tasse che pagano quelli che riescono a
lavorare in proprio e mettendo quotidianamente a rischio la propria
faccia, le proprie risorse e la propria fiducia nel voler
intraprendere attività autonome e d'impresa. Penso che tutte queste
premesse sono sintetizzabili in quelle acrobazie dialettiche che
alla fine sono la fiera dell'ovvio.
L'aspetto più difficile da capire è l'impegnativa di questa
risoluzione. Chiedete di intensificare i controlli, ma i controlli
devono essere fatti con una logica, perciò non si sa più cosa si
deve fare e si dice: "intensifichiamo i controlli", poi, quando i
controlli sono intensificati, qualcuno si alza e dice: "ma qui non
sono più controlli, siamo alla vessazione, siamo al controllo
continuo!" e allora non è più un controllo continuo.
Si parla poi di monitoraggio d'intesa con i Comuni... Assessore
Isabellon, mi stupisce che si dica questo, perché i Comuni hanno
l'obbligo di monitorare il proprio territorio in base a norme di
piano, a norme igienico-sanitarie che competono ai Comuni e al
Sindaco in quanto primo ufficiale sanitario della Comunità; allora
in una Regione autonoma scopriamo che il monitoraggio i Comuni non
lo sanno fare, lo facciamo noi d'intesa con i Comuni. In questo
voler inseguire provvedimenti che portano al nulla perciò
dimentichiamo la filosofia dell'autonomia, il valore dell'autonomia
che questa Regione dovrebbe ben conoscere.
Sui punti n. 2 e n. 4 poi penso vi sia da dire poco, perché che
questa Giunta abbia fatto lavori sporchi penso sia notorio, che
adesso abbia anche l'incarico di provvedere e rimuovere l'impatto
delle deiezioni animali... penso che la "Giunta Caveri" con questo
si è accollata ogni onere che potesse esserle accollato, da oneri e
onori siamo alla ricerca di questo impatto. Passò alla storia un
pittore che mise le mutande agli affreschi che lasciavano vedere la
natura umana, mi pare che passò alla storia come il "braghettone" o
qualcosa del genere. Penso che siamo arrivati a questi paradossi,
con buona pace dei Parlamentari valdostani che non avendo combinato
molto in questo anno di legislatura... gli diamo un mandato
concreto che non sappiamo se riusciranno a portare a termine, ma
dopo aver coinvolto la Giunta e i Parlamentari forse potevamo fare
un piccolo riferimento all'Europa, poi magari all'ONU e sicuramente
non dimenticando nessuno avremmo soddisfatto quella necessità di
risposta politica invocata dai "Verdi Arcobaleno" a più riprese
dalle pagine dei giornali.
Dimenticavo il gruppo di lavoro, perché un gruppo di lavoro non
si nega a nessuno, e abbiamo visto che, anche non facendo nulla, ma
costituendo un gruppo di lavoro si ha il titolo a prima pagina dove
si dice che i buoni benzina sono salvi, perché i gruppi di lavoro
per l'energia e sui buoni benzina non hanno fatto nulla, ma, non
avendo fatto nulla ed essendoci ancora i buoni, hanno il merito di
averci salvato per ora i buoni benzina.
Non voteremo contro a questa risoluzione, ma non chiedeteci di
condividerla, colleghi, perché sarebbe la condivisione del nulla e,
visto che il nulla è già difficile appropriarselo, condividerlo,
ossia dividerlo risulterebbe che ognuno di voi avrebbe meno quota
del nulla, quindi non vogliamo togliervi nulla di questo poco o
nulla che rappresenta tale risoluzione.
Forse, Presidente Perron, qui l'intervento più concreto lo ha
fatto il collega Maquignaz, nonostante sia stato censurato per il
folclore con cui lo ha esibito, ma è stato genuino, veniva dal
cuore e non dalle acrobazie che si sono fatte per sostenere quello
che tutti condividiamo, ma che qui non risolviamo.
Un'ultima annotazione importante: in questo periodo di
confusione per i ruoli della politica, dei giornali e della
Magistratura non poteva non inserirsi in questa risoluzione un
riferimento alla Magistratura. Forse per deformazione professionale
ho sempre sostenuto che le ordinanze, le sentenze, i provvedimenti
della Magistratura appartengono alla sfera della giustizia, non
alla sfera della politica, quindi più che commentarsi si rimuovono
con i rimedi giurisdizionali, con gli appelli e i ricorsi. Di
conseguenza anche questa constatazione... nel rispetto della
Magistratura, perché la Magistratura è bene rispettarla perché
domani potrebbe capitare che vi siano dei "vis-à-vis" non
graditi... si lascia intendere perplessità per la documentazione...
Spesso la politica invita la Magistratura a non far politica, ma
sarebbe bene che anche la politica non pretendesse di sostituirsi
alla Magistratura, la quale peraltro dovrebbe applicare le leggi e
la politica dovrebbe fare le leggi; allora leggi più chiare e norme
più certe impedirebbero a certi magistrati di sostituirsi al
legislatore interpretandolo e portando molte volte anche a delle
aberrazioni.
Président
- La parole à la Conseillère Viérin
Adriana.
Viérin A. (UV)
- Tout d'abord j'aimerais ici remercier
tous ceux qui ont sérieusement travaillé autour de ce sujet, comme
l'a déjà rappelé mon collègue Borre, et surtout je veux remercier
le Conseiller Borre et la III
e
Commission pour le
travail accompli, qui est arrivé à proposer une résolution partagée
à l'unanimité. Je remercie également les Conseillers Bortot,
Squarzino Secondina, Venturella et Sandri, qui avec leur motion ont
eu le mérite de soulever le problème. Je ne partage pas le point de
vue de M. Frassy qui tient à ridiculiser un peu le problème ou à
l'amoindrir. Je crois que la situation des petits éleveurs mérite
que ce Conseil y consacre quelques réflexions sans démagogie pour
les retombées qu'elle peut avoir et elle est en train d'avoir à
l'heure actuelle sur la vie, l'activité, la sérénité d'esprit de
nos paysans et de leurs familles; tout comme pour les conséquences
qu'elle peut entraîner sur la vie communautaire de nos villages et
sur l'avenir de nos activités agricoles.
Il y a là, derrière ces manifestations que je définirai de peu
tolérantes, toute une question culturelle qui s'ouvre, une
confrontation de valeurs entre les règles de la nature et celles
des organisations humaines, entre la civilisation alpestre et
campagnarde et les besoins des citadins qui décident de vivre à la
campagne, mais qui en même temps veulent imposer à nos hameaux
modes de vie et paramètres propres à la vie citadine, comme si l'on
était dans un processus de nouvelle colonisation: "je fuis la ville
car j'en peux plus des voitures, du bruit, d'être réveillé par les
camions qui retirent les ordures, de respirer des poussières fines
et sentir les odeurs des carburants qui se répandent dans l'air, de
perdre mon temps à rechercher un parking, de marcher en faisant
attention aux crottes des chiens sur les trottoirs, je fuis la
ville et je vais vivre à la campagne; la campagne où je prétends
pouvoir garer ma voiture sans difficultés, circuler librement dans
les ruelles très étroites des villages, je ne veux plus entendre
aucun bruit qui me dérange, sauf ceux que je produits moi-même, où
je veux pouvoir disposer de tous les services, comme si j'étais en
centre ville, où j'arrive avec mes anxiétés et je les renverse sur
mon nouvel espace de vie, intolérant tel que je suis devenu en
ville. Un coq qui chante, cela me dérange, l'eau qui coule dans les
ruisseaux ou dans la fontaine du village, mais quel horreur! Les
cloches qui sonnent? Insupportables! Et les vaches? Là alors
vraiment on est au "top": elles puent, salissent le chemin,
entravent mon parcours quand je suis pressé en voiture, avec leur
cloche me stressent et puis ces paysans qui ont le courage de se
lever à l'aube pour traire les vaches, pour nettoyer l'étable...
pas concevable!". Voilà la raison qui me fait penser à un problème
culturel, à un problème d'ignorance qui appelle toujours à
l'intolérance. Est-ce que nous avons perdu notre identité à un tel
point que nous ne savons plus que les campagnards travaillent eux
aussi, qu'ils ont leurs exigences et que les animaux ont également
des exigences? Est-ce que nous croyons nous aussi que le lait
pousse sur les arbres, déjà bel et bien confectionné en cartons et
en bouteilles? Ou que la fontine se matérialise grâce à quelque
magie chimique? Que nos prés, nos pâturages, notre environnement ne
sont entretenus que pour des raisons d'image, pour présenter et
vendre aux touristes les produits d'un espace naturel agréable?
Voilà fini le Val d'Aoste, faux, tout faux ce que nous aimons
raconter sur notre civilisation montagnarde, sur nos campagnes,
sans racines culturelles plus de Val d'Aoste et plus de Valdôtains.
Comme les Indiens d'Amérique dans leurs réserves, nous nous
déguiserons en bourgeois de la ville, ceux qui restent en ville, ou
en bons sauvages de la montagne pour amuser les touristes; notre
environnement sera nickel, notre air sera stérile, sans odeurs ni
parfums ou bruits, sauf quand les citadins nous le demandent, et
voilà que nous serons prêts sur commande en bons commerciaux à
reprendre le bruit de l'eau qui coule, le coq qui chante, le cloche
qui sonne et pourquoi pas, sur la demande, à sortir les vaches avec
leurs odeurs et leurs sons. Le spectacle terminé, tout rentre dans
la normalité: les vaches elles seront peut-être hibernées ou bien
équipées de couches, oui les couches-culottes, pourquoi pas mettre
des couches-culottes aux vaches? Et le cathéter, pourquoi pas, pour
contenir leurs déjections?
Voyez, le cadre que je viens de peindre sera même l'occasion
pour sourire, pour faire de l'autoironie en caricaturant la réalité
et pour en faire une prochaine pièce du "Charaban", sauf que, selon
moi, il n'y a rien à rire, car je vois là le risque de tomber dans
un cauchemar: le cauchemar d'une Vallée d'Aoste et des Valdôtains
qui ne se reconnaissent plus, qui n'existent plus. L'identité n'est
pas un mot vide de toute signification, un mot que l'on ressort
pour les occasions officielles, elle nécessite de se concrétiser
dans les comportements quotidiens et dans les attitudes; elle a
besoin d'être cultivée et soignée au jour le jour, elle a besoin
d'être partagée, d'être vécue et l'identité valdôtaine, chers
collègues, elle est à mon avis bien montagnarde, ancrée sur les
valeurs paysannes, valeurs qui ont su se transformer au fil de
temps, qui ont su se moderniser et évoluer, mais qui ne doivent pas
se perdre ou, pire, être écrasées par la recherche d'une prétendue
stérilité environnementale, qui entraînerait - en soyez certains -
une inquiétante stérilité sociale. Nos paysans, nos petits
éleveurs, nos animaux, nos produits du terroir sont autant de
manifestations de notre culture montagnarde. Ils sont autant de
briques constituant le squelette de notre identité, qui elle est la
base de notre autonomie. Utilisons donc notre autonomie pour les
valoriser et pour les sauvegarder ces caractéristiques, tout en
ayant égard bien sûr aux besoins de la modernité et de la santé
publique, M. Frassy: cela fait des années qu'on y travaille et, à
mon avis, avec grand succès. Trouvons un point d'équilibre entre
ces intérêts, utilisons nos compétences législatives et financières
pour adapter ces situations à notre identité, facilitons le rôle
quotidien de nos paysans et de nos petits éleveurs, entre autres -
pourquoi pas? - avec des installations pour la production de
biogaz, il faut qu'on en parle rapidement. Il y a des villages et
des communautés entières qui les demandent, qui les réclament,
aussi pour éviter le problème des déjections des vaches et de leurs
dépôts. Expliquons quand même aux citadins que la campagne est
vivante et vécue et qu'elle n'est pas tout simplement un centre
résidentiel, un village de vacance à leur service. Je crois que le
moment est venu, où les contributions à soutien de l'agriculture ne
suffisent plus: le moment où il faut intervenir par des lois et des
normes adéquates à notre Pays et à nos valeurs, où il faut
expliquer que les vaches parfois sentent mauvais et malheur elles
urinent comme nous tous! Netteté et petite agriculture ne sont pas
incompatibles, au contraire, au moins que nous ne voulons pas
affirmer que nos paysans, que nos pères, que tous ceux qui
œuvrent en silence pour entretenir notre
environnement soient des souillons. Il suffit des règles claires et
un soutien à nos paysans pour les concrétiser, eux nos paysans
travaillent la terre et soignent les animaux, ne sont pas des
juristes. Après que chacun fasse librement son choix: la ville ou
la campagne avec les contraintes, leurs bruits, leurs odeurs
respectifs. Voilà la tâche qui nous incombe et n'est pas la
moindre, M. Frassy, pour que nous n'allions pas vers une réalité
virtuelle, pour que la recherche d'une Vallée d'Aoste de rêves,
propre et stérile à tout prix ne soit pas pour les Valdôtains et
pour nous, pour moi, pour nos paysans un cauchemar.
Président
- La parole au Conseiller Sandri.
Sandri (GV-DS-PSE)
- Parto dalla mozione allegata
all'oggetto n. 35, una mozione che ho condiviso con il collega
Bortot, che ne è stato il promotore assieme ai colleghi Squarzino
Secondina e Venturella, ma devo dire che era anche partecipata
dalla collega Fontana Carmela, che non era presente al momento
della firma. Questa mozione è importante proprio perché ha
suscitato tante reazioni, ma la più importante credo sia quella
della III Commissione. Condivido abbastanza i ringraziamenti che la
collega Viérin Adriana ha fatto al Presidente Borre, perché ha
portato ad un testo su cui tutti ci ritroviamo, ma credo che il
peso del testo non sia indifferente. Noi avevamo fatto una cosa
molto semplice, qui è venuto fuori una specie di trattato che
dimostra la difficoltà in cui tutti ci troviamo ad affrontare
questo tema. Credo che oggi siamo di fronte ad un passaggio
importante, ma che è un inizio di un grande lavoro, perché, quando
avremo le idee chiare, di tutte queste parole ne basteranno
probabilmente meno della metà. Il gruppo di lavoro che ci
accingiamo a costituire grazie all'iniziativa dell'Assessore
all'agricoltura quindi avrà un grande compito: quello di sciogliere
tutti questi nodi che abbiamo qui presentato e trovare una
soluzione che non mi sembra né chiara, né immediata. La collega
Viérin e anch'io nella mozione abbiamo parlato di biogas, su cui
però vi sono dei ragionamenti che si devono fare: il problema della
compatibilità con il PTP, con il Piano di sviluppo rurale, vi sono
passaggi anche abbastanza difficili. Tutto ciò però non può
spiegare la veemenza con cui l'"Union Valdôtaine" ha risposto a
questa iniziativa del collega Bortot e poi all'iniziativa dei 2
gruppi consiliari "Arcobaleno" e "Democratici di Sinistra", ci deve
essere qualcos'altro. Bisogna allora partire non tanto dalla
veemenza della riaffermazione di un'identità al di sopra di tutto,
che deve essere urlata proprio perché non è più credibile dicendola
a voce normale; quando uno è profondamente convinto dei valori che
esprime, non ha bisogno di urlare, né di campanacci, non ha bisogno
di fare dichiarazioni in quasi uno stato ieratico di fronte ad una
platea, lo dice semplicemente perché è così, perché è forte di sé
stesso... quando la forza non è dentro, la forza bisogna metterla
fuori... Chiediamoci allora perché oggi abbiamo sentito rinnovati
appelli quasi sentimentali alla "bouse de vache", al profumo, a
questo vivere agreste, rurale, lo abbiamo sentito dal collega Borre
e anche dal collega Bortot. Lo abbiamo fatto probabilmente perché
ci si è resi conto che l'iniziativa della raccolta delle firme per
la difesa della "stalla Cimberio" ha evidenziato una frattura
clamorosa fra la politica agricola portata avanti negli ultimi 20
anni e gli agricoltori, fra la classe politica che non sa leggere,
ossia è capace ad andare dall'agricoltore a proporgli il contributo
e a chiedergli il voto, ma non sa leggere la sua esigenza.
Il collega Maquignaz ha detto: "bisogna rivendicare...", ma
rivendica a chi? All'Assessore all'agricoltura, che è del suo
partito e a tutti gli Assessori all'agricoltura precedenti che sono
tutti del suo partito, salvo forse un paio di anni all'epoca del
ribaltone, che c'è stato Lanièce: forse è tutta colpa di Lanièce -
papà del collega attuale - e di quei 2 anni? Fra l'altro, abbiamo
ritrovato rapidamente, grazie alla solerzia dell'archivio, che non
possiamo che ringraziare in questo caso, che c'è stato anche un
Maquignaz Giuseppe Assessore all'agricoltura, nato a Valtournenche
nel 1925 eletto per la "DC" e poi passato nei "DP", che è stato
Assessore all'agricoltura dal 1968 al 1973. Credo sia un omonimo,
non penso che faccia parte della sua famiglia, ma si rivolga...
Squarzino
(fuori microfono)
- ... non è suo
padre...
Sandri (GV-DS-PSE)
- ... non è suo padre... voglio dire,
ci si deve rivolgere a questi, perché questi sono quelli che hanno
gestito l'agricoltura fino ad oggi!
Noi allora abbiamo un chiaro esempio di come un Consigliere
regionale, ogni tanto anche preso un po' in giro per la veemenza e
la spontaneità dei suoi atteggiamenti... però ha captato quello che
schiere di politici di grandissimo corso non avevano capito, ossia
che gli allevatori avevano dei problemi a cui questa Regione non dà
risposta, ma non da adesso, da 20 anni! E non è stato il Piano
rurale che ha dato delle risposte, e non sono stati i finanziamenti
della CE, perché qui non è un problema di contributi, è un problema
di intelligenza, è un problema di capire che nell'evoluzione
dell'economia bisognava prevedere la possibilità di un'evoluzione
che rendesse compatibile la vita dei cittadini e la vita degli
animali, la vita degli imprenditori e la vita dei loro vicini di
casa: questo era il concetto! Qui c'era bisogno di norme, di
regolamenti, di capacità d'iniziativa che non c'è stata, ma c'è
stata sempre e solo la logica dell'assistenza. Il primo sconfitto
quindi non è solo il quadro politico a cui accennavo prima, ma il
primo sconfitto è stata la politica contributiva in agricoltura.
Non che non ci devono essere i contributi in agricoltura, ma non
sono sufficienti a dare tutte le risposte di cui i nostri
agricoltori hanno bisogno e fa bene la collega Viérin a
preoccuparsi dell'identità, perché, nel momento in cui non si sa
leggere l'identità dei problemi di queste persone, si perde
totalmente un collegamento con il territorio e, perso il
collegamento con il territorio, un partito che fa dell'identità
l'unico suo grande valore è perso! E allora davvero si rischia che
i campanacci siano non i campanacci di festa della "Desarpa", ma i
campanacci a morto di una politica che non ha più nessun
futuro.
Mi permetterete di fare qualche piccolo "excursus" al di fuori
delle nostre valli. Sono d'accordissimo sul fatto che non ci si
debba preoccupare di un poco di odore, ci mancherebbe altro! Anche
nei rapporti umani talvolta gli odori fanno parte di fatti positivi
perché caratterizzano un individuo o un momento, o una situazione,
ma credo che fermarsi all'elegia dell'odore non sia nulla né di
moderno, né che ci consente di fare dei passi in avanti. Sono
andato rapidamente a vedermi la legge svizzera sulla protezione
degli animali che dice come devono essere le stalle, come si devono
fare una serie di questioni e ho visto che c'è un lavoro molto
grosso ad esempio sulla dignità degli animali, che non possono
essere tenuti in stalle basse o strette, o non areate e credo che
questo sia un obiettivo che anche noi ci possiamo porre, che
realizzeremo. Non sono sicuro che tutte le piccole stalle che
vogliamo difendere rientrano in questi campi, ma notavo che in
Svizzera rispetto che da noi questa realtà contadina è riuscita a
trovare un equilibrio maggiore; ho viaggiato spesso negli ultimi
anni nel Vallese, ma sì ho trovato ogni tanto degli odori forti, ad
esempio quello della vendemmia, l'odore di mosto che prende tutta
l'aria, come quando vai all'alpeggio si trovano altri tipi di
odori, però credo che limitarsi all'elegia pastorale, piuttosto che
bucolica virgiliana, non credo che serva a niente. Ritengo sia
invece importante "rimboccarsi le maniche" e qui trovo la parte più
significativa del lavoro della III Commissione, che, anche se
all'ultimo minuto, ha però messo insieme una serie di indirizzi di
lavoro che possono insieme dare delle prospettive.
Proprio per far scendere la tensione di questa discussione, vi
volevo parlare di un piccolo villaggio in Svizzera che si chiama
Riederalp, vi leggo direttamente in francese come si può tirare giù
da "Internet":
"Insolite un jeune hôtelier organise un concours dont le but
est l'explosion du plus grand nombre d'excréments de vache. A
Riederalp il y a eu cette année la première "Chüeflade Fest" (la
Fête de la bouse de vache), jamais organisée de mémoire d'homme,
aura pour décor l'alpage de Hohfluh, qui surplombe le glacier
d'Aletsch sur les hauteurs de la station haut-valaisanne de
Riederalp. Elle se déroulera le 25 septembre sous la forme d'un
concours dont le but est l'explosion-dispersion du plus grand
nombre de bouses qui émaillent le pâturage après l'estivage des
bovins. Pour ce faire les concurrents auront le choix des armes: la
chaussure de randonnée, le bon vieux râteau ou, plus raffiné, le
club de golf..."
- à son choix
- "... ce concours a un
double objectif: divertir les touristes et les indigènes, mais
surtout entretenir le pâturage. A condition qu'elle soit dispersée,
la bouse est un engrais naturel efficace qui favorise la repousse
d'une herbe saine et drue.
La suite du concours emprunte sa forme au jeu de roulette,
dont l'alpage est le plateau et la bouse est la bille. Trois vaches
"D'Hérens"..."
- c'est un type particulier de vache suisse -
"... déambuleront dans une cinquantaine de carrés d'herbe
numérotés. Les parieurs miseront 2 francs minimum pour l'espace
dans lequel ils espèrent voir l'une d'elles déposer une bouse. Là
aussi l'idée de l'hôtelier Andreas Furrer pas si farfelue qu'elle
en a l'air a un but: si une partie des mises retournera aux 3
parieurs les plus "chanceux", le reste sera dévolu à la rénovation
de l'enclos des moutons livré à l'abandon et à l'entretien des murs
en pierre sèche qui bordent l'alpage".
A questa festa dei miei amici ci sono stati, ha avuto un grande
successo, ma lo voglio citare per sciogliere la tensione e per dire
che su tale tema si possono vivere le cose in modo diverso.
L'alpeggio è un sistema montano, integrato, su cui andare a fare
delle innovazioni è forse difficile, ma nulla vieta che il
riutilizzo del ciclo tradizionale in modo più intelligente e
moderno, per cui l'erba viene mangiata dalla mucca che poi produce
del letame, che poi produce erba, che poi va alla mucca, da cui si
produce latte, carne... non possa essere rimotivato in modo più
intelligente. Per far questo serve evitare quello che ha fatto il
collega Maquignaz: qui non c'è in ballo l'identità dell'"Union
Valdôtaine", né nessuno di noi pensa di appropriarsi di un
elettorato agricolo che tradizionalmente fa riferimento a quel
partito, qui vi è la necessità per tutti noi di difendere
l'autonomia della nostra Regione e essa si difende rendendone
autonoma l'economia, tutelandone il territorio, consentendo che
questo tipo di territorio possa, rispettando le proprie
caratteristiche, saper vivere negli anni 2000. Di qui gli spazi
sono infiniti: dalla delocalizzazione, agli aiuti... molte cose del
Piano di sviluppo rurale ci sono, ma non sono le uniche cose
sufficienti. Vi sono una serie di norme nazionali su cui vogliamo
intervenire e qui, differentemente dal collega del gruppo "La Casa
delle Libertà", sono contento che sia stato messo questo punto
all'interno della risoluzione, soprattutto sono fiducioso nei
risultati di tutto ciò, perché anche in tale caso esiste un
problema vero: che, quando si legifera a livello italiano, è
difficile tenere conto che la media delle aziende valdostane
tradizionali di allevamento si identifica con numeri che vanno da
10, 15, 20, 25. Ovviamente si tiene conto forse... anche per il
maggior numero di Parlamentari... che per l'azienda in Emilia,
piuttosto che nel Cuneese si parla di centinaia di capi, non è
difficile trovare aziende con 500, 1.000, 1.500 capi, quindi è
evidente che è possibile - e sicuramente è stato questo caso - che
non sia riuscito a tenere conto di tali caratteristiche. È però
l'agire in squadra di tutti che può fare questa cosa; quindi, da un
lato, noi non riteniamo che, da questo punto di vista, si voglia
strumentalizzare tale problema nei confronti dell'"Union
Valdôtaine", chiediamo ai colleghi di tale partito, con cui abbiamo
condiviso questo tipo di percorso, di non strumentalizzarlo nei
nostri confronti.
Presidente
- La parola al Consigliere Bortot.
Bortot (Arc-VA)
- Sarò breve, nel senso che voglio
ribadire alcune cose: la prima cosa è che da quando ho iniziato,
assieme ad altri giovani agricoltori ed altre persone, tale
iniziativa ci siamo ripromessi e mi sono ripromesso di tenere un
profilo basso, perché questa è una questione che riguarda la Valle
d'Aosta e il Consiglio, non il gruppo "Arcobaleno", non il
Consigliere Bortot e non una categoria sola e non una parte
politica sola, quindi stigmatizzo non il campanaccio, ma
l'intervento del collega Maquignaz. Se il collega Maquignaz vuole
aiutare l'agricoltura, può farlo; intanto poteva chiedermi qualche
modulo invece di urlare oggi... e neppure quello gli rimprovero
perché io sono uno di quelli che urla, ma gli rimprovero la
strumentalizzazione! Collega Maquignaz, quando lei vuole difendere
gli imprenditori, l'economia valdostana, gli agricoltori, dovrebbe
fare un esame più approfondito, perché tutta tale problematica
della quale stanno discutendo in questo momento è l'erosione dei
terreni agricoli a scapito degli agricoltori da parte degli
imprenditori valdostani di adozione e non (adesso non introduciamo
anche qui brutte e cattive categorie). Bisogna quindi che i Sindaci
e gli imprenditori edili della nostra Regione in qualche modo
vadano a farsi un po' di "manicure" perché i Sindaci sono sotto
pressione: da un lato, vi è la difesa dell'agricoltura con tutto
quello che condividiamo e, dall'altro, vi sono interessi precisi,
legittimi, ma che fanno a pugni con quegli altri interessi. Vi sono
delle pressioni immobiliari, non parlo di speculazioni: parlo di
pressioni immobiliari perché il diritto di avere una casa e di
ristrutturare a me va benissimo, ma quando l'imprenditore - mi
dispiace parlare di una persona defunta - promette che, se comprate
lì, entro 2 anni la stalla del Sig. Cimberio è chiusa, allora non
ci siamo più perché o ha promesso una cosa che non poteva
promettere, oppure c'era della complicità con delle autorità di
quel paese, per essere espliciti. Adesso ribasso nuovamente i
toni.
L'intervento del collega Borre ha appena sfiorato... ma ha detto
una cosa importante. Il Piano di sviluppo rurale ce lo siamo
guardati, è tutto incentrato sulla famiglia degli agricoltori, sui
piccoli allevamenti ed è giusto sia così. Dobbiamo prendere tale
piano con anche le contraddizioni - ma di queste discuteremo ancora
- e portarlo avanti e ci sarà qualche interesse che dovrà fare un
passo indietro, ma dobbiamo anche capire quale Valle d'Aosta
vogliamo; penso che per andare ad abitarci ci sono interi villaggi
da ristrutturare senza rendere edificabili aree agricole. Il nodo
della questione che discutiamo oggi è questo: occorre essere più
coraggiosi nel pretendere che gli imprenditori, i Comuni e i
Sindaci con gli equilibri funzionali evitino di mettere a
disposizione più aree di quelle che sono necessarie, erodendole
alle attività agricole.
Per sdrammatizzare ho anch'io una bella notizia. Senza farlo
apposta mi è arrivata il 3 ottobre 2007 una lettera da Alessandra
Piccioni di Lega Ambiente, dove mi informa che ci sono 2 giovani a
frazione località Cré di Gignod che si sono messi a coltivare
patate in un terreno incolto che mai avrebbero pensato di tirarne
fuori 3 tonnellate e mezzo. Dice se possiamo in questo caso dargli
una mano per venderle, perché sarebbe un peccato "frustrare" 2
giovani agricoltori che un po' scherzando e un po' sul serio si
sono avvicinati all'agricoltura e hanno dissodato questo terreno
incolto. Non conosco tali persone, ma credo sia una grande bella
notizia!
Presidente
- Se nessuno chiede la parola, dichiaro chiusa
la discussione generale.
La parola al Presidente della Regione, Caveri.
Caveri (UV)
- Vorrei fare 2 rapide considerazioni sapendo
che dopo di me l'Assessore Isabellon potrà fare alcuni commenti
tecnici, peraltro anche il Governo regionale ha collaborato alla
scrittura della risoluzione che impegna il Governo stesso su alcuni
punti. Ognuno può dire legittimamente che vi è sempre un argomento
più importante, 2 risoluzioni votate assieme per la loro iscrizione
dimostrano bene cosa dovrebbe essere il mondo, dobbiamo occuparci
dei drammi della Birmania, ma anche della piccola stalla di
Saint-Christophe e non credo sia un abbaglio occuparsi di tale
questione - mi rivolgo a chi come il collega Frassy è passato dalle
stalle alle stelle della polemica politica - e non ritengo il
lavoro agricolo un lavoro sporco, sarà perché sono figlio di un
veterinario e il mio papà quando tornava a casa puzzava di mucca
ma, come mi disse una volta, quell'odore di mucca era quello che
aiutava la mia famiglia a campare. Si tratta di un tema invece
rilevante sia per le radici rurali della nostra cultura, sia perché
l'aria dei tempi si vede più da piccole vicende che da grandi
fatti. C'è questo termine americano
"not in my back yard
(NIMBY)"
: "non nel mio cortile" e tale motto che ho già evocato
qui in passato vale sia verso l'antico, nei confronti di una
piccola stalla di un agricoltore valdostano, che verso fenomeni
moderni. "Tutto può essere fatto: strade, rifiuti, elettrodotti,
fabbriche, ma rigorosamente non nel mio cortile" e questo è un
fenomeno culturale che ci deve preoccupare. Raccontava un Sindaco
valdostano, Pino Cerise, della crisi di nervi di persone che
chiamano i vigili urbani del suo paese quando il loro vicino si
mette a segare la legna per una mezza giornata. Ricordo la sentenza
della Magistratura dell'Alta Savoia, che ha vietato a una mandria
di mantenere i campanacci... con il campanaccio che è stato esibito
dal collega Maquignaz. Viviamo in uno strano mondo e la democrazia
è cresciuta con lo svilupparsi dell'equilibrio dei poteri,
argomento che specie nel diritto costituzionale appare sempre più
complesso e bene ha fatto il Consiglio ad evocare anche qualche
contraddittorietà nelle vicende che hanno segnato il "caso
Cimberio". Il Sig. Cimberio non è né un eroe, né un poveraccio, ma
è un agricoltore che rappresenta una sopravvivenza, perché sappiamo
bene che non per colpa dei biechi Assessori unionisti
all'agricoltura... ricordo al Consigliere Sandri che tornando
indietro sarebbe imbarazzante perché è vero che c'è Isabellon, c'è
stato Vicquéry, ma poi spuntano Carlo Perrin e addirittura Franco
Vallet, e quindi attenzione perché è sempre molto difficile
cercare...
(interruzione del Consigliere Sandri, fuori
microfono)
... non sono "DS"? Pensavo che aveste fatto una grande alleanza
autonomista e progressista, quindi si scopre qualche "cigolio"
nella vostra coalizione. Al di là di quello, credo che dobbiamo
dire che vi sono stati comportamenti anche da parte delle
Magistrature diverse, ricordo che il TAR ha annullato una prima
decisione di sequestro di chiusura della stalla sulla base di un
discorso di bilanciamento di interessi. Credo che questa sia stata
una sentenza molto interessante. Certo non possiamo non cogliere,
come fa il documento del Consiglio, qualche contraddittorietà nella
decisione del Tribunale di Aosta laddove magistrati, che ammiriamo
molto per le loro capacità, sembrano interagire nel mondo
dell'agricoltura con il Codice penale in mano, piuttosto che con
una valutazione delle vicende calandosi nella realtà del caso
specifico...
(interruzione del Vicepresidente Tibaldi, fuori
microfono)
... scusi, Vicepresidente Tibaldi, io le leggo cosa hanno
scritto i magistrati...
(nuova interruzione del Vicepresidente Tibaldi, fuori
microfono)
... non ho capito, se c'è un partito in Italia che commenta
tutte le sentenze, comprese quelle del vostro "leader", è il vostro
partito; mi permetto di leggere un passaggio di un'ordinanza che
dice:
"dalla documentazione fotografica in atti emerge chiaramente
che il sito in questione, per la sua struttura e conformazione, è
tale da rendere necessaria la periodica uscita degli animali quanto
meno per bere, stalla legittima secondo il piano urbanistico del
Comune di Saint-Christophe, con la conseguenza che durante tale
tragitto avvengono normalmente le deiezioni degli animali medesimi
(che determinano le esalazioni maleodoranti e la cui mancata
tempestiva rimozione da parte del titolare dell'attività determina
oggettivamente l'insorgere di condizioni di vita per gli abitanti
della zona in spregio di elementari condizioni
igieniche)"
...
È legittimo da parte del mondo della politica valdostana
esprimere qualche dubbio nel rispetto legittimo dei ruoli di
ciascuno? Non siamo giudici penali, siamo politici, ma possiamo
ritenere che esiste una tradizione per la quale nella nostra vita
quotidiana abbiamo vissuto in ambienti nei quali la cacca delle
mucche è legittima, altrimenti annulliamo le "Desarpe", compresa la
"Desarpa" che facciamo al centro di Aosta, perché il collega Borre
raccontava che la "Desarpa" va benissimo nel giorno della
"Desarpa", ma se una mandria intende attraversare la città di
Aosta, la polizia municipale ha degli atteggiamenti diversi.
Nessuno di noi ritiene, essendo queste norme igienico-sanitarie per
fortuna non solo derivanti dal Testo unico di pubblica sicurezza,
ma da delle direttive comunitarie, per cui, quando dico che la
stalla del Sig. Cimberio è una sopravvivenza, è perché sappiamo che
fra 5-6-10 anni non ci saranno più delle stalle con pochi capi come
quella del Sig. Cimberio, che sono destinate in una logica di
economia di scala delle aziende agricole a non esistere più perché
questa è un'evoluzione - come l'Assessore Isabellon ci dirà dopo -
essendoci ormai la logica di un'azienda che deve avere una certa
conformazione.
Oggi però legittimamente dobbiamo ritenere che hanno ragione
tutti quelli che dicono: "non nel mio cortile"? Se oggi si
applicasse il principio secondo il quale una cacca di mucca
comporta una pericolosità igienico-sanitaria, quante stalle in nome
del semplice Codice penale e in assenza di quel bilanciamento di
interessi di cui ha detto il TAR sarebbero destinate a chiudere?
Credo allora che questa sia oggi la preoccupazione che qui
esprimiamo: non nel merito di un'ordinanza che non è ancora una
sentenza, perché vi sono delle vicende che porteranno prima o poi
ad avere una sentenza in cui gli elementi elementari della
difesa... e l'avv. Gemma Coquillard ha scritto una difesa nella
quale si raccolgono anche degli elementi culturali di una storia
della Valle d'Aosta che non può essere dimenticata, perché non
possiamo freddamente agire solo sulla base delle norme, ma dobbiamo
calare le norme nella realtà. Certo che se dà fastidio la puzza o
il rumore o la campana, perché abbiamo saputo dal Sindaco di Arvier
che devono "spegnere" le campane del campanile, perché una serie di
turisti che sono vicini al campanile ritengono di essere disturbati
da un campanile che nel corso del resto dell'anno regolamenta la
vita degli abitanti di quel Comune da centinaia di anni! "Non nel
mio cortile" allora è un modo di porsi rispetto alle cose che è
profondamente sbagliato e gli impegni che assumiamo qui sono degli
impegni legittimi, rispetto ai quali il Piano di sviluppo rurale
non è altro che il recepimento nell'ordinamento valdostano di una
serie di regole europee, applicate in questo caso a mio avviso con
grande buon senso su una realtà che non è la realtà della grande
agricoltura mondiale.
Si dà atto che dalle ore 19,35 presiede il Vicepresidente
Tibaldi.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- A me tocca fare un po' il riepilogo di
tutta questa discussione e cercherò di farlo in maniera a
ricondurre un po' tutta la discussione con i vari contributi su un
taglio più di tipo operativo e pragmatico. Capisco e mi fa piacere
che sia emersa su questo argomento specifico, che poi ha dei
risvolti di carattere generale, una grande sensibilità per le
problematiche del mondo rurale - agricolo in particolare - e anche
delle problematiche della convivenza che a volte sul territorio
porta a delle situazioni di conflitto. È da anni che, anche chi mi
ha preceduto, nell'Assessorato dell'agricoltura nel ruolo che
attualmente rivesto, come pure a livello dirigenziale, si
affrontano queste problematiche. Non a caso, quando già si era
predisposto il Piano territoriale paesistico e si era approvata la
legge urbanistica con i piani di gestione dell'agricoltura, in
particolare l'ultimo Piano di sviluppo rurale, erano emerse
problematiche di questo tipo. Chi da qualche anno è in quest'aula
sa benissimo che, anche a seguito della legge urbanistica e del
PTP, era emerso il problema di come andare ad intervenire sui piani
regolatori per fare in modo che fosse gestita al meglio la
convivenza di realtà che a volte possono diventare conflittuali
quando si hanno delle attività che possono interferire con delle
altre, siano anche esigenze di carattere abitativo. Vi è
un'evoluzione, tutte queste cose hanno prodotto delle linee guida,
dei provvedimenti attuativi che già hanno individuato una necessità
di dare indicazioni a chi predispone i piani regolatori per gestire
tali situazioni: possono, però, emergere, nel momento applicativo,
dei problemi che devono essere affrontati.
Sul caso in questione non mi limiterei ad un discorso specifico,
ma è comunque un caso emblematico; in effetti, il fatto che oggi ci
troviamo a proporre... e qui ringrazio in particolare il Presidente
della III Commissione, Borre, che dal primo momento in cui si è
pensato, dopo una riunione del 5 settembre in Assessorato... in cui
si sono coinvolte tutte le figure rappresentative delle varie
competenze per quel che riguarda le problematiche in questione,
ossia il Governo regionale, i rappresentanti dei Comuni, i nostri
dirigenti, il Presidente dell'Associazione allevatori, direttori,
rappresentanti dell'Associazione agricoltori, veterinari, l'USL,
rappresentanti dell'azienda in questione... e in questo momento di
confronto è emerso l'indirizzo, visto che si è rilevata una valenza
di tipo multidisciplinare per questo tipo di problema, si è pensato
in quella sede di coinvolgere la III Commissione, perché? Perché,
da un lato, c'è una multidisciplinarità legata ad un interesse di
carattere urbanistico, sanitario, di pianificazione agricola e
soprattutto si è pensato ad un interesse - che poi è emerso in
quest'aula - generalizzato, a prescindere dalle appartenenze
politiche. Il risultato di questa proposta di risoluzione dice che,
quando si è pensata questa strada, si è pensato bene. Il Presidente
Borre, appena è stato coinvolto per questa incombenza, si è
dimostrato da subito molto collaborativo, ha riunito la III
Commissione, quindi con una rappresentanza di tutto il Consiglio
regionale, e ha attivato una serie di audizioni che credo proficue
per arrivare a predisporre questo testo, comprese anche le
rappresentanze di quel Comitato che recentemente ha raccolto le
firme e - lo dico con la massima sincerità -, quando emergono le
passioni, non sono le passioni che fanno "puntare il dito" per
identificare una passione dell'individuo con la posizione di un
movimento politico. Infatti un movimento politico non è
identificato con le passioni del momento, altrimenti sarebbe
superficiale come analisi, credo che le veemenze ognuno le ha a
modo suo, c'è chi può essere veemente parlando in maniera fredda e
chi più passionale, contano anche i contenuti.
Noi dobbiamo invece ricondurci ad un'analisi che ci porti
comunque a dei risultati e devo dire che dagli interventi emerge
una necessità di far presente la propria posizione, anche di
esprimere un sostegno al settore agricolo e anche di andare ad
esaminare le proposte che devono essere portate avanti nel momento
in cui questa risoluzione viene approvata. Il perché si dà mandato
al Governo regionale di intensificare il suo ruolo di controllo sui
piani regolatori comunali... a tale riguardo ritengo che
l'intervento del collega Frassy, che non è presente in questo
momento, sia un intervento utile per la discussione, perché ha
"messo il dito" sulle proposte che emergono da tale proposta di
risoluzione. Quando si parla di intensificare il ruolo di controllo
sui piani regolatori, è proprio una necessità di questi giorni, in
quanto iniziano ad arrivare anche ai nostri uffici le proposte dei
piani regolatori comunali. Intensificare cosa significa? Significa
che, quando arriva il piano regolatore di Aosta, andiamo a vedere
se a Porossan, dove è stato finanziato un intervento di riordino
fondiario, qualcuno ha idea di fare una zona di espansione
edilizia, andiamo a controllare se al Comune di Nus viene proposto
un ampliamento della zona edificabile che va ad avvicinarsi ad una
zona zootecnica esistente. Non è un controllo nuovo quindi, è un
controllo che si fa volta per volta ed è un compito che nel caso
specifico il nostro Assessorato deve svolgere in ottemperanza a
quello che dice il PTP, a quello che dice la legge urbanistica e lo
abbiamo fatto in tempi non sospetti, prima che vi fosse tale
problema all'attenzione mediatica: questo lo dico perché
l'intensificazione ci porterà ad esaminare anche gli altri piani
regolatori con la stessa attenzione.
"Provvedere ad incentivare tutte quelle pratiche che possono
ridurre l'impatto della gestione delle deiezioni animali..."
,
anche qui non è che si cade nella terra di nessuno; attualmente già
con il vecchio piano le aziende sono state incentivate a dotarsi di
apposite concimaie. Le platee di stoccaggio comunali, che sono di
carattere interaziendale, sono una delle possibili soluzioni data
la nostra caratteristica territoriale, si conta con il prossimo
piano di riproporre questo, ma, come diceva giustamente il
Consigliere Borre, lo si può fare solo nel momento in cui il Comune
si dota dello strumento urbanistico che permette di andare ad
individuare una zona e quindi a monte vi deve essere anche una
scelta di pianificazione territoriale per andare ad individuare la
sottozona D, che veniva citata dal collega Borre. Vi è tutto un
collegato, quindi non è che in questo modo andiamo ad inventare
qualcosa di nuovo o andiamo a fare esercizi di stile; si dicono
delle cose che, pur essendo già previste, se opportunamente
sottolineate, magari possono essere utilizzate come messaggio ai
Comuni che - sono la maggior parte - stanno ancora lavorando sui
piani.
"Prevedere un monitoraggio, d'intesa con i Comuni, che
verifichi la situazione e le soluzioni riguardanti le singole
situazioni locali"
, questo è un compito che non può essere solo
dei Comuni o solo dell'Assessorato dell'agricoltura, o solo dei
veterinari, o di ogni singolo compartimento. Tale monitoraggio deve
essere d'intesa, perché a volte i Comuni non hanno gli strumenti
necessari, di qui il motivo per cui si era fatta una riunione -
quella che citavo prima - per pensare ad un protocollo tecnico che
dia informazione, che non è mai abbastanza. Prima parlavo con un
rappresentante dell'informazione e questi non era a conoscenza ad
esempio che noi non possiamo legiferare sulle leggi sanitarie, ma
credeva che potessimo legiferare su tutto, che quindi potessimo
fare un regolamento che gestisca gli aspetti sanitari, invece non è
così semplice, bisogna vedere quali sono i margini di manovra,
quello che è nella possibilità di fare.
Anche il passaggio successivo del punto n. 4 quindi è
consequenziale perché, nel momento in cui andiamo a fare
pianificazione urbanistica, è di nostra competenza e di competenza
dei Comuni, invece le norme sanitarie possono essere modificate e
anche integrate sulla possibilità di riconoscere le nostre realtà
particolari di montagna e delle piccole aziende, perché il discorso
piccole aziende, Consigliere Bortot, non è un discorso filosofico,
abbiamo i numeri; sui nostri manuali di "standard" costruttivi
abbiamo identificato le aziende come numero di UBA. Le nuove
aziende, dai 15 UBA in su e il ricollocamento e l'intervento sulle
aziende esistenti arriva a pochi UBA. A volte si sente dire che non
c'è più l'attenzione alle piccole aziende, ma noi abbiamo solo
piccole aziende, perché le aziende attualmente si collocano con un
giusto rapporto fra il numero di capi e le superfici dei terreni
aziendali.
Adesso è rientrato il collega Frassy, stavo dicendo che questi
punti non sono esercizi di stile, giustamente lei ha sollevato... e
la ringraziavo prima perché è stata sollevata anche una critica su
tali punti, che permette di entrare nel dettaglio di queste
proposte. Ritengo che lavorare su tali punti sia utile per andare a
fare un passaggio in più: quello d'informare dove non c'è
informazione, dare ai Comuni delle indicazioni che magari non hanno
e fare in maniera di far collaborare i vari settori
dell'Amministrazione a volte per permettere anche ai singoli
rappresentanti comunali e ai Sindaci di gestire un problema come
può essere quello di Saint-Christophe, perché noi possiamo anche
fornire degli elementi con un protocollo tecnico, con una raccolta
di tutte le normative che può essere utile nel momento in cui ci si
trova sul tavolo un problema che con i propri uffici non si riesce
a gestire. In ogni caso questa sensibilità generale fa ben sperare
per il futuro, perché da tutti coloro che sono intervenuti è emersa
tale sensibilità, una sensibilità che chiedo vi sia anche nel
momento in cui a breve andremo a portare all'esame delle
Commissioni e del Consiglio una legge quadro, che deve riassumere e
riordinare tutte le normative del settore agricolo, compreso il
riconoscimento del Piano di sviluppo rurale.
Una cosa ancora ci tengo a dire: sul Piano di sviluppo rurale,
qualcuno ha ricordato, è prevista la centralità dell'azienda
agricola, come ho già detto in occasione dell'incontro con il
Comitato che ha raccolto le firme per il sostegno all'azienda
"Cimberio", la centralità dell'azienda agricola deve essere vista a
360 gradi, perché per un'azienda agricola il problema non è solo la
stalla o il fienile, perché abbiamo delle aziende agricole che non
sono delle fabbriche di latte, abbiamo le aziende agricole che sono
strettamente collegate con il territorio, quindi hanno necessità di
avere i terreni aziendali corrispondenti al numero di capi
allevati, e sono anche incentivate da queste... altrimenti non
riescono a percepire i contributi legati all'indennità
compensativa, all'agroambiente, non possono conferire il latte per
la produzione di fontina, quindi c'è tutta una regolamentazione di
questo. A volte però dobbiamo avere attenzione anche al
miglioramento dei fattori produttivi, vedo il Consigliere Bortot
che sorride perché sa dove voglio andare a parare, io dico che a
volte abbiamo difficoltà, perché le stesse sensibilità io le chiedo
anche nei momenti in cui si vanno a fare alcuni interventi sul
territorio per migliorare l'attività delle aziende: sto parlando
del riordino fondiario di Verrayes. Quando nel riordino fondiario
di Verrayes leggo sul giornale qualche anima bella che dice: "mi
sono perso, non vedo più il sentiero...", ma in quel riordino
bisogna chiedere agli agricoltori se sono contenti che vi sia la
stessa sensibilità che vi deve essere nel momento in cui si hanno
dei problemi di altro tipo per quel che riguarda le aziende, perché
se prima i fieni li facevano in 15 giorni, adesso li fanno in 3-4
giorni e questo è importante per le aziende, che hanno così minore
manodopera e possono vivere con una maggiore razionalizzazione
delle loro attività; quindi è giusto che vi sia la sensibilità, ma
a 360 gradi.
Tornando al problema specifico delle aziende zootecniche, il
biogas evocato in quest'aula lo troverete nel prossimo Piano di
sviluppo rurale, a prescindere dall'aspetto di produzione
energetica previsto, e nella legge quadro che a breve porteremo in
Consiglio. La possibilità di produrre energia e di gestire reflui
zootecnici con l'utilizzo del biogas quindi è un obiettivo che ci
poniamo. Va benissimo andare ad individuare i casi critici e
cercare di metterli all'evidenza e dare sostegno. Una cosa sola
chiedo: che il tutto sia finalizzato al sostegno reale delle
problematiche delle nostre aziende. Non "una tantum", non a "spot",
non nei momenti particolari dove su questi temi vi è una
sensibilità più generalizzata, perché i nostri allevatori non
devono essere il tappeto di un "ring", dove si vanno ad esercitare
altre attività che sono dei confronti che non hanno a che vedere
con il problema vero, ma che possono essere dei confronti legati
alle singole visibilità di chi in quel momento cerca di essere
attento a tali problematiche.
Ripeto: è un problema che, a prescindere dall'appartenenza, deve
essere affrontato, quindi questo è sicuramente un obiettivo; perciò
il fatto che la risoluzione, dopo aver dato mandato al Governo
regionale di affrontare i 4 punti, invita il nostro Assessorato a
creare
"un gruppo di lavoro interdisciplinare per la
predisposizione di un documento coordinato della normativa in
vigore ai fini della sua univoca interpretazione da parte degli
enti interessati"
- importanti sono le parole -, questo potrà
dare un aiuto all'azienda in questione, perché da qui parte
l'aspetto mediatico, il clamore che ha assunto tale vicenda, ma
deve servire a tutti i Comuni della Regione, a tutte le aziende che
a volte si trovano ad operare nel centro storico. Non solo, perché
qui è emerso un problema di carattere più ampio, il problema della
convivenza fra situazioni e attività diverse, le attività
artigianali, le attività turistiche perché spesso vengono molte
lamentele legate al locale pubblico che chiude un attimo dopo; vi
sono problemi legati all'insofferenza che emerge a volte per delle
situazioni che un tempo erano considerate facenti parte del
contesto. La III Commissione ha le carte in regola per dare un
ottimo aiuto, come ha dato in questa fase, al lavoro che faremo
come Assessorato, quindi da qui ci deve essere un impegno ad uno
stretto rapporto di lavoro fra la III Commissione e questo gruppo
di lavoro che andremo ad individuare nell'ottica di avere un
coinvolgimento di tutti coloro che vogliono partecipare e dare il
loro contributo, con l'obiettivo di dare un aiuto al mondo agricolo
e alle nostre aziende, che spesso rischiano di trovarsi in
difficoltà.
Si dà atto che dalle ore 19,58 riassume la Presidenza il
Presidente Perron.
Président
- Collègue Bortot, je peux considérer la motion
retirée? La motion au point n° 35 des Conseillers Bortot, Squarzino
Secondina, Venturella et Sandri donc est retirée. Je soumets au
vote la résolution qui porte la signature des composants la
III
e
Commission, ainsi que M. Sandri, qui récite:
Conseillers présents: 32
Votants: 29
Pour: 29
Abstentions: 3 (Frassy, Lattanzi, Tibaldi)
Le Conseil approuve.
