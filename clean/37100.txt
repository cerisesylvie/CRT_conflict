Classificazione
CASA DA GIOCO



Oggetto del Consiglio n. 971 del 15 gennaio 2015 - Resoconto
OGGETTO N. 971/XIV - Reiezione di risoluzione: "Adempimenti
per il prossimo rinnovo dell'organo di amministrazione della Casa
da gioco di Saint-Vincent".
Presidente -
La parola al collega Bertschy.
Bertschy (UVP)
- Grazie.
Come anticipato poc'anzi, insieme ai colleghi dei gruppi di
opposizione abbiamo presentato questa risoluzione che intende
completare i ragionamenti fatti in questi ultimi mesi sul casinò.
La legislatura era iniziata con la richiesta di istituzione di una
commissione speciale e tutta una serie di osservazioni, che erano
state fatte alla gestione della casa da gioco e ai risultati, non
erano state raccolte dai gruppi di maggioranza e si è andati avanti
nel completare il programma affidato all'amministratore unico.
Ognuno ha valutato i risultati alla sua maniera, ma la valutazione
che oggi possiamo fare, alla conclusione del suo mandato, è che i
piani industriali non sono stati rispettati. Direi che i piani
industriali sono falliti. Negli scorsi giorni è apparso su La
Stampa un articolo che ben evidenziava che per quest'anno ci si
aspettava un fatturato, o comunque un introito, dai giochi di 75
milioni di euro, ma ci si è posizionati ben sotto. Nel frattempo,
abbiamo cercato tutti di gestire con maturità un dossier
estremamente delicato, perché stiamo parlando di una azienda che dà
occupazione e dà indotto, un'azienda che ha dato in passato grandi
risultati alla nostra Regione, un'azienda che oggi è diventata un
problema ed è divenuta evidentemente una difficoltà anche per la
politica.
Senza ritornare sui temi che più volte abbiamo trattato qua,
abbiamo anche provato insieme ad organizzare questa
task
force
, che ha lavorato per tre o quattro riunioni e che è ferma
nei suoi lavori - che questo sia chiaro - da pressoché un mese e
mezzo, perché l'ultima riunione è avvenuta ai primi di dicembre. La
task force si è posta come via di mezzo e come momento di dialogo
tra i problemi che i gruppi di opposizione hanno evidenziato,
mentre invece i gruppi di maggioranza hanno ritenuto per ora di
lavorare in un'altra maniera. La task force però aveva un grosso
limite, una pregiudiziale: noi nel marzo scorso abbiamo votato una
risoluzione - non l'hanno votata solo i gruppi di opposizione, l'ha
votata il Consiglio regionale - che chiedeva di... non mi viene la
parola giusta... sostituire l'amministratore unico e la dirigenza
(così non uso termini esagerati). Poi, dopo tutta una serie di
approfondimenti, siamo cascati nel solito meccanismo
amministrativo-giuridico: non si può, non si deve e siamo andati
avanti.
Visti i risultati e dopo i primi momenti di lavoro della task
force, siamo stati messi di fronte sia ai dati - perché alcuni dati
sono stati forniti, ma altri sono stati richiesti e non sono ancora
stati ottenuti - sia alle proposte, che tra l'altro abbiamo
ritenuto generiche, ma che ci hanno messo di fronte al fatto che
qualsiasi piccola osservazione si scontra con la questione che chi
oggi c'è ritiene che quanto è stato fatto, sia stato compiuto nella
maniera migliore. Per quello che ci riguarda, noi torniamo - lo
abbiamo segnalato il 27 novembre con un comunicato stampa - sulla
pregiudiziale a tutto il lavoro: per noi, oggi, si tratta di
voltare pagina, anche perché è concluso l'incarico
dell'amministratore unico; o meglio, si tratta di arrivare
all'approvazione del bilancio consuntivo 2014, però il suo mandato
è concluso. Gli orientamenti futuri che abbiamo richiesto
nell'ultima riunione della task force all'Assessore Ego Perron e al
collega Stefano Borrello, che ci sono stati richiesti dai nostri
gruppi come indicazione per poter proseguire sui lavori, sono da
quella data ancora in attesa di risposta. Oggi abbiamo voluto
sottolineare il fatto che, come diceva prima il collega Cognetta,
qualcuno sta usando e mascherando attraverso delle scelte che
avrebbe dovuto probabilmente compiere prima la task force, la quale
ha parlato anche di stipendi del personale e ha sicuramente
evidenziato il fatto che si tratterà - così come per tante altre
situazioni, a partire dalla nostra, come ci siamo più volte detti -
di tenere in considerazione il momento critico, il momento di crisi
per tutti. Ma in quell'occasione tutti i colleghi dei gruppi di
opposizione hanno evidenziato il fatto che non possono essere
coloro che, a nostro avviso, hanno compiuto un compito e
amministrato nella maniera sbagliata, che hanno fatto scelte
gestionali che non abbiamo ritenuto corrette per lo sviluppo
dell'azienda, non possono essere queste persone oggi a chiedere
questi sacrifici.
Soprattutto, è troppo semplice trovarsi alla conclusione di un
quinquennio a dire semplicemente: bene, per far ritornare i conti a
posto, preleviamo 7 o 8 milioni di euro e cerchiamo di riportare il
bilancio, non a un aumento di fatturato, ma a un rapporto corretto,
con un fatturato che continua a diminuire; c'è da sperare che, se
calerà ancora, non si vada in questa direzione, altrimenti non si
saprà dove andare. Tra l'altro, i gruppi di opposizione in quelle
occasioni avevano fatto osservare che, se i sacrifici dovranno
essere fatti - e, come abbiamo detto, dovranno essere fatti - che
si parta dall'alto, invece le tabelle che ci sono state presentate
presentavano pari percentuali di prelievo a partire dai livelli più
bassi per andare a quelli più alti, quindi inversamente
proporzionali, quantomeno sotto l'aspetto sussidiario e solidale
all'interno dell'azienda.
Noi oggi vi chiediamo, attraverso gli impegni, di girare pagina
e di dirci quali sono gli orientamenti futuri. Secondo noi si
tratta di ricercare un nuovo amministratore - ognuno valuterà le
cose come sono state - per noi si tratta di non parlare più di
sostituire o di licenziare nessuno; vi chiediamo solo un nuovo
ricambio all'interno del management. Poi si tratta, per noi, di
passare ad una formula nuova di gestione, che esca dal pensare ad
un unico amministratore e che ritorni ad un consiglio di
amministrazione ristretto, che coinvolga il territorio, ma che
preveda le competenze necessarie per gestire un'azienda così
importante, senza aumenti di costi gestionali. È importante per i
nostri quattro gruppi sapere come la pensate al riguardo, perché
all'interno della task force ameremmo confrontarci con un piano di
sviluppo che non ritorni sempre a giustificare scelte compiute e
che non hanno portato ai risultati prodotti. Io non credo sia più
il caso di stare a dire bene o male: sono i dati e i piani
industriali che lo dimostrano, i dati che ancora ad ottobre sono
stati presentati come raggiungibili, ma che oggi invece, alla luce
dei bilanci, dimostrano ancora una volta che le cose dette non sono
state poi quelle ottenute e realizzate. Quindi che sia una
discussione chiara e che ci sia una indicazione altrettanto chiara
per il futuro. Grazie.
Presidente -
La parola al collega Chatrian.
Chatrian (ALPE)
- Sì, grazie, brevemente.
Il collega Bertschy ha illustrato la risoluzione che abbiamo
scritto a più mani, dato che abbiamo partecipato e ci siamo assunti
l'impegno di lavorare all'interno della
task force
. Abbiamo
diviso in tre il lavoro fatto, il primo legato al nostro punto di
vista sugli sprechi per la gestione e la ristrutturazione, e qui
apro solo una parentesi: non sono intervenuto nella precedente
risoluzione, perché avrei comunque fatto un intervento unico sul
tema del casinò. Nelle tre parti divise all'interno del gruppo di
lavoro, abbiamo cercato di affrontare il tema legato, dal nostro
punto di vista, all'ordinaria amministrazione, quindi alla
fotografia dell'oggi legata soprattutto a degli sprechi. Il
secondo, se c'era un piano di rilancio e quali erano le azioni da
mettere in campo subito, per invertire la rotta degli introiti
lordi. Il terzo, la presunta riduzione del costo del personale.
Detto questo, però, non abbiamo avuto nessuna possibilità di
entrare, per quanto riguarda la prima parte, nel merito.
L'Assessore Perron non potrà negare che abbiamo chiesto all'interno
del gruppo di lavoro tutta una serie di informazioni, che ci sono
state negate. Avete deciso di non approvare la precedente
risoluzione: gradiremmo avere qualche spiegazione in più, magari
anche dal Presidente della Regione.
Sulla seconda, il presunto piano di rilancio che ci è stato per
ora non presentato, finora abbiamo avuto una chiacchiera, una
chiacchierata all'interno del gruppo di lavoro, ma nessun piano di
rilancio ci è stato presentato e soprattutto non ci sono state
presentate delle azioni concrete per quanto riguarda il piano di
rilancio. L'unica cosa della quale dobbiamo prendere atto - è stato
detto dal collega precedentemente - è che l'amministratore Frigerio
ci ha presentato una bozza dettagliatissima, perché mi sembra che
ci siano i 640 dipendenti della casa da gioco, senza indubbiamente
nome e cognome, con vicino la casellina della riduzione. Dopo sei
incontri interessanti, dove noi abbiamo accettato la sfida, l'unico
atto concreto presentato dall'amministratore, signor Frigerio, è
stato quello della riduzione del costo del personale.
Ciò detto, non avendo avuto delle risposte, a nostro avviso
qualche "sprecotto" c'è ancora. Quello che è andato, è andato, ma
sull'ordinaria amministrazione e sulla gestione ordinaria avremmo
gradito avere qualche elemento in più: se non la fattura, conoscere
qual è stato l'iter per non aggiudicare, per decidere una strada
per quanto riguarda la fornitura piuttosto che eventualmente
forniture di servizi. A oggi non abbiamo potuto avere queste
informazioni, ma lo vedremo nel prosieguo.
Per quanto riguarda invece la seconda parte, quella del rilancio
e come aggredire il mercato, è un momento di difficoltà, dove tutti
sono in grossissima difficoltà, come è già stato detto. Le
previsioni, che sono state scritte nero su bianco solo cinque mesi
fa, sono state smentite completamente, sballate completamente,
perché il signor Luca Frigerio ci aveva presentato solo qualche
mese fa una chiusura 2014 completamente diversa: smentite
completamente! Al di là di questo, ormai quello che è andato, è
andato, ma avremmo gradito, oltre alla chiacchierata con il nuovo
signor Romeo, appena assunto, avremmo gradito avere un vero piano
di rilancio.
Detto questo, chiederemmo al Presidente della Regione, se questa
è una ambiguità voluta, presunta, come affrontare quel gruppo di
lavoro, perché nel momento in cui non abbiamo gli elementi per
poter entrare nel merito, tranne la colonna della riduzione, senza
il nome e cognome dei singoli dipendenti, è difficile quantomeno
fare una valutazione generale. A oggi, noi quella valutazione
generale non abbiamo potuto farla, ed ecco perché abbiamo sostenuto
la proposta dei colleghi Ferrero e Cognetta, di una commissione
d'inchiesta per quanto riguarda la prima parte, quella degli
sprechi. Gradiremmo conoscere dalle parole, immagino del Presidente
della Regione, come rilanciare, visto e considerato che si chiuderà
il bilancio 2014 presumo con una perdita d'esercizio intorno ai 16
milioni di euro (15 barra 17 milioni di euro) e gradiremmo anche
conoscere, ed è per questo che il gruppo di lavoro non si è più
riunito, qual è la posizione del Governo regionale per quanto
riguarda la riduzione del costo del personale.
La risoluzione, invece, che andiamo a predisporre guarda al
domani. Noi riteniamo che la persona che, a nostro avviso, non ha
gestito bene la casa da gioco in questi sette anni non debba più
essere riconfermata e quindi gradiremmo conoscere il vostro parere.
Gradiremmo che per quanto riguarda il prosieguo ci sia più
collegialità e gradiremmo anche che ci sia un sostanziale ricambio
del management per quanto riguarda i prossimi mesi e i prossimi
anni di gestione.
Ho voluto riassumere, dato che non sono intervenuto nella
precedente risoluzione, come è stato portato avanti il lavoro
all'interno del gruppo di lavoro e quali sono state le non
informazioni, che praticamente ci sono state negate all'interno del
gruppo di lavoro stesso. La terza, non è che non ci è stata negata,
quella del piano marketing o del rilancio della casa da gioco, ma
non possiamo valutare un piano del genere con una chiacchierata di
mezzoretta dicendo: sapete, voi non siete del mestiere, ma il
cliente bisogna coccolarlo. Benissimo, al di là del coccolare il
cliente, gradiremmo conoscere dai dirigenti appena assunti qual è
la loro strategia, quali sono le loro azioni che si vanno a mettere
in campo. È un momento difficilissimo, dove immagino nessuno abbia
la bacchetta magica, ma da dirigenti che costano all'azienda quasi
200 mila euro, appena assunti, avremmo sinceramente gradito avere
quantomeno qualche slide in più e qualche azione concreta da subito
da mettere in campo. Grazie.
Presidente -
Grazie collega, la parola al collega
Ferrero.
Ferrero (M5S)
- Grazie Presidente.
Hanno detto bene i colleghi: non è più il momento di aspettare,
è il momento di agire. Agire nel senso che era già stato indicato
dal Consiglio regionale, quindi sostituzione e decisione di
nominare persone che effettivamente abbiano quantomeno i titoli e
l'esperienza professionale per affrontare una situazione, che è
grave come quella attuale del Casinò di Saint-Vincent. Noi non ci
presteremo a ulteriori proroghe e quindi io annuncio ufficialmente
che, per quanto riguarda il Movimento Cinque Stelle, l'esperienza
task force
è superata e io non parteciperò più a nessun tipo
di riunione. Io sto aspettando ancora molte richieste di accesso
agli atti, che avevo presentato nei mesi scorsi, che dal momento in
cui ho fatto parte della task force pensavo fossero poi esaudite,
perché ho detto: dato che ora facciamo sul serio, mi arriveranno i
documenti. A me non è arrivato niente. Ho fatto altre richieste di
documenti all'interno della task force - ho l'elenco e lo posso far
vedere, non ci sono problemi - ne ho fatte direttamente in
Commissione e ne ho fatte anche alcune all'amministratore, che ha
comunque accampato delle ragioni di riservatezza, che sono le
solite cose che avevo già sentito precedentemente, quando mi erano
stati negati gli atti. Per carità, ognuno è libero di fare e di
valutare come vuole, però effettivamente se mi si dà solo una parte
della prospettiva e non vedo l'altra, io non rimango lì a fare da
capro espiatorio per qualsiasi tipo di decisione o di rinvio.
Se si vuole fare pagare esclusivamente il costo
dell'inefficienza al personale della casa da gioco, noi a questa
macelleria non ci stiamo. Ci stiamo ad un discorso che deve essere
complessivo, che deve riguardare tutti gli aspetti della casa da
gioco e ognuno, in quel momento, sarà ben disponibile a dare il suo
contributo, perché noi abbiamo parlato anche con i lavoratori, ci
abbiamo parlato tutti noi della minoranza e hanno detto tutti la
stessa cosa: sono disponibili a fare i sacrifici, ma devono vedere
che ci sia un cambiamento anche intorno a quello che succede ogni
sera quando vanno a lavorare, quello che vedono passare, quello che
non vedono passare, cioè devono vedere che c'è una volontà di
intervenire in maniera seria. Diversamente, accanirsi sul personale
sarebbe troppo facile: chiunque è capace a fare un risanamento,
azzerando lo stipendio dei dipendenti. Ci vuole, invece, una
gestione che sia soprattutto di originalità, in questo momento: non
abbiamo capito, l'hanno detto i colleghi, quali siano le
prospettive, se esista un piano marketing, che poi vuol dire un
piano di rilancio, che vuol dire trovare dei nuovi clienti. Non si
capisce dove si vanno a cercare, con che cosa si vanno a cercare,
non si capisce se basta l'ospitalità, se basta dargli da mangiare,
bere e il soggiorno gratuito, per poi farli giocare, quindi non si
capisce se i milioni di euro che vengono spesi per l'ospitalità poi
hanno un effettivo ritorno. Quelli sono altri milioni di euro che,
nell'ipotesi in cui poi non ci sia ritorno, potrebbero essere
risparmiati, perché anche lì dobbiamo avere dei dati. Non si
capisce - porto l'ultimo esempio - a quanto ammontano i crediti
della casa da gioco nei confronti di alcuni giocatori e non si
capisce perché questi giocatori, di cui alcuni hanno centinaia di
migliaia di euro di debito nei confronti della casa da gioco,
godano ancora di fidi, di credito e di ospitalità gratuita per loro
e per le loro famiglie. È ovvio che di fronte a queste questioni
che non vengono portate alla luce, come noi vorremmo, di certo non
ci prendiamo la responsabilità di portare la casa da gioco in
continuazione in questa direzione. Votiamo quindi la risoluzione
favorevolmente.
Presidente -
La parola al collega Guichardaz.
Guichardaz (PD-SIN.VDA)
- Grazie Presidente.
Sento di dover intervenire, anche perché l'Assessore Perron ha
detto che è stata chiesta una riunione della
task force
e
quindi si stupisce di questa richiesta di commissione speciale
avanzata dai colleghi del Movimento Cinque Stelle. L'Assessore
unisce la sua apparente ingenuità a quella del Presidente
Rollandin, il quale sulla
Gazzetta Matin
di lunedì scorso
dice: "la task force è al lavoro, non mi risulta altrimenti". Beh,
Presidente Rollandin, allora non è vero ciò che si dice intorno a
lei, cioè che lei sa tutto ed è onnipotente, perché forse le è
sfuggito che il 27 novembre abbiamo fatto un comunicato, dove
dicevamo chiaramente che la task force era impossibilitata a
lavorare per le motivazioni che sono state date fino ad ora.
Quel gruppo di lavoro era stato costituito appositamente e la
minoranza ha dato la sua adesione, tra l'altro secondo uno schema
che vede rappresentati tutti i movimenti, quindi in maniera
maggioritaria paradossalmente i movimenti della minoranza, perché
siamo quattro rappresentanti contro due della maggioranza. Noi
siamo andati in seno a questa task force, con un mandato molto
chiaro e ci siamo ritrovati a prendere atto di che cosa? Di una
volontà perentoria di risolvere i problemi dei conti del casinò
solo ed esclusivamente abbattendo gli stipendi del personale, tra
l'altro secondo una logica che è inversamente proporzionale allo
stipendio! Paradossalmente, abbiamo trovato delle tabelle di
proposta, presentate da Frigerio e dai suoi dirigenti, che
abbattevano del ventotto percento gli stipendi più bassi (quindi
provate ad immaginare l'impatto che ha), sino al quattro o cinque
percento degli stipendi più alti, cioè sui quadri. È chiaro che se
quella era l'unica soluzione, che abbiamo peraltro immediatamente
contestato, beh, allora il ruolo della task force probabilmente era
quantomeno incompleto. Dopo di che, noi abbiamo provato anche a
convocare il direttore del marketing, il direttore del personale e
abbiamo detto: chissà che questi geniali dirigenti non abbiano
delle idee che si affianchino all'unica idea che ci è stata
proposta in task force, che era quella della riduzione degli
stipendi. È arrivato questo dirigente strapagato che ci siamo
portati dall'America, questo signor Romeo, che per quanto mi
riguarda ha fatto un'audizione piuttosto deludente, perché tranne
il "si potrebbe, non si potrebbe portare un pacchetto di giocatori,
eccetera", a me non risulta che alla fine abbia presentato un piano
di marketing così convincente, tale da rilanciare la casa da
gioco.
Abbiamo chiesto: ma che intenzioni avete con il territorio?
Leggiamo sul giornale, un paio di giorni fa: "il territorio è in
rivolta". Il casinò è una metastasi per il territorio di
Saint-Vincent, non è una risorsa! Tant'è vero che la gente è in
rivolta, perché il casinò, oltre a fare probabilmente in maniera
molto autoreferenziale la casa da gioco, si è messa pure a fare
concorrenza sleale con i prezzi di vendita delle camere. Beh, è
facile fare beneficenza con i soldi pubblici, Assessore Perron!
Perché beneficenza con i soldi pubblici? Perché il Casinò lo
abbiamo appena ricapitalizzato, va in perdita e noi lo alimentiamo,
dopo di che fa pure concorrenza sleale al territorio e mette dei
prezzi che sono facilmente ravvisabili nelle categorie inferiori,
che sono quelle del territorio, il quale invece dovrebbe trarre
giovamento dalla presenza del casinò. Noi diciamo a Frigerio, ed è
verbalizzato due volte: signori, l'obiettivo principale non è solo
di ridurre le spese attraverso il contenimento degli stipendi, ma
di ricreare un tessuto con il territorio, di ricreare un'alleanza
con gli operatori economici, sennò vi fate la guerra! Gli operatori
economici non vi mandano i giocatori e voi non mandate i giocatori
agli operatori economici, quindi ci si fa una sorta di guerra
interna che non porta giovamento a nessuno.
Questo è stato il dibattito all'interno della task force. Il
dibattito è stato in questo senso ed è il motivo per cui noi il 27
novembre, dopo reiterate richieste alla dirigenza... Perché -
abbiate pazienza - noi siamo la politica, noi abbiamo anche votato
contro la legge sull'Expo 2015, perché riteniamo che la politica
non debba amministrare direttamente. Affiancare e dare delle
indicazioni non vuol dire prendere in mano il casinò e amministrare
al posto di dirigenti, che guadagnano dai 200 ai 300 mila euro
all'anno. I dirigenti devono assumersi la responsabilità, noi
dovevamo sentirli, dovevamo monitorare, dovevamo affiancarli
nell'azione di rilancio, ma se l'azione di rilancio è rifiutata, a
quel punto la task force è evidente che ha perso un po' della sua
spinta propulsiva. Questo è il discorso di fondo. Allora, la
richiesta di riunione fatta all'Assessore Perron - questo perché
siate tutti informati e perché la stampa sia informata riguardo
alla nostra richiesta - è stata motivata dal fatto che
l'amministratore unico Frigerio ha fatto delle dichiarazioni a La
Vallée Notizie, un paio di settimane fa, a nostro parere gravissime
ed è per questo che noi abbiamo chiesto una riunione straordinaria,
al di fuori della
mission
istituzionale della task force,
per un confronto, anche per cercare di capire come procedere
politicamente, prima di evidenziare la questione in Consiglio
regionale. L'amministratore unico, alla domanda precisa: "nella
task force, i rappresentanti di opposizione hanno già sollevato
perplessità e polemiche - vorrei vedere! Dopo quattro volte
continuavano a dirci che il problema era il personale e nessuna
idea - chiedendo ancora di rimuovere la dirigenza della casa da
gioco. Come commenta queste prese di posizione? La task force sta
dando effettivamente un contributo all'azione di rilancio della
casa da gioco?" E lui cosa risponde? "La cosa che più di tutto
servirebbe sarebbe è la condivisione pragmatica e serena degli
obiettivi. Si discute in modo troppo personalistico sulle risorse
umane e su cose che non sono utili per risanare l'azienda, forse
per non affrontare i veri problemi che sono molto scomodi e
impopolari da risolvere. Licenziare quattro dirigenti solo per
accontentare fazioni interne all'azienda non serve a molto".
Questo è l'amministratore unico, che noi paghiamo
profumatamente, il quale a specifica domanda dice che il ruolo
della task force è di soddisfare le fazioni interne, quindi giusto
per dare soddisfazioni alle bande interne. Allora, o non ha capito
niente Frigerio o noi abbiamo fatto bene il 27 novembre a dire che
forse è il caso di rimettersi all'aula, perché a questo punto deve
essere l'aula a discutere ed è il motivo per cui noi abbiamo
presentato oggi due risoluzioni. Un problema che non può essere
affrontato diversamente che non rimuovendo la causa di tutti i
problemi del casa da gioco, perché la causa fondamentale è che il
casinò in questi anni è stato male amministrato e, oltre ad avere
problemi di amministrazione, non è riuscito a creare un'alleanza
con il territorio e non è riuscito a creare un'intesa all'interno
con i propri lavoratori. Se il problema è la dirigenza, Assessore
Perron, squadra che perde, si cambia! Mettiamoci nell'ottica che
condicio sine qua non
per rilanciare l'azione del casinò è
quella di cambiare la dirigenza, così come chiediamo in
ottemperanza tra l'altro a una mozione votata anche dalla
maggioranza, che è quella che richiede la rimozione della dirigenza
del casinò e la sua riformulazione. A quel punto sì che si può
partire, sì che si può avere una nuova condivisione di obiettivi! È
solo questo il problema, Assessore Perron! Se non l'ha capito dalla
lettera che le abbiamo inviato, la riunione della task force non è
stata chiesta per proseguire i lavori. Presidente Rollandin, oggi
l'abbiamo informata che la task force non sta lavorando così
allegramente e in grande intesa. La task force ha dei problemi a
lavorare perché non riceve le giuste soddisfazioni alle richieste
che chiede: noi abbiamo ricevuto dei grossi elenchi di trattamenti
economici del personale e null'altro, non un piano di rilancio, non
un piano di marketing, né una previsione per il futuro. In questo
modo si possono risparmiare quattro o cinque milioni, ma mi pare
che i problemi siano invece molto più ampi che non il risparmio
derivante dal taglio del personale, il quale peraltro, mi pare
abbia detto il collega Ferrero, non penso che in questo momento
neghi un proprio contributo al rilancio del casinò. La nostra
mozione va in quel senso: eliminare il problema e ripartire
velocemente e serenamente per un vero rilancio del casinò.
Grazie.
Presidente -
Grazie collega. La parola all'Assessore
Perron.
Perron (UV)
- Grazie Presidente.
Le preoccupazioni espresse dai colleghi sulla difficile
situazione della casa da gioco sono condivisibili, preoccupazioni
per un'azienda che nel tempo è stato uno dei gioielli della Valle
d'Aosta e che oggi vediamo oggettivamente in difficoltà,
preoccupazioni per un indotto nel territorio che tante volte, per
diversi motivi, non trova delle soddisfazioni da un punto di vista
economico, da un punto di vista di presenze e da un punto di vista
di crescita, preoccupazioni condivisibili per il futuro dei
lavoratori. Quest'ultimo aspetto lo abbiamo affrontato e discusso
sotto diversi profili e credo che da questo punto di vista ci sia
unanimità di vedute tra i colleghi presenti nella
task
force
.
Credo di poter dire che da parte di tutti - sottolineo quindi,
anche del Governo regionale - c'è una massima attenzione nei
confronti di tutto ciò che succede all'interno della casa da gioco
e c'è certamente un'attenzione forte per uno stato di salute che è
preoccupante. Credo si sia fatto, in un clima di relativa serenità,
un passaggio molto forte come proprietà, che è stato quello di un
atto importante di capitalizzazione, per consentire il superamento
di alcuni debiti e permettere una fase di continuazione del lavoro
e della presenza di questa importante azienda del tessuto
valdostano.
Credo sia stato un passaggio condiviso - qui, collega Bertschy,
credo che abbiamo un approccio in comune - che, nel momento in cui
abbiamo costituito questa task force, ci sia stato un approccio
anche di tipo politico diverso rispetto al passato, cioè di cercare
molto serenamente di ritrovarsi, al di là delle posizioni politiche
presenti in quest'aula, attorno ad un tavolo e di valutare se ci
possono essere delle azioni di sinergia da affiancare alla casa da
gioco, per mettere delle risorse e delle idee che affianchino la
gestione, in modo da far superare al casinò questa fase di
difficoltà. Il fatto di aver costituito una task force, collega
Ferrero, ha permesso a tanti colleghi comunque di approfondire. Non
dico che tutto è stato perfetto: c'è del lavoro da fare, anche in
termini di approccio tra la task force e la dirigenza, ma credo che
rispetto a situazioni di conoscenza dove prima si transitava dal
116 e che non trovavano puntualmente risposta, si sia comunque
potuto confrontarsi attorno ad un tavolo, fare degli
approfondimenti e quindi in qualche modo, con delle lacune -
collega Chatrian, la vedo sorridere - avere anche della chiarezza
su certi passaggi e affrontare certi dossier con più competenza,
con più conoscenza e permettendo quindi di fare dei ragionamenti
che possano essere condivisi. In termini di informazioni e di
possesso dei dati, credo che questo ha facilitato il lavoro, così
come nei confronti dell'azienda. Io credo che - voglio riaffermare
quanto detto prima - se ci sono dei percorsi (e possono esistere)
di miglioramento di rapporti anche in termini di conoscenza e di
fornitura di dati tra la task force e la casa da gioco, collega
Ferrero, la invito a ritornare sulla sua posizione: affrontiamoli!
Se ci sono degli aspetti, anche di fornitura dati che non sono
stati chiariti e che non trovano soddisfazione, riprendiamoli in un
percorso condiviso di confronto serrato anche con l'azienda,
tenendo conto delle limitazioni che ci sono da un punto di vista
normativo. Ma riprendiamoli, affinché la task force possa essere
messa nella condizione, rispettando un mandato che il Consiglio ha
dato a un gruppo di lavoro, di poter svolgere il suo ruolo e di
poter quindi condurre quell'azione di affiancamento rispetto alla
dirigenza della casa da gioco.
Su questo voglio essere molto chiaro: l'azienda in questa fase
deve continuare a svolgere fino in fondo il suo ruolo. Riprendo un
passaggio, fatto in un'altra occasione dal Presidente Rollandin:
non ci sono alibi. La dirigenza dell'azienda non può in questa fase
- è stato detto anche da parte mia - immaginare che la task force
si possa sostituire all'azienda stessa. L'azienda deve lavorare per
le sue competenze, deve svolgere fino in fondo il suo ruolo, deve
condurre le azioni alle quali è stata chiamata: un piano marketing,
la politica del lavoro all'interno dei dipendenti, la ricerca di
nuove clientele. Credo che all'interno della task force ci siano
tutte le condizioni per un dialogo chiaro, limpido e approfondito
che possa sviscerare tutte le questioni e riaffermo - penso di
poterlo fare - una disponibilità dell'azienda a chiarire tutte le
posizioni e le questioni che in qualche modo non sono state
chiarite e non sono state portate in modo sufficientemente chiaro
all'attenzione della task force.
Detto ciò, io credo che abbiamo ben presente che
l'amministratore unico è scaduto il 31 dicembre e rimane in carica
ovviamente fino all'approvazione del bilancio, ai sensi della
normativa che consente dopo la scadenza - la conoscete meglio di me
- un termine ragionevolmente breve anche per società complesse come
questa, perché va presentato un doppio bilancio, essendo l'azienda
unica: bilancio del casinò e bilancio del Billia. Credo che ci sia
la necessità che questo bilancio venga predisposto in tempi rapidi
e credo che, se questo è condiviso, una sollecitazione in tal senso
possa essere approfondita.
Credo che il bilancio debba essere il momento in cui la
proprietà approfondisce e decide se confermare o meno
l'amministratore unico, quindi se cambiare o meno, se proseguire
nella linea della riconferma o indirizzarsi piuttosto nella linea
del revisionismo. Da un punto di vista della filosofia, credo che
anche la sollecitazione di un ricambio del management sia
un'opzione da valutare e che valuteremo nei tempi opportuni, come
Governo e come maggioranza. A mio modo di vedere questa
discussione, con lo spirito che dicevo prima, può essere
tranquillamente riportata anche all'interno della task force, per
una valutazione più complessiva su ciò che è da fare.
Certamente sappiamo bene che non si può più continuare a parlare
del costo del personale come se fosse l'unico dei problemi che
l'azienda ha - questo lo sappiamo benissimo - e soprattutto non si
può immaginare di parlare come se nulla fosse stato fatto fino ad
oggi per affrontare questa questione. Credo che gli accordi che
sono stati stipulati tra le parti negli ultimi mesi, hanno
garantito e garantiranno un risparmio a regime. Questo conferma in
modo inequivocabile come la problematica sia stata affrontata con
la giusta considerazione e sensibilità, anche da parte dei
lavoratori e delle loro rappresentanze.
Abbiamo molto chiaro che l'azienda deve - sottolineo: deve -
presentare un nuovo piano aziendale e un concreto piano di
marketing, che vadano in una direzione di rilancio nella quale sia
l'azienda, sia la proprietà, il Consiglio regionale, ma anche i
lavoratori, possano realmente riconoscersi. Sono state anticipate
alcune di queste cose anche a margine di un incontro sindacale e mi
pare che questo possa fare ben sperare per il futuro. È necessario
che tutto questo venga al più presto tradotto e formalizzato in un
documento che riassuma in modo chiaro le iniziative che si ha
intenzione di mettere in atto nel corso del 2015. Abbiamo ben
presente che, con la stessa urgenza, è fondamentale che l'azienda
lavori a un nuovo piano di riorganizzazione del lavoro, con la
finalità anche di sopperire a problematiche gestionali che si
presentano tutti i giorni - lo sapete meglio di me - anche
attraverso un'ottimizzazione, per quanto possibile, delle risorse
umane che sono presenti in azienda.
Abbiamo ben presente che l'incarico dell'amministratore è in
scadenza. Io credo che la discussione sul Casinò non possa e non
debba tutta e unicamente essere ricondotta a Frigerio sì, Frigerio
no. È per questo che sottolineo ancora e faccio ancora una volta un
invito a ritrovarsi all'interno della task force. Credo che il
ragionamento sulla casa da gioco vada affrontato a più ampio
spettro, a più ampio raggio. Credo che dal nostro punto di vista,
che vorremmo condividere, debbano essere fatti degli
approfondimenti sul lavoro fatto e sui risultati ottenuti, come
anche delle valutazioni a trecentosessanta gradi che, come Governo
e come maggioranza, vorremmo fare.
Io penso che oggi non ha senso dire, attraverso una risoluzione
alla data di oggi, confermeremo o non rinnoveremo. Io penso che non
si possa oggi condizionare un percorso che deve avere i suoi tempi
e i suoi ritmi e sottolineo ancora una volta: in modo condiviso.
Quindi, chiedo una disponibilità del Consiglio a ritrovarsi
all'interno della task force in tempi rapidi, congiuntamene con
l'azienda, e di soprassedere a questo impegno che fissa dei tempi
attraverso questa risoluzione, che ad oggi per noi non sono
condivisibili. Grazie.
Presidente
- La parola al collega Bertschy.
Bertschy (UVP
)- Per mozione d'ordine. Volevo chiedere se
perviene anche l'altro gruppo presente in Consiglio, quello della
Stella Alpina; se invece la risposta è stata data a nome della
maggioranza, mi scuso per averlo svegliato...
(voci fuori microfono)
... Assessore, la risposta che ci ha dato non risponde a nessuno
dei tre punti. Bisogna dire se c'è la volontà di andare avanti con
questa dirigenza, oppure no! Se tutto va riportato all'interno
della
task force
, diciamo che non è questo il compito della
task force! Questo è un indirizzo politico ed è legittimo. Se
questa è la strada che intendete intraprendere, chiaramente, come
gruppo, ci riserviamo di valutare tutto quello che ci sarà da fare,
perché se, a fronte delle cose che tutti quanti ci siamo detti, si
vuole continuare nella direzione tracciata, allora ognuno vada per
la sua strada.
Presidente
- La parola al collega Borrello.
Borrello (SA)
- Grazie Presidente.
L'intervento del collega Perron è stato esaustivo ed è stato
anche concordato con i componenti della maggioranza, di conseguenza
non stiamo qui a ripeterci rispetto a tutta una serie di
problematiche che sono ben evidenti, che abbiamo anche trattato
all'interno della
task
force
e che oggi, negli
interventi che mi hanno preceduto, sono stati ripetuti. Sono state
dette cose che noi conoscevamo già e che hanno avuto modo, in
questa sede, di essere ripetute nuovamente.
Voglio solo fare un passaggio legato alla battuta del collega
Bertschy, che non ho ben percepito: in ogni caso, la valutazione
che possiamo fare come movimento si riconduce a quanto detto
dall'Assessore Perron, riconoscendo la validità della task force
per quanto riguarda il percorso di approfondimento che è necessario
per poter prendere delle decisioni.
Presidente
- La parola al collega Guichardaz.
Guichardaz (PD-SIN.VDA)
- Grazie.
Aspettavamo dal Presidente Rollandin una parola ultimativa su
questo tema, visto che solitamente interviene a chiudere le
discussioni sul casinò, ma evidentemente oggi è sufficiente
l'Assessore Perron a chiarire questo argomento.
Voi avete votato un atto, Assessore Perron! Chiariamo subito le
cose. Lei, oggi, viene a dire: faremo una valutazione a scadenza
sull'opportunità o meno, se rimuovere questa dirigenza... bla, bla,
bla... Bla bla, nel senso che non voglio ripetere tutte le cose
interessanti che ha detto, Assessore. La questione sta in questi
termini: noi abbiamo in qualche modo tentato, con il nostro ultimo
tentativo di azione legittima in Consiglio, di porre una toppa
rispetto alla mancata esecuzione di una disposizione votata in aula
a maggioranza, cioè quella mozione o risoluzione, (non ricordo
bene) che chiedeva la rimozione - diciamo le cose come stanno -
dell'amministratore unico Frigerio e della dirigenza; non mi
ricordo se parlavamo di "palese incapacità", ma comunque la
rimozione era dovuta al fatto che la dirigenza non era stata in
grado di assicurare al casinò le dovute garanzie in termini di
conduzione di amministrazione. Oggi, vi proponiamo non il rispetto
di quella mozione, ma vi veniamo incontro proprio in un'ottica di
dialogo e vi diciamo: quando scadrà il mandato dell'amministratore
unico Frigerio, vedete di rispettare quanto disposto con la mozione
che è, fino a prova contraria, un atto democraticamente votato
all'interno del Consiglio. Allora, in questo bellissimo clima di
dialogo, o prendiamo atto che, nel momento in cui si votano delle
mozioni, vince una maggioranza e voi siete la minoranza - io non so
chi è che l'ha votata quella mozione, chi sia stato fra voi che
l'ha votata, chi sia stato colui che in quel momento ha deciso che
era il caso di mandarla avanti - e prendiamo atto che il dialogo
parte dalla corretta esecuzione degli atti di questo Consiglio -
noi spesso rimproveriamo a chi governa il Consiglio l'incapacità di
sollecitare l'esecuzione degli atti - o sennò perché continuiamo a
parlarne? Assessore, perché ci dice "valuteremo"? Voi non avete
altro da fare che, a scadenza del mandato di Frigerio, di
rimuoverlo e di rimettere una dirigenza alternativa che abbia la
capacità... perché questa dirigenza - io non ho niente contro
Frigerio - ma non è stata in grado di affrontare il particolare
problema del casinò il problema, in questo momento specifico. Si
rimuova questa dirigenza e si ricominci con una dirigenza fresca,
con delle idee e con delle capacità diverse, rispetto a questa che
non è stata capace di affrontare il problema: chiuso e basta! C'è
un atto, è stato votato!
Concediamo, attraverso la nostra risoluzione, smentendo un po'
la mozione precedente che chiedeva la rimozione immediata, di
arrivare alla scadenza del mandato, perché voi ci avete detto che
non è possibile dimettere perché ci sono le penali, perché c'è
tutta una questione giuridica dietro di mantenimento fino al
momento della scadenza. Bene: allora, ci date la garanzia che si
riparte? A quel punto, sì che si può cominciare di nuovo a
ragionare. Ma se continuiamo con la cappa e con l'idea che a marzo,
ad aprile o quando sarà...! Così come è stato detto da Frigerio
che, quando nell'intervista de La Vallée Notizie gli è stato
chiesto se gli sarebbe piaciuto rimanere, ha risposto "mi
piacerebbe, visto il bellissimo lavoro che sto facendo". Porca
miseria! Se sta facendo un bellissimo lavoro, qui c'è veramente da
allarmarsi! Allora, mi piacerebbe che quel "mi piacerebbe"
rimanesse un suo sogno, come certi sogni che ogni tanto aleggiano
sui giornali. Che rimanga il suo sogno!
Noi abbiamo, in maniera pragmatica, l'obbligo ed il dovere di
affrontare il problema del Casino, altrimenti, come hanno detto i
colleghi, il rischio è che fra un po' ci ritroviamo di nuovo a
trattare la questione della ricapitalizzazione casinò. Non va bene!
Non possiamo più permetterci di avere una dirigenza che non è in
grado di condurre. Lo abbiamo detto nella
task
force
:
i dirigenti sono stati auditi e non hanno neppure dimostrato la
capacità, diciamo
in extremis
- probabilmente avrebbero
avuto l'interesse di fare un po' più gli splendidi - di dare delle
indicazioni, di affrontare il problema con una certa progettualità,
una prospettiva e una
vision
diversa. Non c'è stata!
Prendiamo atto di questa cosa? Non vedo la difficoltà di votare una
mozione che, collega Perron, va semplicemente nella direzione di
dire: al termine del mandato non lo si riconferma.
Tra l'altro, guardate come avete rinnovato il mandato precedente
di Frigerio. Non so se vi ricordate di quella delibera che noi
citiamo, dove si diceva che il povero Frigerio doveva essere
rinnovato ancora fino al termine del 2014, perché altrimenti si
sarebbe dovuto trovare un altro lavoro. Beh, gli avete dato altri
due anni di tempo per guardarsi un po' intorno. Io credo che, a
questo punto, noi dobbiamo cercare di salvare il salvabile, cioè
cercare di rimettere in piedi quella che, a mio parere, è
un'azienda che può ancora dare alla Valle d'Aosta, però se a capo
di quest'azienda ci sono persone che hanno delle idee. Le idee di
Frigerio le abbiamo viste, le idee degli altri dirigenti le abbiamo
viste: sono idee che hanno portato ad una ricapitalizzazione e ad
un debito costante della casa da gioco. Squadra che perde si
cambia! Allora, o ne prendiamo atto tutti insieme e in questo caso
io penso che sia un'azione che si può perfettamente condividere e
cerchiamo di andare avanti, altrimenti davvero rimaniamo sempre lì
con la cappa o con l'idea che non si sa bene quale sia la
soluzione. Ma noi non possiamo permetterci di tirare avanti altri
quattro mesi, nella prospettiva che Frigerio possa essere
riconfermato per altri due o tre anni, sennò veramente qua
impaludiamo tutto. Colleghi, io vi invito a votare questa mozione
che non è nient'altro che la presa d'atto di un percorso.
Presidente
- Grazie. La parola al collega Viérin
Laurent.
Viérin L. (UVP)
- Questo dibattito vede dei toni che si
stanno accendendo per ovvi motivi, perché il tema del casinò non è
stato affatto dimenticato, ma semplicemente incluso in quella che
era una
task force
, cioè una volontà condivisa di lavorare
su un dossier in modo sinergico e comune, per risolvere i problemi
della casa da gioco che, come abbiamo detto in questi ultimi mesi
in quest'aula, iniziavano, anche e soprattutto per dei problemi di
gestione, a rappresentare un problema per l'intera comunità
valdostana e
in primis
per chi opera all'interno del casinò.
Dopo settimane di lavoro all'interno di questa
task force
-
a detta anche e soprattutto di chi lavora all'interno di questo
organo - nulla si sta muovendo, se non le cose che già erano ovvie.
Allora, i due atti che oggi sono stati presentati qui in Consiglio
andavano nella direzione di dire: sollecitiamo su questo argomento
prima di tutto l'Assessore competente e poi la maggioranza in
generale, su quella che è una preoccupazione che continua a
serpeggiare.
Dal punto di vista delle forze di opposizione, noi ci siamo
impegnati ad essere presenti in una task force, rischiando, da un
punto di vista del territorio e di chi opera all'interno della casa
da gioco, di sentirci dire: anche voi siete complici di questo
sistema; siete tutti nella task force e non si risolve niente;
continuate a dire che questo è stato sfiduciato dal Consiglio, ma
non se ne va... Al di là delle persone, questo è inteso come il
modo di operare e in queste settimane i toni sugli organi di
informazione sono stati ancora esasperati, come qualcuno ha
ricordato. Oggi noi vorremmo capire, Assessore, se effettivamente
questo nostro ruolo all'interno della task force, attraverso le
persone che ci sono, è un compito che può essere utile per cambiare
qualche cosa al casinò. Altrimenti, questo nostro ruolo finisce
oggi!
Oggi abbiamo avuto la possibilità di discutere due documenti.
Sul primo riconosciamo che, forse, la Commissione di inchiesta non
aveva quella piena convergenza, tant'è vero che, come avete visto,
non è stata sottoscritta da tutti i gruppi di opposizione, ma
andava un po' con un ritorno al passato a riproporre un qualche
cosa che sapeva di qualche mese fa. Però noi abbiamo detto, nella
riunione di opposizione con i colleghi, che appoggiamo questa
iniziativa, anche se non condividiamo appieno il fatto di ritornare
su questo argomento. Il secondo documento è molto più indicativo
delle azioni che noi avevamo capito essere tutti assieme convinti
di fare. Ma se oggi, Assessore, lei viene qui e ci dice che su
Frigerio - l'amministratore unico, non tanto la persona - su colui
che ha incarnato il disastro del casino, in questi mesi non avete
neanche la forza di alzarvi e di dire che sarà riconfermato e che
ci sarà la forza di andare nella direzione dei tre punti che qui ci
sono scritti, allora noi crediamo che la task force non abbia più
senso di esistere. Ripetiamo che noi non abbiamo voluto accendere i
toni, ma non vogliamo neanche che si banalizzi un tema che,
effettivamente, è stato all'attenzione di questo Consiglio per
troppi mesi. Oggi noi non usciremo da quest'aula, se non ci saranno
delle risposte chiare in merito. Poi, si può andare d'accordo su
tutto il resto: sul fatto che bisogna lavorare per rilanciare, che
c'è qualcosa in corso, che ci sono stati dei cambiamenti. Ma,
almeno sui pilastri del rilancio del casinò, che noi avevamo capito
essere un po' nelle corde di tutti, noi non ci stiamo. Quindi,
valutate bene. Questo è l'invito che vi facciamo oggi: di non far
naufragare oggi, con una chiusura da parte vostra, la task force,
che era un carico di responsabilità che ci siamo dati oltre il
nostro ruolo. Sta poi a voi di giudicare l'opportunità di farlo o
meno.
In conclusione, vorremmo anche ricordare che, benché sia vero
che ci sia stato un periodo un po' festivo, adesso alla ripresa,
visto che le perdite continuano, che si parla di contratti, di
pensionamenti e di personale, visto che si parla di crisi del gioco
e dei soliti temi che noi abbiamo affrontato, noi vorremmo sapere
qual è il nostro ruolo. Se invece voi ritenete di non voler neanche
condividere questi tre tenui punti, rispetto a tutta la crisi che
il ha casinò, beh, allora voi rimarrete da soli a risolvere un
dossier che avete già gestito fino ad adesso da soli.
Presidente
- La parola al collega Chatrian.
Chatrian (ALPE)
- Grazie Presidente.
Ho ascoltato attentamente l'Assessore Perron, che a parole mi
sembra condividere la nostra risoluzione, ma poi nei fatti decide
di non prendere posizione. Praticamente, ci aprirebbe nuovamente la
possibilità di chiarire le posizioni non affrontate nel gruppo di
lavoro, ma poi su tre punti di indirizzo inseriti in questa
risoluzione non si assume nessuna responsabilità. Colleghi, noi ci
siamo assunti la responsabilità di fare parte di questo gruppo di
lavoro, ci abbiamo messo la faccia fino in fondo e gradiremmo avere
la posizione, se non dell'Assessore Perron, almeno del Governo
regionale su una criticità che persiste, dal nostro punto di vista.
Poc'anzi, nell'illustrare insieme ai colleghi la risoluzione
scritta da tutti noi, ho posto questa richiesta: uscire
dall'ambiguità, nel senso che questo gruppo di lavoro non si è più
riunito, perché come forze di opposizione aspettavamo una presa di
posizione della maggioranza. Oggi, abbiamo, a geometrie variabili,
capito che l'Assessore Perron parlava anche a nome della Stella
Alpina, ma avremmo gradito avere anche da questo movimento qualche
riflessione, dato che abbiamo fatto parte dello stesso gruppo di
lavoro e che certe cose sono state dette, ovvero che non basta
condividere certi dati depositati all'interno del gruppo di lavoro,
ma che poi bisogna anche prendere delle decisioni.
A questo punto, se oggi su codesta risoluzione neanche un punto
viene accettato dal Consiglio, risulterà difficilissimo per noi
continuare a lavorare in questo gruppo di lavoro. Che cosa ci
facciamo? Che cosa ci facciamo all'interno di un gruppo di lavoro
quando, in questi mesi, quasi si è cercato di addossare le colpe
del domani al fatto che questo gruppo di lavoro non prendeva
posizione e non si assumeva delle responsabilità. Noi vogliamo
assumerci delle responsabilità! Però dateci delle risposte!
L'amministratore che è stato incaricato sette anni fa ha terminato
il suo percorso all'interno della casa da gioco? Ci potete
gentilmente dire se gradiamo, così come è stato fatto in quest'aula
qualche mese fa anche per altre società partecipate. Forse ci sono
professionalità, all'interno del sistema Italia o magari anche
fuori, che possono aiutarci. Magari, sul punto 2 potremmo
provvedere ad un sostanziale ricambio del
management
o,
quantomeno, essere d'accordo sul primo punto: iniziamo, poi noi
faremo le nostre dovute riflessioni. Anche sul terzo punto: mi
sembra che l'Assessore Perron andasse nella direzione del punto 3;
allora, votiamolo! Ci dite: "noi votiamo il punto 3 e per gli altri
due non ci stiamo" e noi faremo le nostre dovute riflessioni.
Altrimenti, come Gruppo Alpe, ci viene difficile continuare a
lavorare all'interno di questo gruppo di lavoro, visto e
considerato che le criticità ci sono, persistono e che posizioni
chiare, ad oggi, non ne abbiamo ancora avute da parte
dell'Assessore competente, ma probabilmente il Presidente Rollandin
successivamente prenderà la parola ed ascolteremo le sue
riflessioni a voce alta.
Presidente
- La parola al Presidente della Regione.
Rollandin (UV)
- Grazie Presidente.
Io dormo poco, non sogno tanto e, quando sogno, sogno bello.
Quindi non sogno il casinò e non sogno i personaggi del casinò:
sogno bello!
(voce fuori microfono):
E che cosa sogni?
Sogno bello! Non ti deve interessare: tu avrai i tuoi gusti e io
ho i miei.
(ilarità in aula)
Sul casinò io non ho voluto intervenire prima, per una ragione
molto semplice. Io credo che l'Assessore correttamente abbia
espresso alcuni concetti lineari, sotto il profilo delle
responsabilità che non si vogliono addossare ad altri e che in
quest'aula abbiamo più volte ripetuto, riguardo a tutte le analisi
fatte sui risultati e su quello che sta succedendo. Se abbiamo
accettato la nomina della
task force
, non era per addossare
a questo gruppo
qualcosa che in qualche modo non è..., anzi!
Se, come ho sentito, mancano alcune informazioni o dei dati,
benissimo: troviamo il modo di avere le informazioni giuste. Questo
era il senso. Tra gli obiettivi della task force - vorrei
ricordarlo - c'era anche quello di arrivare a delle conclusioni per
dire come intervenire. Se le cose stanno così, io credo che non si
possa dire dopo quattro, cinque o sei riunioni: non abbiamo ancora
risolto niente, quindi noi non partecipiamo. È legittimo, per
carità! A me dispiace se non ci sono tutti gli strumenti per
lavorare, perché credo profondamente - me l'ha detto l'Assessore -
che si lavorava con la voglia di capire e di conoscere. Questo era
il compito e questo deve portare a dei risultati.
L'Assessore ha detto con chiarezza che su questi punti noi non
abbiamo oggi espresso un'opzione, per la semplice ragione che a
conclusione di un iter si può fare un ragionamento e dire: a che
livello siamo? come possiamo continuare? con chi? con quali
condizioni?
Questa era la logica con cui finire un lavoro e
arrivare a delle conclusioni, che poi saranno tutte accolte. Tutte
le proposte sono condivise? Benissimo. Alcune sì, alcune no? Perciò
oggi non si tratta di accettare l'ultimo o il primo punto. Proviamo
a concludere un iter dicendo onestamente quali sono le
modalità e a vedere se riusciamo a fare un passo avanti.
Credo che ci siano le premesse e ci sia la possibilità di
farlo. Se non ci sono, allora capite che non è più possibile
nemmeno portare qui un programma. Giustamente voi avete detto
che non c'è stato un programma di rilancio: chiediamolo!
Viene presentato? Discutiamolo! C'è stato un programma per le
manifestazioni...
(interruzione di un Consigliere fuori microfono)
Ma, guardate che un mese e mezzo, rispetto a come cambiano certe
situazioni... Non è il discorso del mese e mezzo. Il discorso è di
arrivare a delle proposte che vengano discusse. Perché, quali sono
state le proposte discusse? Giustamente il collega Chatrian
ricordava che noi abbiamo avuto un elenco dove si diceva come
tagliare...
(voci fuori microfono)
... ma difatti, io ho ascoltato tutto! Non è che non ho
ascoltato. E mi rendo conto che se ci si ferma lì, non si ha la
possibilità di dire in che termini si arriva a delle soluzioni.
Continuiamo a lavorare con questa task force, per arrivare a un
punto! Non vuol dire continuare per sei mesi: io credo che ci sia
la possibilità, di arrivare in poco tempo a delle, tra virgolette,
prime indicazioni che possono portare poi a delle scelte. Questa è
la logica con cui noi riteniamo di potervi chiedere di continuare,
come ha fatto l'Assessore (io non mi son permesso di aggiungere
nulla, perché condivido questa parte). Non possiamo dire tutte le
volte: non funziona. Ma proviamo a vedere come farla funzionare!
Siamo tutti qui: se c'è questa disponibilità, guardiamo come fare a
farla funzionare! Dopo di che tiriamo le conclusioni.
Andiamo a rileggere perché era stata costituita la task force:
ci sono una serie di punti! Possibile che a questi punti non
riusciamo a dare nessuna risposta? Ma deve venire da
quell'organismo! Lì deve esserci la possibilità di tirare delle
conclusioni e dire: bene, a fronte di queste risposte, la
conclusione è questo sì, questo no, questo non c'è. Dopo di che si
arriva a una giusta proposta che poi può essere, come noi ci
auguriamo, votata a larga maggioranza, oppure discussa o
rivista.
Io vi chiedo veramente di accettare questa sfida, perché è una
sfida! Ma non lo è tra di noi! Prendiamo tutte le informazioni e le
proposte, mettiamole in discussione, dopo di che si conclude questo
percorso che deve poi portare gli organi competenti a fare delle
proposte da presentare in quest'aula per essere approvate. Ecco la
ragione per cui noi non ci sentiamo oggi di discutere nessun punto,
perché non è cambiando o dicendo:
bene, presentiamo una
legge... Cosa vuol dire? Ci sono già gli strumenti per fare questo.
Quindi non credo che sia oggi determinante il fatto di prender
questa posizione; oggi è determinante capire che finora ci sono
state delle situazioni non così esaustive come si voleva,
all'interno di questa commissione che voleva lavorare. Proviamo a
continuare e poi se proprio... saremo i primi a dire: allora,
prendiamo una decisione e discutiamo anche su questi temi. Io
vorrei che nella task force si discutesse anche di questi temi,
perché negli impegni c'era anche questo. Discutiamo, dopo di che
viene fuori qual è la proposta! Ecco, con questo spirito io credo
che si può chiedervi di... Noi su questo ci asterremo, non per
prendere tempo, ma perché ci sembra giusto dare un'ulteriore
possibilità di dire: non ce la facciamo? non è proprio possibile
avere questi dati, avere il piano di rilancio, discuterne e
arrivare a quattro decisioni? Se questo proprio non c'è, allora
dobbiamo prendere atto che si deve arrivare comunque a delle
conclusioni, che devono essere prese con le dovute misure.
Grazie.
Presidente
- Grazie Presidente. La parola al collega
Cognetta.
Cognetta (M5S)
- Presidente Rollandin, ho ascoltato con
molta attenzione ciò che ha detto e le farei solamente una domanda.
Sostanzialmente, lei ci garantisce che Frigerio ci darà le riposte?
Ce lo garantisce adesso, in questo momento. Lei chiedeva che
vengano date delle risposte. Quindi, la domanda che mi farei a
questo punto è perché non ce le ha date finora? Forse perché non
aveva il suo permesso? Eh, no... perché...
(voci fuori microfono)
No, non la voglio mettere così, però il concetto per noi è molto
semplice, capisce...
(voci fuori microfono)
Si vabbè, non lo sapeva: d'accordo. Va bene, forse il suo
Assessore non l'ha informata. Allora forse mi devo rivolgere
all'Assessore?
(voci fuori microfono)
No, no, aspetti, perché sennò questo discorso scivola su un
problema diverso da quello che stiamo ponendo. Noi usciamo perché
non ci sono state delle risposte. Noi usciamo perché la
task
force
non ha fatto quello che doveva fare. Noi usciamo perché
le dichiarazioni che fa Frigerio sui giornali destabilizzano tutto
il sistema: se ne rende conto? Noi usciamo perché gli avevamo dato
60 milioni che sono spariti e non sappiamo perché: questo è il
punto! Lei poi può gestirla o girarla come crede, ma il punto è
semplicemente questo: ci dà le risposte o non ce le dà? E fino a
che punto ce le può dare? Perché qui è sempre il solito discorso:
c'è sempre un pezzo e manca l'altro pezzo.
Presidente
- Grazie, la parola al collega Gerandin.
Gerandin (UVP)
- Merci Président.
Ho ascoltato attentamente quanto lei, Assessore, ci ha detto e
ho ascoltato anche con molta attenzione quello che il Presidente ci
ha comunicato. Io vorrei provare a riportare le bocce al loro
posto, se possibile. Il giorno in cui tutti insieme abbiamo deciso
di partecipare a questa
task force
, le ricordo, Assessore -
visto che il Presidente in questo momento non c'è, ma vale anche
per lui - che noi quel giorno non è che abbiamo deciso di azzerare
la nostra risoluzione del 27 marzo 2014. Partecipare alla task
force significava per noi prima di tutto portare un minimo di
coerenza e chiedere che il Consiglio regionale desse credibilità a
un organo così importante, e desse soprattutto seguito a una
risoluzione che era chiara. La risoluzione l'ha votata quest'aula e
la risoluzione diceva di revocare l'amministratore delegato e la
dirigenza! Dobbiamo distinguere molto bene il discorso di dire
"avete partecipato alla task force, non avete avuto delle
informazioni", quando noi in questo momento chiediamo di dare
applicazione a una risoluzione che questo Consiglio ha votato e ci
sentiamo dire che non è il momento in quanto tutto è nelle mani di
questa benedetta task force. Ma attenzione! Noi fino ad oggi
abbiamo sentito dire che il discorso di non dare seguito alla
risoluzione era dettato da un ipotetico e pericoloso contenzioso,
per un'eventuale revoca anticipata dell'amministratore delegato e
della dirigenza. Abbiamo avuto pazienza fino ad oggi! Abbiamo avuto
pazienza fino ad oggi, ma il contenuto per noi non cambia! Se è
scaduto non avete nessun problema: se veramente volete mandare a
casa l'amministratore delegato e la dirigenza, votatela! Perché se
non la votate significa che ci sono delle
arrière-pensée
,
significa che probabilmente qualcuno sta ancora meditando di
continuare questa prolifica, magari per qualcuno,
collaborazione...
(voci fuori microfono)
Io dico solo questo! Sono due cose diverse! Non avete nessun
problema a votare questa risoluzione! L'abbandono, l'uscita dalla
task force è una conseguenza se non la approvate, se non siete
coerenti con quanto quest'aula ha approvato il 27 marzo 2014. Son
due cose diverse, sostanzialmente diverse, e noi proprio per questo
vogliamo dire che son due aspetti totalmente diversi. Un discorso è
avere le informazioni, come giustamente il Presidente ha
sottolineato, ed è doveroso fornirle alla task force. Ma la task
force non ha nessun senso di esistere, se per primi voi come
Governo non siete in grado di dare applicazione a una risoluzione,
che per noi era la base per partecipare alla task force; non era
l'alternativa! Il concetto è chiarissimo per noi: il presupposto,
l'alibi per non dare applicazione, vale a dire la revoca
anticipata, non esiste più! È in scadenza? Bene, quest'aula, in
coerenza con quanto approvato, lo dice pubblicamente: approva la
risoluzione e questa dirigenza e questo amministratore vanno a
casa.
Presidente
- Grazie. La parola al collega Guichardaz.
Guichardaz (PD-SIN.VDA)
- Solo per completare il
discorso. Presidente Rollandin, io capisco che forse lei non si
capaciti della difficoltà di operare in questo momento un lavoro
condiviso all'interno di questo gruppo di lavoro. Noi ce la stiamo
mettendo tutta e ce l'abbiamo messa tutta, anche cercando di
allargare un po' lo spettro non solo al problema gestionale, al
problema del personale, eccetera; ma anche Frigerio ce la sta
mettendo tutta, invece, per cercare di restringerlo il problema!
Tutti gli interventi che fa Frigerio vanno in quella direzione e se
lei legge la famosa intervista: problema dei costi del personale,
la pensione, gli esuberi, processo di rilancio aziendale, profilo
dei costi e se le trattative sindacali fossero avvenute in un clima
più sereno - quindi, oltre che il problema della task force, c'è
pure il problema del clima sereno - gli scioperi che hanno
provocato la cancellazione di importanti attività di
marketing
. Se si fosse sviluppato un ragionamento sul
marketing, magari con la scusante del rallentamento delle
"importanti attività di marketing", ma è che noi non abbiamo dati
sulle importanti attività di marketing! Rimane nella loro
immaginazione... È solo questo che volevo far capire.
Abbiamo fatto quattro riunioni, Assessore Perron. Io non voglio
insistere su questa cosa, perché tanto è inutile che continuiamo a
rimpallare questa questione. In quattro riunioni abbiamo affrontato
i problemi in maniera estesa e quando abbiamo interpellato la
dirigenza aziendale per cercare di capire se c'era una prospettiva
- lei lo sa benissimo - è emerso che la prospettiva è nebulosa: non
ci sono delle idee di rilancio rispetto al problema del casinò.
Nessuno ha un problema personale né con Frigerio, né con Romeo,
né con Buat, eccetera, ma qui urge, siccome i tempi stringono e
stringono proprio, avere delle rassicurazioni. Ma le rassicurazioni
avrebbero dovuto arrivare il primo giorno! Per tre giorni, tabelle
del personale con riduzione, costo del personale... Adesso io so
tutto sul personale del casinò: quanto guadagnano, quanto prendono,
chi perde di più, qual è la prospettiva di riduzione; ma queste
sono le uniche informazioni che in quattro riunioni abbiamo avuto.
La riunione in cui abbiamo cercato di allargare lo spettro d'azione
della task force a questioni un po' più complicate è arrivato Romeo
e ci ha detto: mah, ci piacerebbe, magari facciamo qualche torneo
di poker, eccetera. E alla domanda specifica, Assessore, perché
l'abbiamo fatta a tutti, "quali sono le intenzioni che avete per
cercare di portare il casinò nel territorio, per cercare di ridare
di nuovo una pacificazione territoriale", non c'è stata data una
risposta, tranne quella sul giornale due giorni fa con gli
operatori in rivolta. Ma scusate: se gli operatori sono in rivolta,
perché l'unica soluzione che ha trovato Frigerio, a distanza di un
mese e mezzo dall'ultima riunione che abbiam fatto con la task
force, è stata quella di creare delle condizioni di concorrenza
sleale rispetto agli operatori del territorio, sembra che
l'intenzione non sia quella...
È questo e solo questo il problema che noi vogliamo porre.
Diventa difficile operare, ma non perché non ci sia una volontà
nostra. Noi ci saremmo potuti incontrare anche cinque, sei, sette
volte, ma se le prospettive sono quelle che arrivano adesso non è
che a novembre avremmo avuto delle rassicurazioni, visto che a
gennaio gli operatori denunciano un clima all'interno del
meccanismo della competizione che è quello che c'è. È questo che
noi diciamo! Vogliamo trovare una soluzione condivisa? Io non so se
la possiamo trovare riproponendo di nuovo a Romeo un piano
credibile di marketing, quando il piano è questa roba qua.
(voce fuori microfono)
Ma non siamo noi che dobbiamo continuare a sollecitarlo,
Presidente Rollandin! Noi ci occupiamo di centomila cose, mica solo
del casinò! Siamo una parte politica e facciamo vigilanza
ispettiva; voi fate governo e maggioranza. Questa gente qua doveva
arrivare con delle proposte, come minimo. Il buon Romeo è stato
assunto - tra l'altro credo che sia il dirigente più pagato dopo
Frigerio, perché altrimenti non si scrostava dagli Stati Uniti
dov'era - avrebbe dovuto arrivare con un piano credibile di
marketing! Non è arrivato. Poi, voglio dire, la provvidenza... Cosa
le devo dire io? Non è che...
Presidente
- Non ci sono altre richieste? Collega
Bertschy, prego.
Bertschy (UVP)
- Prima di porre in votazione la
risoluzione, anticipo che chiederò una riunione con i gruppi di
opposizione, perché siamo francamente dispiaciuti delle posizioni
assunte. Non abbiamo voluto aggredire e abbiamo cambiato i toni
rispetto alla risoluzione del marzo; non abbiamo fatto del male
neanche al lavoro dei dirigenti, perché non abbiam chiesto di
licenziare nessuno; abbiamo chiesto semplicemente di cambiare
management
. Non premiare più la dirigenza con contratti che
rimangono fissi nel tempo, ma rimanendo con la propria posizione
magari inserire una parte premiante e figure nuove all'interno
dell'azienda. Abbiamo semplicemente chiesto di dare un'indicazione
per il futuro e non l'abbiamo neanche detto graffiando più di quel
tanto l'amministratore attuale, il quale può aver avuto o no anche
colpe tutte sue: a noi non interessa più. Quello che vogliamo dire
è che là dentro c'è bisogno di ridare entusiasmo e anche
credibilità per i tagli che andranno fatti, e nessuno di noi si è
sottratto dal dire che per un periodo ci sarà bisogno di farli. Ma
se neanche a fronte di questo si è in grado di dare un'indicazione,
è chiaro che diventa difficile, perché non siamo stati noi ad
andare ad aggredire in questo momento il casinò.
Avevamo capito benissimo che era il momento di collaborare, di
stare zitti e di lavorare. Le interviste sul giornale le ha fatte
qualcun altro; e neanche l'Assessore. Si sta zitti, non si risponde
sui giornali, si viene qua, si dibatte e si chiede un'indicazione
chiara rispetto a un ultimo sforzo che avete fatto voi - perché
siete voi che avete deliberato la ricapitalizzazione e che avete
messo la vostra faccia davanti ai valdostani che continuano a dire
che quei soldi si potevano spendere da un'altra parte
-
ma
ancora oggi siamo lì a difendere una situazione che è
indifendibile! Mi sembra veramente assurdo!
Non è più un problema se metter sotto o no la maggioranza: non è
questo il problema! Il problema è che da questa assemblea devono
uscire delle indicazioni chiare! Forse non c'è stato l'accordo tra
la Presidenza e l'Assessore, io non lo so. Adesso è un momento
grave per l'azienda: finite le feste siamo di nuovo con le sale
vuote! E le feste sono solo un momento dell'anno. Quando abbiamo
chiesto che tipo di rilancio - qual è l'azione premiante? forse le
gare? -
sono venute fuori cose che non hanno nessun senso in
questo momento: nessun senso! Fateci una proposta, rispetto a
questo impegno: l'astensione mi sembra veramente poca cosa.
Piuttosto diteci qualche cosa di diverso, ma l'astensione vuol dire
non prendersi delle responsabilità. Volete sospendere la
discussione su questa cosa qui? Facciamo quello che vogliamo, ma
veniamone fuori rispetto al futuro! Venirci a trovare in
task
force
? Ma non è la task force
che ha la forza di
decidere rispetto a questo.
(voci fuori microfono)
Ma discuterne di che cosa, Presidente? Presidente! Noi abbiamo
portato...
Presidente
- Uno alla volta, per cortesia.
Bertschy (UVP)
- Le faccio un esempio. Una discussione
tecnica: le abbiamo detto che ci sono nostri professionisti e
nostri consulenti che ci dicono che la scelta dei giochi americani
spostata alla sala dei francesi non funziona; oggi chi ha fatto
questa scelta - è chiaro - la difende! E quali elementi ci sono
oggi per fare dei ragionamenti diversi? E potremmo fare altri
esempi! L'ultimo dell'anno c'era la gente che girava con i cappotti
in mano: apriamo il guardaroba solo quando c'è la serata della
Pecora Nera
! Di esempi ne possiamo fare a bizzeffe! Sono
cose giuste o sono cose sbagliate? Lo deve decidere la task force
questo? Ma non sarà mica la task force che si deve confrontare su
questo!
Noi vogliamo dire che per affidarci a una progettazione nuova e
a sviluppi nuovi bisogna dare delle indicazioni. È troppo presto
per darle? Ci potete chiedere: sospendiamo un attimo questa
discussione e ci si ritrova. Personalmente io sono disponibile a
ritrovarmi su questa discussione tra qualche giorno. Personalmente:
io non mi sono confrontato e lo vedremo. Ma il problema non è se
tra quindici giorni... Sul futuro noi abbiamo le idee chiare e le
abbiamo scritte qua! Abbiamo scritto qua quali sono le nostre idee
sul futuro! Poi, il CdA non va bene? Si preferisce
l'amministratore? Si potrà discuterne. Però questa azienda deve
vedere un momento di ripartenza! Verso tutti, certo!
Intanto chiedo una riunione dei gruppi di opposizione per fare
un breve confronto.
Presidente
- La sospensione è accordata.
Si dà atto che la seduta è sospesa dalle ore 18,42 alle ore
18,52.
Viérin M. (Presidente)
- Si riprende la riunione. La
parola al collega Bertschy.
Bertschy (UVP)
- Dopo un consulto con i gruppi di
opposizione, abbiamo deciso di mantenere l'impegno e chiederemo di
votare la risoluzione e poi faremo le nostre valutazioni sul
prosieguo dei lavori della
task force
.
Presidente
- Grazie collega.
Procediamo con la votazione di quest'ultimo punto all'ordine del
giorno. Votazione aperta. Votazione chiusa.
Esito della votazione:
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin e Marco
Viérin)
Il Consiglio non approva.
Con questo punto finiamo i lavori di oggi. Grazie a tutti.
---
L'adunanza termina alle ore 18,53.
