Classificazione
ENERGIA



Oggetto del Consiglio n. 1036 del 10 febbraio 2010 - Resoconto
OGGETTO N. 1036/XIII - Disegno di legge: "Interventi
regionali a sostegno dei costi dell'energia elettrica per le utenze
domestiche. Modificazione alla legge regionale 18 gennaio 2010, n.
2".
Articolo 1
(Finalità)
1. Al fine di sostenere la spesa delle famiglie valdostane
per l'elevato fabbisogno energetico connesso alla vita in ambiente
montano, la presente legge disciplina gli interventi regionali a
sostegno dei costi sostenuti per l'acquisto di energia elettrica da
parte dei titolari di utenze domestiche destinate ad abitazione
principale, come risultanti dalla residenza anagrafica, ubicate in
Valle d'Aosta.
2. Gli interventi regionali consistono nel rimborso alle
imprese fornitrici di energia elettrica degli oneri conseguenti
all'applicazione di uno sconto pari al 30 per cento, direttamente
praticato in bolletta, sul costo relativo alla componente energia,
determinato periodicamente, nell'ambito del prezzo di riferimento,
dall'Autorità per l'energia elettrica e il gas.
Articolo 2
(Soggetti beneficiari)
1. Hanno diritto allo sconto in bolletta, nella misura
indicata all'articolo 1, gli utenti che acquistano energia
elettrica, fino ad un limite massimo di 6 kW nominali di potenza
impegnata, da imprese che svolgono attività di vendita sul mercato
valdostano e che hanno stipulato con la Regione apposita
convenzione, regolante i rapporti reciproci, sulla base di uno
schema-tipo approvato con deliberazione della Giunta regionale
entro trenta giorni dalla data di entrata in vigore della presente
legge.
2. Il limite di cui al comma 1 è derogabile qualora gli
utenti comprovino, allegando idonea documentazione, che la maggior
potenza è necessaria al funzionamento di apparecchiature sanitarie
e di mobilità ad uso di soggetti diversamente abili o di
apparecchiature medico-terapeutiche, alimentate ad energia
elettrica, necessarie per il mantenimento in vita di persone che
versano in gravi condizioni di salute.
Articolo 3
(Applicazione dello sconto)
1. I soggetti beneficiari sono tenuti a presentare alle
imprese di cui all'articolo 2, comma 1, apposita domanda conforme
al modello, approvato con deliberazione della Giunta regionale,
attestante il possesso dei requisiti previsti dalla presente legge
e a comunicare per iscritto, senza ritardo, ogni mutamento dei
predetti requisiti.
2. Le imprese di cui all'articolo 2, comma 1, riconoscono il
beneficio con decorrenza dalla data della domanda, mediante
accredito effettuato non oltre la terza bolletta successiva alla
medesima data.
Articolo 4
(Disposizione transitoria)
1. Fatta salva la diversa volontà da parte delle imprese di
cui all'articolo 2, comma 1, da comunicare entro trenta giorni
dalla data di entrata in vigore della presente legge, sono
rinnovate per tre anni, a far data dal 1° gennaio 2010, le
convenzioni stipulate ai sensi degli articoli 38, comma 2, della
legge regionale 15 aprile 2008, n. 9 (Assestamento del bilancio di
previsione per l'anno finanziario 2008, modifiche a disposizioni
legislative, variazioni al bilancio di previsione per l'anno
finanziario 2008 e a quello pluriennale per il triennio 2008/2010),
e 8 della legge regionale 23 gennaio 2009, n. 1 (Misure regionali
straordinarie ed urgenti in funzione anti-crisi per il sostegno
alle famiglie e alle imprese). In tal caso, sono fatte salve le
domande già presentate alle predette imprese e lo sconto di cui
all'articolo 2, comma 1, è applicato a far data dal 1° gennaio 2010
mediante accredito effettuato non oltre la terza bolletta
successiva alla medesima data.
Articolo 5
(Abrogazioni)
1. Sono abrogati gli articoli 38 della l.r. 9/2008 e 8 della
l.r. 1/2009.
Articolo 6
(Disposizioni finanziarie)
1. L'onere derivante dall'applicazione della presente legge è
determinato complessivamente in annui euro 2.000.000 a decorrere
dall'anno 2010.
2. L'onere di cui al comma 1 trova copertura nello stato di
previsione della spesa del bilancio di previsione della Regione per
il triennio 2010/2012 nell'unità previsionale di base 1.08.02.11
(Altri interventi di assistenza sociale) e al suo finanziamento si
provvede mediante l'utilizzo delle risorse iscritte nell'unità
previsionale di base 1.16.02.10 (Fondo globale di parte corrente) a
valere sull'apposito accantonamento previsto al punto E.3.
(Contenimento dei costi dell'energia elettrica) dell'allegato 2/A
al medesimo bilancio.
3. Per l'applicazione del presente articolo, la Giunta
regionale è autorizzata ad apportare, con propria deliberazione, su
proposta dell'assessore competente in materia di bilancio, le
occorrenti variazioni al bilancio.
Articolo 7
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, le Conseiller
Empereur.
Empereur (UV)
- M. le Président, chers collègues,
l'intervention législative sur laquelle nous sommes appelés à nous
prononcer aujourd'hui trouve ses racines dans deux précédentes lois
régionales. Le soutien aux familles valdôtaines, par le biais d'une
réduction sur le coût de l'énergie électrique, avait été sanctionné
par la première fois en 2008, à l'occasion de la loi n° 9 sur la
rééquilibration du budget. Ensuite, la même mesure avait été prévue
et insérée dans l'ensemble des actions régionales "anticrise",
introduites par la loi n° 1/2009.
Aujourd'hui, en raison du fait que la phase de difficulté
économique parait régresser, mais ses effets impliquent encore des
difficultés pour notre communauté, la volonté est d'offrir une
dignité propre à cette réduction, de façon à ce qu'elle assume la
valeur d'un point de repère pour nos familles. C'est ainsi, avec la
volonté de faire croître cette mesure, que le projet de loi a vu le
jour. La réduction appliquée - établie par des conventions entre la
Région et les sociétés de distribution actives dans notre région -
reste fixée dans le pourcentage de 30 pour cent sur la
componente energia
de la facture. Cependant, proposer une
initiative législative signifie, avant tout, un financement sur
plusieurs années de ce soutien et non, comme cela a été le cas
jusqu'à présent, de douze mois en douze mois. En un mot: la
stabilité de cette aide.
La copertura economica immaginata è conforme alla periodicità
triennale del bilancio, con possibilità, ovviamente, di
rifinanziare la legge sugli esercizi a seguire. In effetti, per
quanto non si possa considerare l'energia elettrica come il miglior
vettore nel soddisfacimento del fabbisogno di riscaldamento
domestico, non si può neppure trascurare come, in presenza di
condizioni climatiche come quelle di montagna, anche i consumi
elettrici possano diventare significativi ed attestarsi su livelli
superiori alla media nazionale. Per questi motivi, un aiuto mirato
a ridurre i costi delle bollette elettriche non può essere visto
come un intervento congiunturale, ma è opportuno che assuma sempre
più, nella nostra regione, il carattere della continuità, al di là
dell'incidenza che la voce sulla quale si interviene riveste
nell'ambito di un bilancio familiare.
L'esperienza maturata con l'applicazione della prima legge
"anticrisi" ha consentito un valido rodaggio dell'intero sistema.
Sono tuttavia emerse anche alcune criticità, in ordine
essenzialmente alla reattività degli operatori del mercato
elettrico cui fa riferimento il maggiore bacino di utenza. Proprio
alla luce di tale circostanza, il disegno di legge oggi alla nostra
attenzione prevede di salvaguardare le situazioni giuridiche che si
sono consolidate in precedenza, nell'ottica di evitare un'inutile
ripetizione di procedure amministrative già espletate. Pertanto, si
stabilisce di prorogare per tre anni l'efficacia delle convenzioni
in essere tra la Regione e le diverse società, e che sono state
sottoscritte ai sensi delle leggi regionali di cui ho detto in
precedenza. Analogamente, viene riconosciuta la manifestazione di
volontà già espressa dai singoli utenti che hanno presentato le
richieste di sconto alle imprese di vendita. Per costoro, il
beneficio sarà riconosciuto sin dal primo gennaio dell'anno in
corso.
Poiché l'obiettivo è di superare il carattere di temporaneità di
questo regime di sostegno, le norme limitano al massimo l'ambito di
retroattività, stabilendo che, in via ordinaria, i nuovi
richiedenti vedranno riconosciuto il diritto allo sconto a far data
dal momento della domanda. In termini pratici, coloro che
presenteranno la domanda nei primi mesi del 2010 non potranno
fruire di un'applicazione retroattiva dello sconto, che verrà
praticato solo a decorrere dal momento della presentazione della
domanda stessa.
Questa parte della relazione è antecedente alla proposta di
emendamento, presentata questa mattina dall'Assessore Pastoret che,
se approvato (auspico naturalmente sia approvato), prevede lo
sconto direttamente dal 1° gennaio 2010 e la possibilità di
inoltrare domanda entro il 30 giugno di quest'anno. Quanti avessero
depositato l'istanza entro il 2009, sulla base della precedente
normativa, avranno invece la riduzione riconosciuta dal 2008 in
avanti e non dovranno più ripetere la richiesta per il futuro,
salvo nel caso della scelta di un altro fornitore di energia.
Sempre in relazione alla caratteristica della permanenza del
regime agevolato, è da considerare importante la previsione
dell'obbligo dell'accredito dello sconto, da parte delle società
convenzionate, non oltre la terza bolletta successiva alla data di
presentazione della richiesta. Quale conseguenza dell'applicazione
delle precedenti disposizioni legislative, è da considerare
praticamente "automatica" la previsione di un nuovo schema di
convenzione da sottoscrivere con altre imprese di vendita
eventualmente interessate e dell'innalzamento del limite di potenza
massima ammissibile (fissato nella misura di 6 kW), in presenza di
comprovate esigenze di natura sanitaria.
Enfin, je tiens à remercier les collègues composant la
IV
e
Commission du Conseil, pour le travail déployé sur
ce dossier. En plus des aspects techniques, dans le but de mettre
cette Assemblée dans les conditions de satisfaire le plus possible
la communauté, nous avons procédé aux auditions de l'Assesseur
Pastoret, des dirigeants de l'Assessorat compétent et d'une
délégation de représentants des associations des consommateurs, ce
qui a représenté un moment d'approfondissement positif. Qu'il me
soit permis de conclure par un souhait, portant sur le fait que ce
projet de loi, en raison de sa nature et de ses contenus, puisse
recueillir un vaste
consensus
aujourd'hui. Je vous
remercie.
Président
- La discussion est ouverte.
La parole à la Conseillère Carmela Fontana.
Fontana (PD)
- Grazie, Presidente.
Il disegno di legge regionale n. 81, "Interventi regionali a
sostegno dei costi dell'energia elettrica per le utenze
domestiche", intende sostenere finanziariamente titolari di utenze
domestiche destinate ad abitazioni principali ubicate in Valle
d'Aosta.
Per un gruppo consiliare come quello del Partito Democratico,
sempre attento alle fasce più deboli, questo provvedimento è
certamente positivo e va nella direzione che anche noi perseguiamo.
Però questa è già la terza legge regionale, in meno di due anni,
che affronta l'argomento. Ricordiamo l'assestamento di bilancio del
2008, con cui il provvedimento è stato varato per la prima volta, e
la legge n. 1/2009, in funzione anticrisi per il sostegno alle
famiglie e alle imprese, che già avevano affrontato il
problema.
La prima considerazione è quindi legata ad una certa confusione,
in quanto evidentemente l'applicazione della norma in questi anni
ha portato qualche problema; noi ne vogliamo sottolineare uno, più
di tutti gli altri, ed è quello legato alla scadenza del 31
dicembre scorso, per poter usufruire dei contributi per gli anni
2008-2009, anche per le difficoltà legate al principale
distributore di energia elettrica della nostra regione, nel
passaggio da DEVAL a Vallenergie. Molti cittadini non sono stati
informati della possibilità di ottenere lo sconto del 30 percento e
pertanto hanno perso la possibilità di ottenere questo contributo
per gli anni passati. Che sia una situazione rilevante lo ha
dimostrato anche la pubblicità che questa ditta partecipata della
Regione ha tentato di fare nelle ultime settimane prima della
scadenza, ma non pare che i risultati siano stati particolarmente
brillanti. In questo senso sarebbe stato interessante avere nella
relazione alla legge un quadro dettagliato di come la normativa sia
stata applicata dal 2008 ad oggi, cioè capire quanti valdostani
hanno potuto usufruire di queste provvidenze e capire i motivi per
cui tanti altri non ne hanno potuto aver beneficio. Nulla vieta,
ovviamente nel corso di questo dibattimento, che la Giunta
regionale possa fornire qualche dato e qualche valutazione per un
approfondimento che può essere utile a tutti noi.
Tornando tuttavia alla scadenza del 31 dicembre 2009, abbiamo
presentato un emendamento per consentire a tutti i cittadini
valdostani, che non hanno potuto richiedere in tempo lo sconto del
30 percento, di poterlo ancora fare. Noi speriamo che la Giunta
regionale accetti questo suggerimento, ma soprattutto speriamo che
si faccia subito dopo la pubblicazione di questa norma un'ampia
campagna d'informazione con tutti i mezzi di comunicazione utili e
possibili, perché si riesca finalmente a raggiungere la totalità
delle famiglie valdostane, per poter avere una percentuale di
adesione il più vicino possibile al 100 percento.
Come Partito Democratico vediamo pertanto questo progetto di
legge come una tappa di un percorso ben avviato, ma non ancora
concluso, e ci auguriamo di poter portare un contributo
fattivo.
Président
- La parole au Vice-président Chatrian.
Chatrian (VdAV-R)
- Grazie, Presidente.
Con questo disegno di legge n. 81 la IV Commissione ha richiesto
ed ha ricevuto lo stato dell'arte che le due leggi - quella di
riferimento del 2008 e poi quella del 2009 - hanno apportato, e
soprattutto qual è stato il percorso che la struttura legislativa
ha dato. Caratteri di temporaneità per i primi due anni - è stato
detto dal Presidente della nostra commissione - e, dall'altra,
prima di analizzare un nuovo disegno di legge strutturato per il
domani - non più temporaneo e neanche solo triennale, perché la
legge non ha termini, ne ha solo a livello di finanziamento, che
sono due cose diverse -, ci siamo soffermati per fare un'analisi ed
uno stato dell'arte di cosa è successo, di cosa si poteva fare e
soprattutto di cosa si può mettere sul tavolo per il domani. Quindi
abbiamo cercato di informarci, di documentarci, per fare il punto
della situazione e vorrei soffermarmi su questo, per andare ad
illustrare i nostri due emendamenti; emendamenti importanti, che
andrebbero a modificare l'impianto del nuovo disegno di legge.
La nostra domanda principale è quella legata a semplificare la
procedura, una procedura che è stata più volte denunciata, più che
complessa forse ridondante, dove la vecchia legge obbligava il
cittadino valdostano a recarsi in un ufficio e a richiedere il
bonus, la possibilità di usufruire di questo sconto.
Ci siamo informati con le varie società che forniscono energia
elettrica e che hanno stipulato la convenzione con
l'Amministrazione regionale e abbiamo chiesto ai tecnici e ai
funzionari direttamente se era possibile semplificare questa
procedura, se era possibile mandare in automatico alle 57.000 e più
abitazioni principali questo sconto, se era possibile allegare
eventualmente un documento o direttamente inserire in bolletta lo
sconto. La risposta ci è stata data in senso positivo: sì, era
possibile, ma la volontà non era quella. Allora ci siamo
soffermati, chiedendo se per il domani si poteva eventualmente
modificare la procedura e, in seconda battuta, oltre che a
modificare la procedura, quindi rendere lo sconto direttamente in
bolletta senza chiedere al cittadino di fare una domanda,
verificare se c'erano le condizioni per dare la possibilità, a
quasi un terzo delle famiglie valdostane, perché sono quasi 18.000
le famiglie valdostane che non hanno usufruito del bonus sconto
energia per il 2008 e il 2009.
I nostri due emendamenti principali sono nel dare la possibilità
a tutte le abitazioni principali, a tutti i nuclei familiari
valdostani di usufruire di questo sconto che - quantificato dai
tecnici sia delle società fornitrici che dal dipartimento - è di
circa 45 euro annuali; quindi, da una parte, la possibilità di
usufruire di questo sconto per il 2008-2009 a tutte le 57.000
abitazioni principali, dall'altra la possibilità di richiedere come
Giunta regionale di semplificare la procedura e, di conseguenza,
che diventi un automatismo diretto per tutte queste abitazioni
principali. Questi sono i due volani che vorremmo portare a
conoscenza del Consiglio e chiederemmo di sostenerli, perché forse
c'è stato un meccanismo più complicato per un qualcosa che poteva
essere assolutamente più semplice, anche perché, numeri alla mano,
ad oggi chi ha beneficiato dello sconto... sono solo circa
11.600-12.000 famiglie; per le altre 28.000 che hanno fatto domanda
non è ancora stata esaminata la loro istruttoria, e 18.000 prime
abitazioni non hanno inoltrato le domande, di conseguenza lo sconto
non sarebbe loro riconosciuto per gli anni 2008-2009.
Quindi, tornando sulla nostra proposta, chiediamo da una parte
di vedere se c'è la possibilità di riaprire il tavolo per quei
nuclei che non hanno presentato la domanda e, dall'altra, se c'è la
possibilità di semplificare al cittadino. Non chiediamo al
cittadino degli sforzi dove probabilmente la tecnologia permette di
poter, in automatico, avere gli sconti che un disegno di legge, una
legge approvata dal Consiglio regionale, può dargli come
possibilità! Grazie.
Président
- La parole au Conseiller Salzone.
Salzone (SA-UdC-VdA)
- Grazie, Presidente.
Noi, anche in questo caso, non entreremo nello specifico degli
interventi che mi hanno preceduto riguardo ad alcuni aspetti
tecnico-burocratici che, in ogni caso, saranno fonte di risposta da
parte dell'Assessore competente.
Rispetto a questa lodevole iniziativa che va nella direzione
dell'aiuto alle famiglie, iniziativa che nasce già nel 2004, mi si
consentirà - anche se in maniera molto sintetica - di fare un
piccolo
excursus
storico della storia, perché ci ha visto in
qualche maniera propositori della prima parte della legge che
presentammo nel 2004. L'iniziativa la si può riassumere
sinteticamente nel fatto che i prezzi dell'energia elettrica in
Italia erano e sono ancora particolarmente onerosi rispetto al
contesto europeo, in particolare risulta che le bollette elettriche
delle famiglie valdostane sono più care del 50 percento circa
rispetto alla media europea. A ciò dobbiamo aggiungere, come è
stato ben detto anche nella relazione, che il costo del
riscaldamento in Valle d'Aosta incide pesantemente nei bilanci
delle famiglie, anche per la lunga durata del periodo invernale:
abbiamo praticamente il riscaldamento acceso per almeno 6 mesi
l'anno.
Il tema dell'energia elettrica in Valle d'Aosta ha preso corpo
da quando il Consiglio regionale ha approvato l'operazione
dell'acquisto delle centrali idroelettriche dell'ENEL e
conseguentemente ha provveduto al loro passaggio alla società della
Compagnia valdostana delle acque; da lì nasce l'idea e quindi
l'iniziativa di realizzare, attraverso un complesso meccanismo, il
contenimento del costo dell'energia elettrica per le sole utenze
domestiche di prima abitazione, intestate alle famiglie
valdostane.
Con queste semplici considerazioni, dettate dalla portata della
nostra potenzialità in materia di energia idroelettrica, ricordiamo
quindi l'acquisizione delle 30 centrali che rappresentano la vera
ricchezza per la Valle d'Aosta, qualcuno ha definito l'acqua della
Valle d'Aosta "l'oro bianco", anche perché garantisce nel tempo la
possibilità di esportare la nostra energia in tutte le province
italiane con clienti anche di grandissimo pregio. Con queste
semplici considerazioni abbiamo assunto l'iniziativa di elaborare
un testo con l'intenzione di dare risposte tangibili nel settore
energia alla nostra popolazione.
Inizia quindi un percorso legislativo con la proposta di legge
n. 45, presentata dal nostro gruppo nel mese di ottobre 2004, un
impegno che ci ha visti protagonisti da subito, fin dall'inizio
della scorsa legislatura; mi piace ricordare in questa occasione il
relatore Stacchetti. Molti ricorderanno con quale sagacia e con
quale passione ci siamo dedicati a questa iniziativa; lo abbiamo
fatto contrastando a volte anche molte diffidenze e innumerevoli
perplessità che, in alcuni casi, si sono tradotte addirittura in
evidenti resistenze che hanno trovato spazi in settori
dell'Amministrazione stessa, ma anche della politica. Un percorso
pieno di ostacoli che è durato troppo tempo, intrappolati di volta
in volta anche nelle direttive comunitarie o dai litigi nel
Parlamento italiano dell'epoca; ci piace ricordare la vicenda che
vide protagonista il Ministro Bersani, apprezzato paladino delle
liberalizzazioni, il quale aveva presentato un disegno di legge
sulla riforma del settore elettrico, ma che non ha trovato un
quadro di insieme in Parlamento e non ha consentito in quel momento
a noi, legislatori regionali, di procedere con tranquillità, in
quanto non erano chiari i paletti che ci imponevano le direttive
comunitarie.
I passaggi successivi ci indussero a riportare il disegno di
legge alla commissione competente, dopo aver assunto un ordine del
giorno che impegnava il Consiglio ad armonizzare meglio il testo di
legge con il programma di maggioranza, che faceva riferimento in
particolar modo al piano energetico. Si arrivò alla fine della
legislatura e nell'aprile 2008, con la legge regionale n. 9
dell'assestamento di bilancio di previsione, si diede corso
finalmente al provvedimento, che prevede appunto lo sconto del 30
percento sulla bolletta dell'energia elettrica; provvedimento che
poi è stato riproposto all'inizio della legislatura in corso con la
legge regionale n. 1/2009 - ricordate - le misure straordinarie ed
urgenti anticrisi.
Oggi, dopo un iter così complesso, ratifichiamo e diamo
continuità ad un percorso auspicato da tutti, anche se ancora oggi
c'è chi tenta di sminuirne la portata politica. Di questo fatto
siamo dispiaciuti, diciamo chiaramente che con questo atteggiamento
vediamo affacciarsi all'orizzonte una sorta di riproposta della
politica del "no" sempre ad ogni costo, di non lontana memoria, che
anche in questa Regione non ha pagato e che non condividiamo.
Noi confermiamo ampia soddisfazione per questa iniziativa che è
condivisa da tutta la maggioranza. Il disegno di legge presentato
mantiene, nella sostanza, tutti i presupposti del provvedimento che
Stella Alpina aveva proposto nel 2004; un provvedimento, come
abbiamo più volte sottolineato, diretto principalmente a dare un
sostegno finanziario ai valdostani titolari della principale
abitazione. La misura di sostegno alle famiglie si concretizza in
uno sconto del 30 percento della componente energia, praticato
direttamente in bolletta, e anche se qualcuno dice che è poco,
diciamo che è comunque qualcosa.
Nel ribadire ancora una volta la nostra grande soddisfazione per
aver raggiunto questo obiettivo, annunciamo il nostro voto
favorevole.
Président
- La parole au Conseiller Bertin.
Bertin (VdAV-R)
- Grazie, Presidente.
Anch'io volevo fare una piccola ricostruzione storica di questa
vicenda, che prende inizio dal punto di vista legislativo nel 2008,
casualmente in piena campagna elettorale; come diceva adesso
Salzone, addirittura nel 2004, però l'atto formale è del 2008, è la
legge n. 9/2008 che introduce questa possibilità di sconto per i
cittadini valdostani per la prima casa. Una volta introdotto questo
articolo nella legge n. 9, bisogna dire però che l'automatismo non
è stato così immediato; in effetti avevamo presentato, a ottobre
dello stesso anno, un'interrogazione e ad ottobre niente era stato
fatto per dare attuazione a questa legge. Stesso discorso a
dicembre 2008, quando ancora non era stato fatto niente, non erano
state predisposte le bozze di convenzione con le società
produttrici e la situazione rimaneva invariata: nessun cittadino
valdostano, a dicembre 2008, aveva ancora beneficiato di nessuno
sconto.
Questo provvedimento viene poi inserito nell'anticrisi e
prorogato ancora per un anno soltanto ad aprile 2010 si sono
predisposte le convenzioni e finalmente sottoscritte dai
distributori di energia in Valle d'Aosta; però, fino a
giugno-luglio, nessun utente valdostano ha beneficiato dello
sconto, in effetti i primi a beneficiarne hanno avuto lo sconto
solo nel mese di giugno-luglio 2009, ad un anno e più dall'entrata
in vigore della legge. Adesso, come abbiamo visto, viene prorogato
ancora per altri 3 anni, ma rimane il fatto che ad oggi solo una
piccola parte - 11.000 clienti di prime case - può beneficiare
dello sconto in bolletta, ancora 28.000 sono in attesa e ben 18.000
rimangono fuori da questa possibilità.
È paradossale che tutti i ritardi dell'Amministrazione regionale
in questi due anni non producano nessun effetto, mentre un ritardo
dei clienti e dei cittadini nel presentare la domanda
automaticamente porta alla perdita dello sconto, vanificando tutta
l'operazione che rischia di diventare solo un'operazione a fini
elettoralistici, fatta nel momento giusto e che, visti i ritardi e
le mancanze dell'Amministrazione, non produce il risultato voluto.
Almeno spero che il risultato fosse quello di dare un sostegno
anche in ragione della crisi economica attuale ai cittadini.
Per questo abbiamo presentato questo emendamento, e ci pare
strano che non venga accettato. Avevo sott'occhio i manifesti
pubblicitari della Stella Alpina: meno il 30 percento in bolletta,
obiettivo raggiunto. Insomma, era molto ottimistico questo
cartellone di Stella Alpina... a due anni e mezzo l'obiettivo è
raggiunto soltanto per una minima parte dei cittadini valdostani!
Speriamo che accettando il nostro emendamento, se non altro questo
aspetto essenzialmente elettoralistico venga un po' meno.
Grazie.
Président
- S'il n'y a pas d'autres interventions en
discussion générale, la discussion générale est fermée.
La parole à l'Assesseur aux activités productives, Pastoret.
Pastoret (UV)
- Merci, M. le Président. Tout d'abord je
veux remercier les collègues Conseillers qui sont intervenus. Le
Conseiller rapporteur a déjà fait un examen précis de la situation,
donc je ne reviendrai pas sur les points qu'il a déjà
illustrés.
L'acte qui est soumis aujourd'hui à l'attention du Conseil donne
avant tout l'adresse d'une continuité, cela a été rappelé un peu
par tout le monde, et lorsqu'il sera approuvé, ça sera une loi non
pas d'une année, mais de longue durée. Cela témoigne tout d'abord
le fait que les mesures précédentes n'ont pas été un feu de paille,
mais des interventions de caractère structurel que nous confirmons
aujourd'hui avec ce projet de loi. Cette fois l'attention autour de
cette initiative a été moins faible que dans le passé, quand sur ce
même thème personne ne s'attardait trop.
Comme je viens de dire, ce projet de loi est simple et ne
devrait pas poser de problèmes, ni dans les intentions que
manifeste cet article bref et simple, ni pour les procédures, sauf
par le fait concernant ce thème de la rétroactivité qui a été posé
par les groupes Vallée d'Aoste Vive-Renouveau et Parti
Démocratique. A ce sujet ont été présentés des amendements, donc je
m'attarderai à dire quelle est notre opinion sur ces
amendements.
Les raisons qui font demander cette rétroactivité ont été
présentées par les collègues, nous ne les partageons pas, et je
vais dire pourquoi. En tout premier lieu, il existe différentes
contributions qui sont allouées dans d'autres secteurs de
l'Administration, pour lesquelles sont fixés des délais avec
échéances non dérogables et suivant les requêtes qui nous ont été
présentées dans ce sens, nous viendrons moins à un principe que
nous demandons de respecter dans d'autres situations. Mais le clou
de la question n'est pas celui là encore, même s'il reste un point
important, parce que le rapporteur l'a rappelé, nous l'avons déjà
fait une fois de reporter cette échéance. Cela a été fait avec la
disposition de 2009, lorsqu'on disait:
"Gli interventi regionali
a sostegno dei costi per l'acquisto di energia elettrica si
applicano per gli anni 2008 e 2009"
... dunque avevamo già
introdotto una franchigia che durava un anno.
La ragione di questa dicitura stava proprio nel fatto che poteva
allora non esserci un livello di conoscenza adeguato
all'agevolazione e si ritenne, allora, opportuno consentire di
avere un ulteriore anno di tempo per regolarizzare le domande; un
rinvio quindi che è già stato fatto. Ora si chiede di fare un altro
rinvio... non credo che possiamo operare in termini di legge, ogni
volta che presentiamo un provvedimento, prevedendo anche nuovi ed
ulteriori rinvii.
Oggi rendiamo questa misura definitiva, siamo consapevoli però
che c'è un problema, è stato detto, e riguardo al fatto che non
tutte le società abbiano esaminato l'insieme delle pratiche
presentate. Ciò ha determinato certamente un certo stato di
confusione nella gestione esatta delle utenze e degli utenti che
hanno presentato richiesta per ottenere uno sconto. Sottolineo
questo passaggio per smentire il fatto che ci sia stata
inefficienza da parte dell'Amministrazione regionale, perché i
colleghi di Vallée d'Aoste Vive-Renouveau hanno avuto dai miei
uffici i dati e hanno avuto modo di vedere che, rispetto alle
istanze presentate, c'è stata regolare liquidazione di quanto è
stato richiesto; quindi l'Amministrazione regionale non era in
campo in nessun modo per quanto riguardava le procedure di
richiesta del beneficio. Tra l'altro, rispetto al dato che vi ho
fornito, abbiamo avuto un ulteriore aggiornamento perché altre
pratiche nel frattempo sono state liquidate, quindi la somma totale
che vi è stata data non è più quella esatta, in quanto ogni giorno
ci sono delle variazioni.
Ci si dice che non ci fosse conoscenza appropriata di questa
questione; i numeri ci dicono però che le famiglie erano informate
e che coloro che volevano beneficiare dello sconto hanno potuto
farlo e lo hanno fatto. Infatti sono almeno 40.000 le utenze
domestiche che hanno presentato istanza per godere dello sconto, in
alcuni casi esse rappresentano il 100 percento degli aventi diritto
per quanto riguarda alcune società. Resta il caso unico di
Vallenergie che non ha ancora esaminato le richieste a lei
pervenute e che essa stima essere in almeno 30.000 circa.
Potrebbero essere anche di più, ma noi non ne siamo a conoscenza e
non abbiamo degli strumenti per poterne venire a conoscenza, perché
non gestiamo quello sportello e quelle pratiche. Ciò ci fa dire che
non esiste quella mancanza di conoscenza dell'applicabilità dello
sconto - come si tenderebbe a dire - e questa è una delle ragioni
che ci fa essere contrari ad accettare degli emendamenti che
propongano l'applicazione di una retroattività che ricomprenda gli
anni pregressi.
Una delle ragioni che ho inteso a sostegno di una retroattività
biennale per l'applicazione dei benefici a chi non lo abbia
richiesto prima, risiederebbe nel fatto che vi siano dei residui
che consentirebbero di far fronte all'impegno finanziario, ma non è
così! A fronte dei 3.000.000 di euro disponibili, secondo i dati
che peraltro vi ho già fornito, ne sono stati erogati 1.358.621,
non è più valido il dato di 1.195.000 di euro che vi avevo dato,
perché l'aggiornamento che mi sono fatto dare ieri riporta questo.
E questo per far fronte a poco più delle 10.000 domande di 4
società. Residuano 1.641.000 euro, ma mancano all'appello quelle
circa 30.000.000 richieste che, fatta una debita proporzione,
faranno schizzare per il 2008-2009 il conto a circa 4.000.000 di
euro. Ciò significa che per il pregresso dovranno essere
disponibili quasi 2.000.000 di euro rispetto a quello che ci veniva
presentato; ma questo lo sapremo quando avremo il quadro di tutte
le domande, opereremo in quel momento. A questi dovrebbero però,
secondo gli emendamenti presentati, aggiungersi altri denari;
infatti i proponenti degli emendamenti, essendo consapevoli di
questo, hanno presentato gli emendamenti facendo un conto e
prevedendo anche una variazione di bilancio che prevedesse una
somma da mettere a disposizione per questa retroattività con la
quale si intenderebbero recuperare queste 5.000, 10.000, 12.000,
massimo 17.000 domande, è difficile fare una stima, non sappiamo,
perché non sappiamo quante ne sono state presentate. Per fare
questo è previsto un prelievo su un accantonamento previsto nei
fondi globali che riguarda gli interventi sull'ex area Balzano; su
questo punto peraltro non siamo d'accordo, perché ho avuto modo di
rispondere al collega Tibaldi per quanto riguarda la situazione di
Lavazza e noi stiamo per accingerci a concludere un accordo con
Lavazza, per cui questi soldi saranno necessari, da utilizzare.
Quindi, al di là del concetto della retroattività, sul quale non
siamo d'accordo, non siamo neanche d'accordo che si vada a
prevedere un prelievo su quello specifico capitolo di bilancio in
relazione alla variazione che presentate per sostenere il vostro
emendamento.
Concludo poi... perché un'altra questione l'ha sollevata il
collega Chatrian, riguarda il fatto che sarebbe possibile fare in
modo che ci fosse uno sconto automatico per tutti, senza bisogno di
presentare delle domande... su questa questione noi sosteniamo che
lo sconto non viene fatto alle imprese, viene fatto alle famiglie,
agli individui, e sotto questo punto di vista il fatto che gli
individui godano lo sconto significa anche che ne siano
consapevoli. Ma non vogliamo che ne siano consapevoli presentando
una domanda e sottoponendosi in questo modo ad un processo
burocratico; vogliamo che ne siano consapevoli facendo anche
un'analisi in rapporto alle offerte del mercato, perché le offerte
di mercato non sono uguali; quindi, da questo punto di vista,
riteniamo che questo modo di procedere sia corretto.
E concludo facendo un esempio, rappresentando al collega
Chatrian, che ha avuto modo di sottolinearlo altre volte, quale sia
la differenza fra il contributo agli individui e quello alle
imprese. Quest'anno - è sui giornali di oggi - lo Stato italiano ha
deciso di non erogare contributi alle case automobilistiche per la
rottamazione; noi abbiamo deciso, invece, di erogare anche per
quest'anno i contributi ai singoli individui che decidono di
cambiare il loro veicolo; mi sembra, questa, una differenza
sostanziale, perché se avessimo seguito quella logica, forse
avremmo fatto un percorso meno burocratico (ma ne dubito), ma
avremmo dato dei benefici alle imprese e non ai cittadini: questo è
il nostro modo di vedere anche rispetto a questa questione.
Concludo dicendo che noi presentiamo questo disegno di legge, ne
siamo convinti, lo sosteniamo; ho presentato un emendamento che,
per quanto riguarda l'articolo 3, comma 2, prevede che chi fa la
domanda entro il mese di giugno possa vedere riconosciuta la sua
riduzione a partire dal 1° gennaio 2010, cosa che non avevamo
previsto nel momento in cui avevamo presentato il disegno di legge.
Grazie per la vostra attenzione.
Président
- Nous passons à l'examen du projet de loi,
article par article.
Pour ce qui est le titre, il y a deux amendements présentés par
le Gouvernement régional.
Je soumets au vote l'amendement n° 1 du Gouvernement régional
qui récite:
Emendamento
Il titolo del disegno di legge è sostituito dal seguente:
"Interventi regionali a sostegno dei costi dell'energia elettrica
per le utenze domestiche. Modificazione alla legge regionale 18
gennaio 2010, n. 2.".
Conseillers présents et votants: 29
Pour: 24
Contre: 5
Le Conseil approuve.
Président
- Je soumets au vote l'amendement n° 2 du
Gouvernement régional qui récite:
Emendamento
Prima dell'articolo 1 è inserito il seguente:
"Capo I
Interventi regionali a sostegno dei costi dell'energia
elettrica per le utenze domestiche".
Conseillers présents et votants: 31
Pour: 26
Contre: 5
Le Conseil approuve.
Président
- Je soumets au vote l'article 1
er
dans le texte ainsi amendé:
Capo I
Interventi regionali a sostegno dei costi dell'energia
elettrica per le utenze domestiche
Articolo 1
(Finalità)
1. Al fine di sostenere la spesa delle famiglie valdostane
per l'elevato fabbisogno energetico connesso alla vita in ambiente
montano, la presente legge disciplina gli interventi regionali a
sostegno dei costi sostenuti per l'acquisto di energia elettrica da
parte dei titolari di utenze domestiche destinate ad abitazione
principale, come risultanti dalla residenza anagrafica, ubicate in
Valle d'Aosta.
2. Gli interventi regionali consistono nel rimborso alle
imprese fornitrici di energia elettrica degli oneri conseguenti
all'applicazione di uno sconto pari al 30 per cento, direttamente
praticato in bolletta, sul costo relativo alla componente energia,
determinato periodicamente, nell'ambito del prezzo di riferimento,
dall'Autorità per l'energia elettrica e il gas.
Conseillers présents: 31
Votants: 26
Pour: 26
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 2: même résultat. Article 3: même
résultat.
A l'article 4 il y a les amendements n° 1 et n° 2 de l'Assesseur
Pastoret.
Je soumets au vote l'amendement n° 1 de l'Assesseur Pastoret qui
récite:
Emendamento
All'articolo 4 del ddl n. 81, la rubrica "Disposizione
transitoria" è sostituita dalla seguente: "Disposizioni
transitorie".
Conseillers présents: 31
Votants: 26
Pour: 26
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- La parole au Vice-président Chatrian sur
l'amendement n° 2.
Chatrian (VdAV-R)
- Grazie, Presidente. Per esprimere il
nostro voto contrario all'emendamento proposto dall'Assessore
Pastoret, in quanto darà la possibilità alle circa 18.000 utenze di
usufruire del bonus sconto energia dal 1° gennaio 2010 facendo la
domanda; di conseguenza non possiamo votare questo emendamento, in
quanto non apre la possibilità a tutti quegli utenti che non hanno
ad oggi fatto domanda e non permette di usufruire dello sconto per
il 2009 e per il 2008.
Président
- La parole à la Conseillère Carmela
Fontana.
Fontana (PD)
- Anche noi ci asterremo su questo
emendamento, anche perché non è quello che avevamo chiesto noi,
però logicamente è migliorativo alla legge.
Président
- La parole au Président de la Région,
Rollandin.
Rollandin (UV)
- Grazie, Presidente.
Vorrei solo a questo proposito, approfittando di questo
emendamento, sottolineare due aspetti per evitare di fare la
dichiarazione di voto. Il primo aspetto: credo che sia da
sottolineare l'urgenza di riuscire ad avere la possibilità di
mettere ordine in Vallenergie. Vorrei ricordare che per un po' di
tempo, quando abbiamo fatto delle riunioni con le forze sindacali,
con i colleghi nelle varie commissioni, abbiamo detto: come è
possibile che ci siano solo 10-12.000 domande fatte sul bonus
energia? A noi risultavano solo quelle, perché le 28-30.000 di
Vallenergie ci sono state svelate pochi giorni fa. Questo è
l'assurdo! Noi non sapevamo, cioè dobbiamo ammettere che questa è
stata una situazione assolutamente gestita da nessuno, cioè non
sapevamo che c'erano nei cassetti 28-30.000 domande, che sono lì,
non sappiamo come sono state registrate! Ci auguriamo e abbiamo
chiesto che ci sia almeno un timbro o una data per dire: sono state
fatte entro il 31 dicembre 2009.
Voi capite l'imbarazzo che c'è sotto tanti profili: oggi ci
troviamo - come è stato detto a dovere - in funzione di questa
situazione gravissima per gli utenti prima di tutto, perché loro
non hanno avuto risposta. Qualcuno ha detto: non sono state date
risposte; ma le risposte non sono state date perché non sono state
nemmeno comunicate all'Amministrazione, non è stato detto nulla!
Questo è l'aspetto più grave della situazione!
Per cui noi auspichiamo di tutto cuore che si risolva questa
situazione della maggioranza in Vallenergie, che possa dire che la
Regione, secondo gli accordi iniziali al momento della vendita
delle centrali idroelettriche, dove è previsto anche il discorso
della ripartizione di DEVAL e quindi di Vallenergie... possa
risolversi questa situazione che sta diventando drammatica per una
serie di persone. E non per il fatto di avere la maggioranza per
mettere un amministratore in più o in meno, ma perché la gestione
oggettivamente diventa difficoltosa, perché questa parte per la
parte ENEL diventa un
sine cura
, cioè lo vedono come
l'ultimo dei problemi, mentre per noi è il problema, perché questo
vuol dire in questo caso soldi per l'utenza, che non sono stati
dati! E noi dovremo adesso fare la variazione di bilancio,
prevedere non 100.000 euro, ma milionate, perché la situazione è
così.
Quando ci arriveranno legittimamente le domande che dovranno
finalmente essere analizzate, noi dovremo trovare i soldi a
copertura perché queste sono aventi diritto prima. Voi capite che
l'imbarazzo è totale, quindi ci auguriamo che ci sia da parte di
tutti uno sforzo per riuscire a vincere questa resistenza di
passare nella situazione di DEVAL dal 49 al 51, alla maggioranza,
in modo da utilizzare prima di tutto dei meccanismi di sinergia che
sarebbero validissimi, che fanno risparmiare, per dare certezza a
chi lavora che non sa che fine farà, quindi ci sono una serie di
problematiche che finalmente potrebbero trovare una soluzione. E
questo è uno dei punti nodali della mancanza di risposte, della
mancanza di soluzioni e della difficoltà, per noi, di amministrare
in modo corretto una situazione che oggettivamente crea dei
problemi.
Adesso credo e mi auguro che anche con l'emendamento per gli
anni a venire non ci siano ulteriori situazioni di difficoltà, in
quanto per quelli che lo hanno già fatto, ed è lì l'urgenza di
avere delle risposte... perché noi non abbiamo questa contabilità,
non sappiamo cosa succede. Voglio anche sottolineare che la domanda
che il singolo deve fare è obbligatoria per legge, non c'è la
possibilità... posso garantire, perché deve fare di fatto un
attestato anche dell'alloggio che è riferito a quel contatore,
questo è uno dei punti sacrosanti. Ci sono sentenze che hanno
invalidato dei passaggi automatici di società che sono state
gemmate da altre società di produzione, quando si poteva fare
ancora produzione e distribuzione, e quindi questo è
obbligatorio.
Riteniamo quindi che non era immaginabile accettare l'ipotesi
che si fosse continuato, ancora per un altro anno, ad accettare che
la gente che per due anni non aveva fatto domanda avesse avuto
ancora il tempo tranquillamente di farlo. Noi riteniamo
quest'anno... ci sono ancora sei mesi per attivare il nuovo
meccanismo dei prossimi 3 anni... mi sembra una cosa più che
corretta. Chi ha interesse credo che aveva tutto il tempo di farlo
e chi non ha interesse, non vedo perché debba avere dei benefici
senza avere nemmeno lo sforzo di andare a fare una domanda. Credo
che questo sia un obbrobrio sotto tutti i profili, oltre che sotto
il profilo amministrativo.
Ne abbiamo discusso anche in Giunta, si ricordava che ci sono
borse di studio, piccoli ritardi, là dove la risposta... per un
giorno di ritardo si viene esclusi, c'è tutta una serie di domande
per le quali, una volta previsto il termine... questo è e rimane
tale, altrimenti non c'è mai un termine fisso e ognuno dice: va
bene, proroghiamo, proroghiamo e non c'è certezza amministrativa.
Ecco la ragione per cui riteniamo che con questa proposta si possa
andare nella direzione auspicata da tutti e corretta da un punto di
vista amministrativo.
Président
- La parole au Conseiller Louvin.
Louvin (VdAV-R)
- Grazie, Presidente.
Siamo al cuore del problema e qui dobbiamo affrontarlo con la
dovuta chiarezza. Abbiamo 18.000 utenti valdostani che non hanno
inoltrato le domande per l'applicazione dello sconto per il
2008-2009; 18.000 utenti valdostani che con ogni probabilità, per
difetto d'informazione, per scarsa organizzazione della Vallenergie
non hanno fruito delle agevolazioni che forse in molti casi erano
convinti di poter avere in modo automatico. Abbiamo 28.000
ulteriori domande che non sono ancora state esaminate da
Vallenergie, che ha incassato finora zero in termini di recupero di
quanto la Regione ha stanziato per l'abbattimento di questa
fatturazione, non ha ancora fatturato nulla; c'è un disordine
spaventoso notoriamente ormai nella gestione di questa partita!
Il fatto di dire che non abbiamo la maggioranza assoluta, quindi
non sappiamo niente, ci sorprende, perché abbiamo fior di
consiglieri di amministrazione, questa Vallenergie non è un'entità
astratta, eterea, ma è l'emanazione di una partecipata al 49
percento della Regione Valle d'Aosta; allora, che ci si accorga
soltanto dopo un anno e mezzo di questa situazione alquanto
anomala, ci sembra strano! Siamo stati, credo in questo in modo
assolutamente parallelo e concorde con i colleghi del Partito
Democratico, molto fermi nel richiedere che si ripristinasse una
situazione di parità di trattamento fra le utenze e che quindi
venissero ripescate queste utenze, che finora non hanno potuto
presentare o non hanno saputo dell'opportunità di presentare questa
domanda.
Abbiamo presentato un emendamento molto chiaro, abbiamo trovato
delle risorse, si può discutere, Assessore, se sia opportuno
prendere da una parte o dall'altra; le assicuriamo che non è facile
per noi, dall'opposizione, andare a mettere le mani nel bilancio
della Regione e siamo stati ancora questa mattina negli uffici
delle finanze per poter avere le quadrature del cerchio, ma è
molto, molto complicato. Nonostante questo, se vogliamo dare gambe
alla nostra proposta politica, ci sottoponiamo anche a queste
forche caudine.
Il punto però rimane questo: come ripescare queste persone che
si vedranno negare questo. L'emendamento presentato dalla Giunta dà
un piccolo contentino, ma agli utenti che presentino la relativa
domanda entro il 30 giugno e solo a far data dal 1° gennaio 2010:
questa è la differenza di fondo, non per il pregresso, ma solo da
adesso in poi. Questo è il nostro disaccordo e il nostro biasimo va
nei confronti della mancanza di attenzione su questa situazione
degradata in Vallenergie, da tempo lamentata dai consumatori, da
tempo lamentata sulla stampa da cittadini e quant'altro. Noi non
crediamo che questo abbia avuto un'adeguata attenzione.
Secondo problema, Presidente: abbiamo evidentemente diverse
fonti di informazione o diversi angoli visuali, ma per noi
l'automatismo era possibile. Per noi era tecnicamente possibile che
ci si mettesse d'accordo con le società fornitrici di energia
elettrica, per avere a monte, nel convenzionamento fra la Regione e
le società, questo sconto che loro dovevano praticare
subordinandolo al fatto di avere da questa utenza l'assenso alla
sua applicazione.
Rimaneva un problema fra la società e l'utente, ma non
attraverso il meccanismo della domanda individuale, semplicemente
attraverso il meccanismo dell'eventuale opposizione - o disdetta -
rispetto all'applicazione dello sconto. Secondo noi questo era
possibile. Non siamo stati consultati, non abbiamo diritto di
interlocuzione sui tavoli della decisione, ma ci sembrava che
questo avrebbe rimesso molto ordine e non avrebbe sottoposto allo
stress pesante di andare dal più lontano Comune della Valle fino
agli uffici della DEVAL a portare queste domande, per poi vederle
buttare in un cartone, come abbiamo saputo che sono state trattate
dal punto di vista fisico, nell'accoglienza, queste domande.
Quindi il nostro disaccordo sull'emendamento è radicale nella
misura in cui non cogliete un'opportunità che abbiamo indicato e
che riteniamo assolutamente praticabile e sostenibile. Grazie.
Président
- La parole au Président de la Région,
Rollandin.
Rollandin (UV)
- È perlomeno paradossale che si dica che
si è contrari all'emendamento presentato dall'Assessore, che dà la
possibilità di poter fare la domanda fino a giugno, che non ha
nulla a che vedere con l'altro emendamento che diceva: io lo
applico per il periodo precedente... sono due cose distinte,
assolutamente distinte! Il primo sta a dire che nella nuova legge
io do una possibilità di fare domanda fino a giugno, l'altro
diceva: facciamo finta che i due anni sono passati inutilmente, che
poverini non hanno avuto l'informazione. L'informazione non solo
c'è stata, ma daremo documentazione di come è stata fatta
un'informazione puntuale sotto questo profilo anche da
Vallenergie.
Seconda questione: il problema della non conoscenza per parte
nostra dei dati, è perché nemmeno quelli del Consiglio di
amministrazione sapevano di una procedura amministrativa che era
legata al fatto di ricevere domande e di non esaminarle, ma di
tenerle nel cassetto... così è avvenuto! Anche noi siamo convinti
che questa è drammaticamente una situazione che doveva essere
vista, ma se nessuno l'ha portata a conoscenza del Consiglio di
amministrazione, che già - come ben ha detto Louvin - era stato
messo a conoscenza del disagio delle bollette, che arrivavano con
mille euro alla volta, perché si riferivano a dei tempi molto
lunghi, in cui per un po' non era arrivata la bolletta e poi, di
colpo, arrivava la bolletta di 1.000-1.200 euro, altro problema
ancora, cioè di una gestione amministrativa assolutamente disgiunta
dalla responsabilità dei Consigli di amministrazione.
Per quanto riguarda l'automatismo, si dimentica un aspetto
sostanziale. L'automatismo non è applicabile per una semplice
ragione: c'è stato un cambiamento radicale nell'ambito della
possibilità per il singolo utente di scegliere a questo punto non
chi fornisce l'energia, ma chi la vende. La DEVAL continua a
fornire l'energia, cioè il trasporto, l'azienda, la Vallenergie è
quella che invece è responsabile del fatto commerciale, cosa che
pochi hanno seguito. Nel fare questa applicazione l'utente aveva
l'obbligo di dire anzitutto se i dati catastali... ripeto,
"l'obbligo", perché ci sono già delle procedure di infrazione e
anche qui è intervenuta la Magistratura, in quanto c'erano delle
situazioni anomale non denunciate nell'ambito dei dati catastali in
possesso. L'altro aspetto è che io potevo scegliere - come posso
ancora scegliere - quello che è il mio fornitore, tant'è che c'era
il discorso che abbiamo fatto qui... non per fare pubblicità a CVA,
ma CVA - oltre al 30 percento che dava la Regione - ha lo sconto in
più del 10 percento. Chi ha scelto CVA come fornitore, ha uno
sconto che non è più del 30, ma è del 40 percento, però è libero:
se uno vuole scegliere Edison, scelga Edison o altre aziende.
Edison dava 2 buoni di benzina e uno sconto del 2 percento, ognuno
fa i suoi conti, ma non poteva essere automatico, perché io ho il
diritto di scegliere!
Non è più come prima che c'era l'ENEL e tu comunque eri un
dipendente da chi ti forniva l'energia, è cambiata anche questa
società! Quindi è assolutamente sbagliato dire che poteva esserci
l'automatismo, perché questo per legge non può esserci. È una
ragione di più per dire che quello che è stato fatto è l'unica
soluzione possibile e che l'emendamento dell'Assessore è quello che
va nella direzione di dare una possibilità la più ampia possibile
di accedere al beneficio del 30 percento.
Président
- Je soumets au vote l'amendement n° 2 de
l'Assesseur Pastoret qui récite:
Emendamento
Dopo il comma 1 dell'articolo 4 del ddl n. 81 è inserito il
seguente:
"1bis. In deroga a quanto previsto all'articolo 3, comma 2,
lo sconto di cui all'articolo 1, comma 2, si applica, a far data
dal 1° gennaio 2010, agli utenti che presentino la relativa domanda
entro il 30 giugno 2010."
.
Conseillers présents: 31
Votants: 28
Pour: 23
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 4 dans le texte
ainsi amendé:
Articolo 4
(Disposizioni transitorie)
1. Fatta salva la diversa volontà da parte delle imprese di
cui all'articolo 2, comma 1, da comunicare entro trenta giorni
dalla data di entrata in vigore della presente legge, sono
rinnovate per tre anni, a far data dal 1° gennaio 2010, le
convenzioni stipulate ai sensi degli articoli 38, comma 2, della
legge regionale 15 aprile 2008, n. 9 (Assestamento del bilancio di
previsione per l'anno finanziario 2008, modifiche a disposizioni
legislative, variazioni al bilancio di previsione per l'anno
finanziario 2008 e a quello pluriennale per il triennio 2008/2010),
e 8 della legge regionale 23 gennaio 2009, n. 1 (Misure regionali
straordinarie ed urgenti in funzione anti-crisi per il sostegno
alle famiglie e alle imprese). In tal caso, sono fatte salve le
domande già presentate alle predette imprese e lo sconto di cui
all'articolo 2, comma 1, è applicato a far data dal 1° gennaio 2010
mediante accredito effettuato non oltre la terza bolletta
successiva alla medesima data.
2. In deroga a quanto previsto all'articolo 3, comma 2, lo
sconto di cui all'articolo 1, comma 2, si applica, a far data dal
1° gennaio 2010, agli utenti che presentino la relativa domanda
entro il 30 giugno 2010.
Conseillers présents: 31
Votants: 28
Pour: 23
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- L'amendement n° 1 de Vallée d'Aoste
Vive-Renouveau et l'amendement n° 1 du Parti Démocratique, qui ont
le même texte, sont échoués. J'en donne lecture pour le procès
verbal:
Emendamento
Dopo l'articolo 4 è inserito il seguente:
"Articolo 4bis
(Disposizione finale)
1. Le domande per ottenere lo sconto per gli anni 2008 e 2009
sul costo relativo alla componente energia, ai sensi dell'articolo
38 della l.r. 9/2008 e dell'articolo 8 della l.r. 1/2009, possono
essere presentate entro il 30 giugno 2010.".
Je soumets au vote l'article 5:
Conseillers présents et votants: 31
Pour: 26
Contre: 5
Le Conseil approuve.
Président
- Article 6: même résultat.
L'amendement n° 2 de Vallée d'Aoste Vive-Renouveau et
l'amendement n° 2 du Parti Démocratique sont échoués. J'en donne
respectivement lecture pour le procès verbal:
Emendamento
L'articolo 6 è sostituito dal seguente:
"Articolo 6
(Disposizioni finanziarie)
1. L'onere derivante dall'applicazione della presente legge è
determinato complessivamente in euro 5.000.000 per l'anno 2010 e in
annui euro 3.000.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio di previsione della Regione per
il triennio 2010/2012 nell'unità previsionale di base 1.08.02.11
(Altri interventi di assistenza sociale) e al suo finanziamento si
provvede mediante l'utilizzo delle risorse iscritte:
a) nell'unità previsionale di base 1.16.02.10 (Fondo globale
di parte corrente) a valere sull'apposito accantonamento previsto
al punto E.3 (Contenimento dei costi dell'energia elettrica)
dell'allegato 2/A al medesimo bilancio per annui euro
2.000.000;
b) nell'unità previsionale di base 1.16.02.20 (Fondo globale
d'investimento) a valere sull'accantonamento previsto al punto A.5
(Bonifica e reinfrastrutturazione dell'area industriale ex Balzano
di Verrès) dell'allegato 2/B al medesimo bilancio per euro
3.000.000 per il 2010 ed annui euro 1.000.000 per gli anni 2011 e
2012.
3. Per l'applicazione del presente articolo, la Giunta
regionale è autorizzata ad apportare, con propria deliberazione, su
proposta dell'assessore competente in materia di bilancio, le
occorrenti variazioni al bilancio.".
Emendamento
L'articolo 6 è sostituito dal seguente:
1. L'onere derivante dall'applicazione della presente legge è
determinato complessivamente in euro 4.000.000 per l'anno 2010 e in
annui euro 2.000.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio di previsione della Regione per
il triennio 2010/2012 nell'unità previsionale di base 1.08.02.11
(Altri interventi di assistenza sociale) e al suo finanziamento si
provvede mediante l'utilizzo delle risorse iscritte:
a) nell'unità previsionale di base 1.16.02.10 (Fondo globale
di parte corrente) a valere sull'apposito accantonamento previsto
al punto E.3. (Contenimento dei costi dell'energia elettrica)
dell'allegato 2/A al medesimo bilancio per annui euro
2.000.000;
b) nell'unità previsionale di base 1.16.02.20 (Fondo globale
d'investimento) a valere sull'accantonamento previsto al punto A.5.
(Bonifica e reinfrastrutturazione dell'area industriale ex Balzano
di Verrès) dell'allegato 2/B al medesimo bilancio per euro
2.000.000.
3. Per l'applicazione del presente articolo, la Giunta
regionale è autorizzata ad apportare, con propria deliberazione, su
proposta dell'assessore competente in materia di bilancio, le
occorrenti variazioni al bilancio.".
Il y a les amendements n° 3 et n° 4 du Président de la
Région.
Je soumets au vote l'amendement n° 3 du Président de la Région
qui récite:
Emendamento
Prima dell'articolo 7 è inserito il seguente:
"Capo II
Modificazione alla legge regionale 18 gennaio 2010, n. 2, e
disposizione finale".
Conseillers présents et votants: 31
Pour: 26
Contre: 5
Le Conseil approuve.
Président
- Je soumets au vote l'amendement n° 4 du
Président de la Région qui récite:
Emendamento n. 4
Prima dell'articolo 7 e all'interno del capo II, è inserito
il seguente:
"Articolo 6bis
(Modificazione all'articolo 4 della legge regionale 18
gennaio 2010, n. 2)
1. Al termine del primo periodo del comma 2 dell'articolo 4
della legge regionale 18 gennaio 2010, n. 2 (Proroga, per l'anno
2010, delle misure straordinarie ed urgenti in funzione anti-crisi
per il sostegno alle famiglie e alle imprese di cui alla legge
regionale 23 gennaio 2009, n. 1, ed altri interventi), le parole:
"per un importo pari al dovuto per l'annualità 2009" sono
soppresse.".
Conseillers présents: 31
Votants: 26
Pour: 26
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 7:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- La parole au Vice-président Chatrian pour
déclaration d'intention.
Chatrian (VdAV-R)
- Grazie, Presidente.
Per annunciare con rammarico il nostro voto contrario a questo
provvedimento. Avevamo proposto due emendamenti di peso, la
situazione l'abbiamo chiara, come avete potuto constatare.
Oggi questo Consiglio decide di chiudere le porte a circa 18.000
utenze, un terzo dei valdostani, sì, ad un terzo dei valdostani per
quanto riguarda questo provvedimento; 40.000 sono le utenze che
hanno presentato domanda nel 2008-2009, probabilmente sono tutti
ricchi, 18.000 che non hanno presentato la domanda. Ahimè, non li
conosco! Ma il nostro rammarico è legato al fatto che, forse il
numero di 18.000, circa un terzo dell'utenza valdostana, pensavamo
fosse un qualcosa su cui far riflettere quanto meno il Consiglio
regionale. Si chiude le porte, non si dà la possibilità e non
possiamo a questo punto votare a favore di questo
provvedimento.
Ritorno sulla semplificazione che potremmo dare ai cittadini e
sull'automatismo: prima il Presidente ci diceva: libero mercato,
aziende diverse... gli utenti hanno già scelto le loro aziende,
infatti tanti utenti hanno scelto CVA, tanti utenti hanno scelto
Vallenergie, tanti utenti hanno scelto altre cooperative; quindi la
nostra proposta era che si potessero avvisare tutti gli utenti,
ognuno per la sua competenza e per il suo contratto che aveva in
essere, e i cittadini forse, senza recarsi nei vari uffici,
potevano richiedere lo sconto. Quello noi volevamo dire; quindi non
confondiamo la possibilità di scegliere con la possibilità di avere
un automatismo fra cliente e fornitore di energia elettrica!
Grazie.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. In conclusione
confermiamo il nostro voto favorevole rispetto a questo disegno di
legge, che abbiamo voluto, lo abbiamo presentato nelle forme e nei
modi che sono stati ricordati prima, per la durata che prima
abbiamo ricordato.
Prendiamo atto che l'atteggiamento nei confronti di questo
provvedimento è da parte di alcuni colleghi del Consiglio, in
particolare del gruppo consiliare di Vallée d'Aoste Vive-Renouveau,
nel solco della tradizione. Era stato definito un provvedimento
elettoralistico per il passato, oggi non gli si dà forza, la
giustificazione sarebbe che non è stato accettato un emendamento;
noi riteniamo però che questo provvedimento vada incontro alle
esigenze di tutte quelle numerosissime persone che hanno presentato
queste domande, che hanno potuto godere dei benefici e alle quali
li riconosceremo anche per il futuro facendo in modo che questo
provvedimento vada a sostenere, insieme agli altri che abbiamo
assunto con i diversi provvedimenti, le famiglie.
Il nostro voto sarà assolutamente favorevole e deciso rispetto
al sostegno di questa legge; prendiamo atto che per un
atteggiamento che considero abbastanza strumentale, non ci sia
stata la volontà di essere unanimi in questa decisione.
Président
- La parole au Président de la Région,
Rollandin.
Rollandin (UV)
- Nel ribadire il voto favorevole,
vorremmo anche evitare con questo le facili strumentalizzazioni.
Capiamo che il periodo è delicato, che si va verso un momento in
cui può apparire poco simpatico dire: abbiamo lasciato due anni per
fare una domanda e poi arriviamo alla fine dei due anni, e... non
lasciate ancora spazio per fare domande alle famiglie che non hanno
presentato? Orrore! Per tutta risposta, cosa facciamo? Siccome non
ci avete approvato questo emendamento, non votiamo nemmeno la legge
che va a favorire tutti per tre anni!
Noi sicuramente faremo presente che voi siete contrari alla
legge che dà per tre anni l'energia, questo permetteteci di dirlo.
Diremo: ci dispiace che questo gruppo, o nuovo gruppo, è contrario
a dare l'energia per tre anni. A noi dispiace che abbiate questo
atteggiamento, perché ci è difficile capirlo. Ho capito il fatto
che voi volevate giocare su questo argomento in un certo modo, ma
due anni di tempo per fare una domanda, in un periodo di crisi,
dove sono andati... hanno fatto la coda, in altre zone, per avere
la tessera che dava certi interventi dello Stato che davano 40
euro! Uno, a fronte di questo, non ha tempo per presentare la
domanda per il bonus energia? Molto probabilmente credo che queste
persone non avevano un grande interesse; l'informazione c'era,
quindi riteniamo che non solo questo provvedimento che va per tre
anni a dare garanzia agli utenti è un provvedimento giusto e
corretto, ma ci spiace che venga osteggiato da una forza che
dall'altra parte vorrebbe che, per chi non ha fatto domanda per due
anni, si aprissero le porte per qualcosa di nuovo... questo mi
rimane incomprensibile!
Siamo convinti da un punto di vista amministrativo e logico che
questa sia una decisione corretta, sia quella di dare la
possibilità per tre anni di avere l'energia con questo sconto che
riteniamo valido per il momento e, nel contempo, abbiamo spiegato
le ragioni per cui non riteniamo utile ulteriormente prorogare una
possibilità che era già stata data.
Riconfermiamo quindi il nostro voto favorevole alla legge da noi
presentata.
Président
- La parole au Conseiller Rigo.
Rigo (PD)
- Volevo fare una precisazione rispetto alle
dichiarazioni che ha fatto la collega Fontana, che ha già espresso
il voto favorevole del nostro gruppo. Volevo fare una precisazione
rispetto al nostro voto e all'ultima dichiarazione del Presidente
Rollandin.
Abbiamo presentato quell'emendamento, Presidente, perché eravamo
preoccupati a novembre/dicembre, nel momento della discussione sul
bilancio regionale, quando in commissione abbiamo discusso del
buono energia, e tutti i commissari sono rimasti increduli per il
fatto di non sapere che erano pochissime le domande presentate!
Quindi ci eravamo preoccupati e, domandati che, forse,
l'Amministrazione regionale e Vallenergie non avevano messo in atto
tutte le necessarie opere d'informazione, abbiamo pensato di
presentare questo emendamento. E non per camminare più avanti della
Giunta, ma perché ci sembrava corretto vedere se era possibile
prima di tutto capire cos'era successo, e poi - se effettivamente
il numero di persone che non hanno fatto domanda è esorbitante -
perché non hanno fatto domanda, dal momento che la crisi ha
investito tutti, e quando giustamente il Presidente ha detto: ci
sono delle possibilità, le famiglie, le persone accedono subito
agli uffici... con questo emendamento volevamo anche capirne le
ragioni ed agire di conseguenza.
Président
- La parole au Conseiller Louvin, toujours pour
déclaration d'intention.
Louvin (VdAV-R)
- Pour renforcer la déclaration
d'intention déjà annoncée par mon collègue Chatrian.
Non esiste ancora a nostra conoscenza una norma, un editto, una
consuetudine che obblighi a dare ragione al Governo Rollandin, non
esiste, non l'abbiamo trovata, ma è possibile che sia in
pubblicazione! Presidente, non c'è un obbligo morale di darle
ragione su questa questione. La coerenza che noi, nel nostro
piccolo, "molto piccolo" naturalmente, rivendichiamo sta nel dire
che questa partita è stata giocata molto male, malissimo, nell'arco
di due anni perché, Presidente, se ci sono delle società fornitrici
di energia elettrica, che - come la cooperativa forza e luce di
Gignod - hanno 4.350 utenze di abitazioni principali in Valle
d'Aosta ed evadono 4.350 domande di applicazione del beneficio
dello sconto fin dal 2008, sicuramente c'era modo di giocare bene
questa partita.
Nel plotone delle società una ha fallito la sua missione; su
46.000 utenze in Valle d'Aosta ne ha evase zero e ne ha 18.000 che
si sono perse per strada. Se accanto a questa situazione dobbiamo
mettere un bollino verde e dire che è stato tutto fatto bene dalla
Giunta regionale, abbiamo soltanto provato magari se non era il
caso di recuperare, ma naturalmente non è così importante, quindi
diamo il nostro sostegno, eccetera... no! Questo è un voto
politicamente di certificazione di una sconfitta gestionale, perché
non ci si può nascondere dietro le proprie responsabilità quando si
ha partecipazione così rilevante come si ha in Vallenergie.
Non si può dire: "i nostri consiglieri di amministrazione non
erano venuti a sapere cosa succedeva nelle procedure"; questa
vicenda è esplosa ben prima e c'erano tutti i tempi e i modi per
intervenire! Si interviene tardi, si interviene male e si lasciano
per strada un terzo delle utenze valdostane. Su questo noi diciamo
"no"! Non sul principio, non sul fatto che venga applicato lo
sconto, perché sappiamo bene che questo è utile e positivo per le
famiglie valdostane, ma sul come viene gestita questa partita, sul
come è stata gestita elettoralisticamente nel 2008, sul che cosa si
è fatto credere alle utenze valdostane, cosa si aspettavano di
trovarsi come alleggerimento in bolletta, e cosa invece si sono
trovate, soprattutto però, oggi, in questa legge, sul come viene
gestita la partita nei confronti di quanti sono stati - ripeto -
lasciati per strada.
Il nostro, Presidente Rollandin, è un giudizio, ce lo consenta -
sarà una delle poche cose che ci rimangono ancora e noi ci
accontentiamo di poco nel nostro piccolo -, ma le significhiamo il
disaccordo non nostro solo personale, ma di tanti valdostani, di
tante persone che hanno case, che non per i motivi di distrazione
come ha fatto emergere nel suo intervento, ma magari perché sono
persone in difficoltà, o sono persone a mobilità ridotta, o sono
persone che hanno difficoltà di varia natura, e non sono riuscite
ad approfittare di questa agevolazione.
A questo fallimento gestionale e amministrativo noi apponiamo
quindi la nostra sanzione di disaccordo politico.
Président
- La parole au Conseiller La Torre.
La Torre (FA)
- Evidentemente per annunciare il voto
favorevole.
Devo dire, Consigliere Louvin, che non sono d'accordo con lei.
Il suo è un intervento che veramente cerca di confondere anche un
po' le cose, perché andare a dire che Vallenergie non funziona... è
noto che questa società ha avuto una serie di problemi ed erano già
stati evidenziati e, se questi problemi c'erano all'interno della
società, c'erano in tutta la società, e si sono riverberati anche
in questa fase di raccolta delle domande che oggi scopriamo così
significativa.
La questione però è diversa. La Giunta regionale si è assunta
quest'azione amministrativa a vantaggio dei cittadini e lo ha fatto
in una maniera corretta, perché non ci dobbiamo dimenticare - e non
credo che lei adesso diventi di colpo un fautore dello stile
italico delle sanatorie - che esiste anche una cittadinanza attiva,
che esiste una partecipazione culturale del cittadino nei confronti
delle iniziative che vengono fatte con i soldi dei cittadini. E non
sarebbe neanche corretto quello che lei dice nei confronti di tutti
quei cittadini che nei due anni hanno presentato le domande, perché
tutti quelli che hanno presentato le domande hanno avuto la serietà
e l'impegno di cittadinanza attiva di partecipare concretamente con
la loro richiesta; non credo che debbano essere considerati degli
stupidi e, in qualche modo, vanno rispettati. Quindi credo che i
termini, che erano dei termini ampi - come è stato spiegato - sono
dei termini che permettevano a tutti di esercitare il proprio
diritto nel momento stesso in cui lo richiedevano.
Ci siamo lamentati tante volte che vogliamo dei cittadini e non
dei sudditi; certamente forse non esiste quello che diceva lei, il
decreto imperiale, come scherzava, ma non esiste neanche un decreto
per cui un cittadino comunque non debba fare niente per dimostrare
rispetto verso un impegno che viene messo in campo dalla
collettività. Credo che il minimo che si possa chiedere a qualcuno,
quando gli si offre l'opportunità di avere uno sconto - in questo
caso sull'energia elettrica - sia quello di dare la sua adesione a
questo impegno.
E poi certamente possiamo dire che Vallenergie non funziona, ma
non è che non funziona su questo, non funziona nel suo complesso
per tante motivazioni, non ultima quella che noi non la
controlliamo e, a questo riguardo, se qualcuno si ricorda, avevo
fatto anche un intervento sulle problematiche di Vallenergie, ma
credo che questo sia un altro discorso.
Non è corretto oggi creare questo dibattito conflittuale su un
argomento che invece dovrebbe vederci soddisfatti, certamente non
soddisfatti appieno, perché 18.000 valdostani forse non hanno
capito l'occasione che si dava loro, perché si dava loro
un'opportunità. Forse non l'hanno capito o forse a qualcuno - come
suggerisce giustamente Salzone - non interessa, non lo so questo,
ma non è corretto portare in quest'aula un dibattito in questi
termini, perché quando l'Amministrazione agisce per il meglio, è
giusto riconoscerglielo, altrimenti si crea una confusione ai
cittadini e non si riesce più a capire qual è la buona politica o
la cattiva politica.
Non credo, quindi, che lei voglia essere il fautore delle
sanatorie, lo stile italico; non credo che il nuovo movimento parta
indirizzandosi su questa strada, non mi parrebbe proprio il caso!
Anzi, ritengo che sia opportuno e giusto segnalare come la
cittadinanza attiva, cioè il partecipare alle iniziative
dell'Amministrazione sia da premiare, specialmente quando i
termini, come in questo caso, erano dei termini che consentivano a
tutti... e non c'è, nel dire questo, né malafede, né tentativo di
creare un contrasto con le sue parole, ma solo di riportare le cose
nella realtà. Trovo quindi che questo dibattito si stia sciogliendo
in un modo non corretto, e non trovo la vostra posizione
comprensibile.
Président
- Je soumets au vote la loi dans son
ensemble:
Conseillers présents et votants: 31
Pour: 26
Contre: 5
Le Conseil approuve.
