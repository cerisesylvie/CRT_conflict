Classificazione
SPORT E TEMPO LIBERO
Sport invernali



Oggetto del Consiglio n. 3100 del 8 novembre 2007 - Resoconto
OGGETTO N. 3100/XII - Disegno di legge: "Modificazioni alla
legge regionale 31 dicembre 1999, n. 44 (Disciplina della
professione di maestro di sci e delle scuole di sci in Valle
d'Aosta. Abrogazione delle leggi regionali 1° dicembre 1986, n. 59,
6 settembre 1991, n. 58 e 16 dicembre 1992, n. 74)".
Président
-Nous étions en train d'examiner les
amendements.
La parole au Vice-président Tibaldi sur l'amendement n° 6 du
groupe "CdL".
Tibaldi (CdL)
- L'emendamento n. 6 e altri che seguono,
che sono concatenati, tendono a dare soluzione al problema che
abbiamo evidenziato questa mattina sia con gli emendamenti
precedenti, sia in sede di relazione introduttiva. Questo
emendamento ha una funzione fondamentale: trasferisce dalla sede
dell'AVMS alla struttura regionale competente la tenuta dell'albo
professionale, tant'è che si dice che la struttura regionale
competente
"conserva ed aggiorna, inoltre, l'Albo professionale
regionale dei maestri di sci di cui all'articolo 10"
. Ci sembra
un principio fondamentale che, come avviene anche per altre
professioni turistiche di cui l'Assessore Pastoret è a conoscenza,
la tenuta degli albi professionali sia effettuata presso gli uffici
dell'Assessorato e non sia invece demandata, come è stato
erroneamente - noi diremmo irregolarmente - fatto finora ad
un'Associazione di maestri di sci, che, pur avendo una sua
legittimità dal punto di vista della tutela delle aspettative e le
funzioni della categoria, non ha alcuna ragione di farlo per quanto
riguarda gli aspetti professionali ed ordinamentali.
Devo dire che stamani in coda di mattinata mi ha sorpreso
l'intervento del Presidente Caveri, così accalorato e carico anche
di una certa demagogia, che in genere lo stesso Presidente ama
rifuggire; in questo caso non abbiamo capito perché abbia dovuto
"arrampicarsi sui vetri" della demagogia per cercare di
giustificare l'ingiustificabile. Parlare oggi di riserva esclusiva
statutaria è sacrosanto, l'articolo che lei ha citato e che
riferisce la competenza alla Regione Valle d'Aosta, alla potestà
legislativa valdostana in materia nessuno lo vuole disconoscere o
annullare, ma ricordiamoci che ci sono dei principi fondamentali
dell'ordinamento e tra questi la Costituzione italiana, che sono
sovraordinati. Noi allora crediamo che in materia debba essere
fatta un po' di chiarezza, per questo abbiamo inteso cominciare dal
conferire alla struttura regionale competente tale importante
funzione. Qui non si tratta di confondere il sostegno ai maestri di
sci, ossia non è che chi vota questa legge come chi ha votato la n.
44/1999 sia pro maestri di sci e chi fa obiezioni diverse sia
contro i maestri di sci. Qui tutti quanti - credo fermamente -
siamo favorevoli allo sviluppo, al potenziamento e alla
valorizzazione di questa categoria professionale, che nell'ambito
delle professioni turistiche è la più importante per il fatto che
siamo una regione di montagna, una Regione che ha fatto del turismo
invernale e di alta quota uno dei suoi fiori all'occhiello, una
delle sue vocazioni principali. Naturalmente chi come noi propone
un "set" di emendamenti che vuole riportare un po' di ordine nella
materia non va senz'altro a collidere come intenzioni nei confronti
delle aspettative di crescita e di valorizzazione dei maestri di
sci. Non è il caso di andare a scomodare persone importanti e che
non stanno bene solo per cogliere degli aspetti emotivi, come ha
fatto oggi il Presidente, piuttosto ragioniamo sui fatti, sugli
istituti giuridici e le funzioni degli enti.
Ho ascoltato con attenzione la relazione fatta dalla Cooperativa
"Sport Turismo" in sede di audizione in Commissione; innanzitutto è
illiberale che vi sia questa costrizione che chi appartiene al
collegio, chi viene iscritto all'Albo dei maestri di sci debba
necessariamente essere inserito all'AVMS. Non riusciamo a
comprendere questa obbligatorietà, che stride con l'altro divieto
di associazione, qui l'associazione è imposta, quindi limita la
libertà di scelta per quanto riguarda le aspirazioni sindacali, le
inclinazioni politiche, le simpatie e le antipatie. L'AVMS ha
diritto di esistere, ma non ha il diritto di avere il privilegio
della totalità degli iscritti al Collegio regionale. A questa
iscrizione totalitaria corrisponde anche un privilegio in termini
economici, allora perché non si può aprire le porte non alla
liberalizzazione selvaggia, ma ad un ordinato svolgimento in un
libero mercato delle concorrenze che ci possono essere non solo fra
le associazioni, ma anche fra gli interessi e i sentimenti che
possono essere valorizzati o contrastati dai diversi sindacati
presenti a tutela della categoria. Ci ha veramente stupito
l'intervento, a nostro avviso assolutamente improvvido, del
Presidente dell'AVMS quando su "La Stampa" di qualche giorno fa, di
fronte alla notizia dello "strappo" dei maestri di sci, ovvero di
questa nuova Associazione, piccola numericamente, con 20 iscritti,
ha detto: "vedremo quanti saranno", usando un tono minaccioso come
per dire: "vedremo se riusciranno a costituire qualcosa o se noi
con la forza della legge costruita "ad personam" riusciremo a
bloccarli". Penso che per una persona della statura come Cuc, che
ha avuto un ruolo anche nella scorsa legislatura, persona simpatica
e stimabile, un'affermazione del genere non lo qualifica, anche
perché si mette in una situazione di rifiuto di un confronto e di
un concorrenza, di una libertà associativa che invece dovrebbe
essere promossa da una Regione come la nostra. Sappiamo che l'AVMS
nel surrogare indebitamente questo ruolo di collegio ha anche
costruito "ad hoc" questa riforma normativa, perché tale riforma
normativa è stata preparata dai vertici dell'AVMS ed è stata
presentata ad una minoranza della categoria dei maestri di sci,
perché ne abbiamo visti diversi che manco conoscevano i contenuti,
checché ci sia stato detto in IV Commissione che è stata votata a
maggioranza, ma una maggioranza che è costituita da quei voti
ponderati che sono condizionati dal peso che hanno le principali
scuole di sci; di conseguenza, che la categoria sia stata coinvolta
nella misura in cui ci è stato raccontato dal Presidente
dell'AVMS... abbiamo scoperto nel giro di qualche giorno che così
non sono andate le cose.
Quali sono gli interessi che si vogliono tutelare: quelli di
qualcuno che governa e condiziona la categoria per fini che sono
meramente di parte, oppure si vuole ragionare in termini
prospettici e dire possiamo e dobbiamo crescere tutti insieme, ma
con una certa libertà di azione? Altrimenti il sistema è truccato e
drogato ed è un sistema che non può continuare a stare in piedi
secondo tali presupposti, tanto meno con presupposti di legittimità
che vengono stabiliti con legge regionale. Queste dichiarazioni di
cui vi parlavo prima sono veramente pesanti, sono delle minacce che
non legittimano l'AVMS a continuare ad essere tenutaria di un albo,
che, a nostro avviso, deve essere ricondotto alla struttura
regionale competente. Questo è il primo di una serie di emendamenti
che sottoponiamo all'attenzione del Consiglio; alcuni si innestano
sul disegno di legge n. 181 e altri sulla legge n. 44. Per
un'analogia molto fantasiosa, l'Assessore dice che non vuole
parlare della legge n. 44 perché ormai consolidata, noi siamo
intervenuti sul disegno di legge n. 181 e a cascata sulle altre
parti della legge che sono compromesse da una variazione di tale
tipo. L'illustrazione è sufficiente, la valutazione adesso è del
Consiglio.
Presidente
- La parola al Presidente della Regione,
Caveri.
Caveri (UV)
- Avevo promesso di dare questo riferimento
legislativo e l'occasione è anche interessante per dire - questa è
l'ultima volta che interverrò, spetterà poi all'Assessore
competente intervenire - che il vostro emendamento è così
strampalato da essere in contraddizione con tutto quello che il
collega Frassy ha detto stamani...
(interruzione del Consigliere Frassy, fuori
microfono)
... oltretutto che lei caschi nelle mie provocazioni non mi
interessa, visto che non faccio il pescatore di professione, se lei
cade nella rete, tutto è pensabile, ma non che io la tiri a bordo,
io la lascio direttamente nell'acqua!
Perché non funziona il vostro ragionamento? Avete fatto tutto un
ragionamento stamani sul fatto che la libertà, gli avvocati devono
tenere il loro albo, i geometri e i giornalisti, adesso mi dite che
l'albo deve essere tenuto dalla Regione. Ragazzi, delle due l'una!
L'articolo 27 della legge n. 44/1999 dice:
"L'AVMS è organo di
autogoverno e autodisciplina della professione e svolge tutti i
compiti demandati ai collegi regionali previsti dalla legge n.
81/1991..."
. Non è quindi che improvvidamente questa
Associazione si sia impadronita del Collegio regionale, ma questa è
stata una volontà del legislatore nel 1999, anzi bisogna dire che
il fatto che all'articolo 10 si dica che l'albo professionale è
istituito presso l'Associazione è derivante dal fatto che vi è
un'esatta coincidenza fra l'Associazione e il Collegio regionale,
coincidenza che è stata scelta dal legislatore regionale. Fra
l'altro, l'Associazione non è un'associazione qualunque, perché
all'articolo 26 si chiarisce che l'Associazione è dotata di
personalità giuridica, derivante da una scelta all'epoca del
legislatore. L'impianto allora può non piacere, mi sembra di capire
che voi vogliate una pluralità di associazioni, la vostra logica è
di tornare a 42 associazioni così siamo tutti contenti, si va dallo
"snowboard" che si fa la sua Associazione, ad un'altra
Associazione... Io credo che la soluzione all'epoca scelta dal
legislatore sia equilibrata ed intelligente soprattutto perché
l'articolo 26 garantisce che lo statuto dell'AVMS è democratico,
prevede dei criteri di elezione, di rappresentatività; quindi
questo discorso di immaginare che tale Associazione sia una specie
di orrenda Associazione per delinquere è ridicolo. Volevo comunque
solo limitarmi a dire che, rispetto al Collegio regionale, vi è
chiarezza, vi è l'articolo 27.
Presidente
- La parola al Consigliere Frassy.
Frassy (CdL)
- Non vorrei apparire ripetitivo,
Presidente, ma, visto che lei ha ripetuto i concetti con i quali
abbiamo chiuso la discussione dei lavori di stamani sul secondo
emendamento che veniva messo in votazione e oggi sul nostro terzo
emendamento lei ha ripetuto una serie di concetti, che è
liberissimo di ripetere, ma ciò che non è liberissimo di fare è di
travisare il pensiero politico del nostro gruppo, cercando di
individuare delle contraddizioni che non esistono assolutamente,
cercherò di dimostrarle che ancora una volta sta cercando di
"andare a pesca". Vi sono 2 possibilità di gestire la
regolamentazione di un'attività professionale, vi è l'attività di
autogoverno che è praticata dalla maggior parte delle categorie che
svolgono attività professionali normate con legge dello Stato,
stamani parlavamo degli avvocati, ma potremmo parlare dei
ragionieri, dei commercialisti, dei giornalisti, ma l'elencazione
sarebbe infinita. Faccio una parentesi: parlando di giornalisti,
visto che lei, io e qualche altro collega abbiamo l'iscrizione
all'Albo dei giornalisti, chi nell'elenco pubblicista e chi
nell'elenco professionista, sappiamo cos'è l'albo e cosa è
l'Associazione... l'Associazione valdostana, l'Associazione
piemontese... sono concetti che sono distinti. L'altra modalità è
quella della struttura regionale ed è già praticata, come diceva il
collega Tibaldi, per altre professioni turistiche anche per il
requisito di condizioni che consentono di spendere una qualifica
piuttosto che un'altra: penso alla qualifica dell'essere o non
essere artigiani, piuttosto che delle altre professioni di tipo
turistico. In questo caso la gestione è effettuata dalla struttura
regionale competente.
Il problema non sta nel definire in questa sede quale dei 2
meccanismi sia migliore, dal nostro punto di vista, è sicuramente
migliore l'autogoverno, perché va incontro ad un principio di
autonomia organizzativa della vita professionale, ma, rimanendo
all'articolato della legge n. 44, è evidente che questa struttura
competente - ma non sappiamo fino a che punto lo sia, comunque è
così che viene definita - è onnipresente in tale materia. Ci
sembrava nell'economia della rimodulazione dell'articolato
legislativo assegnare, sul pari di quanto è accaduto per le altre
professioni turistiche, alla struttura competente la tenuta
dell'albo. Quello che deve essere chiaro, Presidente... e mi
dispiace dover dire che a lei è chiaro, ma non è chiaro nel momento
in cui lo espone all'aula, perché, quando ne parliamo a margine dei
lavori del Consiglio, lei ci dimostra di aver capito perfettamente
il nostro distinguo, come è preso da sindrome di microfono inizia a
fare il demagogo e certe volte quella demagogia che lei contesta ai
banchi dell'opposizione la riveste perfettamente dai banchi del
Governo. Il discorso di fondo è uno solo: lei ha citato l'articolo
27, ma dovrebbe citare in quell'articolo non solo il comma 1, dove
dice che l'AVMS è organo di autogoverno e di autodisciplina della
professione, ma il comma 2, dove si dice: "in particolare, l'AVMS
provvede alla preparazione tecnica, culturale... alle intese con
gli impianti a fune, all'organizzazione e promozione di
manifestazioni, alla promozione di studi, alla diffusione di
informazioni..."
(interruzione del Presidente della Regione, fuori
microfono)
... ma è questo l'equivoco di fondo, perché non c'è nessun albo
professionale che svolga tali cose in regime di monopolio; tutte
tali attività sono legittime e lecite, ma sono tipicamente
associative e in quanto tali devono poter essere svolte da chiunque
si associ! Il problema è che il comma 2 nell'elencare queste
attività va legato all'articolo 28 degli interventi finanziari, che
dice che tutte queste attività di tipo associativo, fatte
dall'AVMS, sono finanziate con contributi regionali dal 60 al 100%,
il che vuol dire che l'Associazione che domani mattina io e lei
dovessimo costituire non avrebbe il diritto "ex lege" di ottenere i
contributi, di conseguenza si andrebbe a creare un meccanismo di
disparità di trattamento rispetto alle libere associazioni
garantite dall'articolo 18 della Costituzione.
Cosa vogliamo significare con tale ragionamento? Che la
concorrenza fa bene, perché questa logica è la logica dei regimi
che porta alla filosofia del partito unico. Pensiamo di averlo
superato da un pezzo questo tipo di ragionamento; devo dire che
invece probabilmente nel suo partito c'è ancora la concezione che
l'autonomia corrisponde ad "Union Valdôtaine", di conseguenza c'è
la concezione del partito unico. Non vi siete resi conto che alla
fine siete rimasti da soli.
Presidente
- Pongo in votazione l'emendamento n. 6 del
gruppo "La Casa delle Libertà", che recita:
Emendamento
Prima dell'articolo 1 è inserito il seguente:
"Articolo 01
(Modificazione all'articolo 1)
1. Al comma 2 dell'articolo 1 della legge regionale 31
dicembre 1999, n. 44 (Disciplina della professione di maestro di
sci e delle scuole di sci in Valle d'Aosta. Abrogazione delle leggi
regionali 1° dicembre 1986, n. 59, 6 settembre 1991, n. 58 e 16
dicembre 1992, n. 74), è aggiunto, in fine, il seguente periodo
"Conserva ed aggiorna, inoltre, l'albo professionale regionale dei
maestri di sci di cui all'articolo 10.".
Consiglieri presenti: 33
Votanti: 30
Favorevoli: 7
Contrari: 23
Astenuti: 3 (Ferraris, Fiou, Ottoz)
Il Consiglio non approva.
Presidente
- La parola al Consigliere Sandri
sull'articolo 1.
Sandri (GV-DS-PSE)
- Per dichiarazione di voto anche sul
complesso della legge. Per varie motivazioni purtroppo non abbiamo
potuto seguirla con la dovuta attenzione, ma ho visto che altri
gruppi di opposizione lo hanno fatto. È una legge che in parte
abbiamo condiviso perché nel 1999 ha messo un po' di ordine in una
situazione molto complicata e confusa, ma che oggi dà il segno del
superamento da parte dei tempi. Alcune delle osservazioni che sono
state fatte e che abbiamo condiviso con il nostro voto ci portano
oggi a ripensare a quelle scelte e rivediamo in questa situazione
una situazione non più all'altezza dei tempi, non più all'altezza
di quella necessità di quella sana concorrenza e diversificazione
di soggetti che è non solo uno degli elementi del cosiddetto
"mercato", ma anche elemento fondamentale della democrazia, per cui
sul testo del disegno di legge ci asterremo.
Presidente
- La parola al Consigliere Frassy.
Frassy (CdL)
- Penso che vi siano poche cose da dire
sull'articolo 1, salvo che molte volte nell'eccesso di dirigismo si
rischia il senso del ridicolo. Va bene che qui il senso del
ridicolo è un po' mitigato da questa foca che è citata
nell'accezione tecnica delle pelli di foca. Vorrei che qualcuno mi
spiegasse qual è l'esigenza di questo codicillo ad un testo che era
di per sé chiaro, perché, quando si parla di sci, si sottintende un
concetto dinamico di scivolamento e, visto che scivolamento per una
legge fisica viene dall'alto al basso, è evidente che per poter
scivolare bisogna essere arrivati in alto. Che poi ci si arrivi con
lo skilift, con l'elicottero o con le pelli di foca, come qui è
stato aggiunto, penso che abbia poca valenza rispetto all'attività
della discesa, nella quale si deve cimentare il maestro con gli
allievi. Penso perciò che sia l'evidenza - in apertura dell'esame
dell'articolato - di come certe volte "a spaccare il capello in
quattro" si rischi solo di cadere nel ridicolo, per questo motivo
ci asteniamo.
Presidente
- Pongo in votazione l'articolo 1:
Consiglieri presenti: 34
Votanti e favorevoli: 24
Astenuti: 10 (Bortot, Ferraris, Fiou, Fontana Carmela, Frassy,
Ottoz, Sandri, Squarzino Secondina, Tibaldi, Venturella)
Il Consiglio approva.
Presidente
- La parola al Consigliere Frassy
sull'articolo 2.
Frassy (CdL)
- Vorrei solo fare la memoria storica di
questa legge, perché il suo predecessore nel 1999 difendeva e
sosteneva con forza e con foga quello che adesso viene spuntato
dalla legge del 1999, ossia la figura dell'allenatore regionale.
Avevamo sostenuto nel 1999 che l'invenzione della figura
dell'allenatore regionale era ridicola sul presupposto che gli
istruttori tecnici sono tali in quanto siano riconosciuti a livello
di Federazione nazionale; avevamo evidenziato che c'era il rischio,
ammesso che si riuscisse a concretizzare la figura dell'allenatore
regionale, di creare allenatori di serie B, ci compiacciamo del
fatto che nella modifica che fa parte dell'articolo 2 che andiamo a
votare fra le altre cose si vada ad spuntare la figura
dell'allenatore regionale, in quanto immaginiamo che sia stato un
fallimento dopo 8 anni di applicazione della legge n. 44, o ci sono
motivazioni diverse, Assessore?
Presidente
- La parola al Consigliere Ottoz.
Ottoz (GM)
- Nel 1999 su questa cosa ebbi un'abbastanza
accesa disputa con l'allora Consigliere Cuc, attualmente Presidente
della Sezione valdostana maestri di sci, dicendo che era
illegittimo, perché, essendo la professione di maestro di sci una
di quelle normate per legge, come 1 delle 4 uniche professioni
sportive normate per legge, non si poteva fare. Persi la battaglia,
pur essendo in maggioranza, perché invece alla fine passò. Oggi
contrapponiamo una situazione di possibilità di più associazioni,
quindi di maggior potenzialità e concorrenza nel mercato, con
l'alternativa ad una situazione che era molto complessa nel
1991-1992 quando fu fatta la legge nazionale, non perché vi fosse
allora una pluralità di associazioni che generava problemi, ma
perché c'era una pluralità di scuole di maestri di sci. Il problema
era nato perché c'erano quelli dell'Alpe di Siusi, piuttosto che
quelli dell'Appennino, piuttosto che quegli altri AMSCI non AMSCI,
il Presidente Caveri lo ha ricordato, i quali tutti facevano i loro
maestri di sci e non c'era un livello sufficientemente uguale di
preparazione per tutti i maestri. C'era il rischio - dicevamo
scherzando fuori microfono - che in Abruzzo c'era addirittura un
Assessore maestro di sci che faceva gli esami agli allievi, quindi
voi capite... La contrapposizione oggi fra la possibilità di avere
più di un'Associazione e l'impossibilità di averla, quale è
ipotizzata da questa legge, fa sì che si perda di vista il punto,
perché il punto è che comunque l'unico legittimato a fare una
scuola che licenzi maestri di sci è il collegio, mentre la
pluralità di associazioni oggi porterebbe forse ad altri
inconvenienti, ma sicuramente non alla situazione pre-legge del
1999; quindi stiamo parlando di 2 fattispecie diverse.
Per quanto riguarda questo articolo 2, devo dire che si è
ricorsi ad un "escamotage", ossia si è finalmente preso atto che
non possiamo fare gli allenatori perché è una prerogativa della
Federazione e della FISI - infatti scriviamo allenatore tecnico
nazionale formato dalla FISI -, però andiamo ad inventare al comma
4 che la qualificazione di cui al comma 1, che non è più
allenatore, ma istruttore regionale, è fatto di nuovo dall'AVMS,
ossia "quello che è uscito dalla porta rientra dalla finestra" e,
se questo istruttore rientra nell'ambito delle normali materie che
sono oggetto dei corsi per la formazione di maestri di sci, questo
è assolutamente inutile. Se invece è un istruttore tecnico, una
specie di allenatore che non si chiama allenatore, è illegittimo
come era illegittimo quello che oggi andiamo a modificare, ossia la
lettera c), comma 1, articolo 4 della n. 44/1999. O questo
istruttore è uno istruttore sportivo, e non lo può essere,
altrimenti non c'è bisogno di metterlo in quanto è già detto che è
l'AVMS che organizza i corsi di formazione in accordo e sotto la
vigilanza della struttura competente, quindi non riesco a capire
questo comma 4, esaminando l'articolo nella sua interezza. Si è
capito che quello che non si poteva fare si è dovuto togliere e si
è dovuto prendere atto del fatto che esiste la FISI, purtroppo è
stabilito per legge, però si inventa questo corso di istruttore
tecnico regionale che non si capisce bene se abbia o no una valenza
per quanto riguarda l'istruzione sportiva, perché, se così è, non
si può fare, mentre, se così non è, non si capisce tanto bene a
cosa serva. Se è un semplice titolo per cui l'AVMS stabilisce quali
maestri possono fare gli insegnanti dei corsi e quali no, non c'è
problema perché i corsi dovranno essere fatti, come si identifica
il direttore di scuola... va tutto bene; se questo invece è un modo
per far rientrare l'allenatore senza chiamarlo allenatore, non è
accettabile. Se questo è il chiarimento che mi darà l'Assessore,
non potrò votare questo articolo; se invece l'Assessore mi dirà:
"assolutamente, questo non è un istruttore tecnico sportivo, è un
istruttore dei corsi e quindi non va sugli allievi, sui clienti
come istruttore, ma va a fare l'istruttore ai corsi ai maestri",
non c'è nessun problema, l'Assessore lo chiarisca e l'articolo va
molto bene.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Intanto, se mi consente il collega
Frassy, ritorno all'articolo 1: le pelli di foca, lo scivolamento,
ha ragione, ma pensavo che la legge non si rivolgesse solo alle
persone perspicaci come lei, che ha colto esattamente ciò che è
diventato lapalissiano da mettere qui dentro, ci sono anche quelli
a cui bisogna dire in modo chiaro che ci sono queste cose. Battuta
per battuta, me la consenta!
È vero, è stato espunto l'istruttore regionale. L'osservazione
che fa il collega Ottoz, quale dei 2 casi è, il riferimento è
all'articolo 4, comma 1, punto b):
"istruttore tecnico
regionale..."
- che non è stato modificato -
"...
autorizzato all'insegnamento nelle materie teoriche e pratiche in
occasione dei corsi di formazione e dei corsi di aggiornamento
organizzati ai sensi della presente legge"
.
Presidente
- La parola al Consigliere Ottoz, per
dichiarazione di voto.
Ottoz (GM)
- Ringrazio l'Assessore per il chiarimento, ne
prendo atto quindi voterò l'articolo. Vorrei ricordare che la
distinzione pelli di foca... per quanto ne posso sapere io, che non
avevo neanche colto questo aspetto, mi sembra che abbia più
attinenza con l'annoso e difficile problema di chiarire fra il CAI
e la FISI chi fa i maestri, chi non può fare i maestri, se chi
insegna le passeggiate, è un maestro di sci... è un problema
abbastanza complesso e qui si chiarisce che il maestro può andare
su fattispecie semplici e adatte alla sua specializzazione a fare
un'attività che in altri ambiti può fare una guida di sci, ossia
accompagnare in un'escursione in montagna gli sciatori.
Presidente
- Pongo in votazione l'articolo 2:
Consiglieri presenti: 32
Votanti e favorevoli: 24
Astenuti: 8 (Bortot, Ferraris, Fiou, Fontana Carmela, Frassy,
Squarzino Secondina, Tibaldi, Venturella)
Il Consiglio approva.
Presidente
- All'articolo 3 vi sono gli emendamenti n. 7
e n. 8 del gruppo "La Casa delle Libertà", nonché i sub-emendamenti
n. 16 e n. 17 sempre di tale gruppo.
La parola al Consigliere Frassy.
Frassy (CdL)
- L'emendamento n. 7 viene ritirato e
illustro il sub-emendamento n. 16. Il sub-emendamento n. 16
comporta la soppressione del comma 4 dell'articolo 3 del disegno di
legge di Giunta, che istituisce il comma 6bis. Il comma 6bis
recita:
"A seguito del conseguimento dell'abilitazione tecnica,
i maestri di sci o di snowboard sono tenuti, ai fini
dell'iscrizione..."
- salto le parti non significative -
"... a svolgere presso una scuola di sci... e sotto la vigilanza
del direttore della scuola, un periodo di pratica
professionale..."
. In questa articolazione riscontriamo
un'originalità che non ha precedenti nella regolamentazione delle
professioni. Le professioni si distinguono normalmente per aver
conseguito un'abilitazione che dà titolo all'esercizio di quella
attività professionale che, se viene esercitata in assenza di quel
titolo, diventa esercizio abusivo di attività professionale.
Normalmente, a seconda della complessità che può comportare questa
professione, c'è un percorso scolastico o parascolastico e in
aggiunta o in abbinamento al percorso scolastico o parascolastico
c'è un percorso di tirocinio formativo a conclusione del quale c'è
il cosiddetto "esame abilitativo", il cui superamento consente di
poter essere a tutti gli effetti abilitato all'esercizio di quella
professione. Cosa succede invece nell'impostazione del comma 6bis,
che viene qui aggiunto all'articolo 8 della legge n. 44? Succede
che, per poter diventare maestro di sci, bisogna frequentare un
corso che ha un numero di giornate significative, bisogna superare
una serie di prove pratiche che riguardano le tecniche di discesa e
agonistiche, bisogna superare una serie di prove orali che
riguardano materie le più disparate: dalle lingue alle tecniche di
primo soccorso, alle peculiarità valdostane... Noi perciò diciamo:
"tu aspirante maestro di sci devi prima frequentare il corso, poi
devi sostenere le prove pratiche a conclusione del corso, dopodiché
devi superare l'insieme delle prove orali e poi finalmente..." -
fino ad ieri, anzi fino ad oggi... o, meglio, fin quando non verrà
pubblicata, nel caso in cui venga accolta, questa modifica - "...
puoi a tutti gli effetti spendere il titolo di maestro di sci". Con
questa innovazione invece noi diciamo: "guarda, ci siamo sbagliati
perché dopo tutto quello che hai fatto consegui il superamento
dell'esame, ma non il titolo, per conseguire il titolo, devi
effettuare la pratica professionale". Ammesso che sia necessaria
un'ipotesi di pratica professionale, questa dovrebbe essere
antecedente all'acquisizione del titolo, invece qui paradossalmente
conferiamo il titolo e poi gli diciamo che non è abilitato, perché
deve fare la pratica professionale e qui scatta il come fare la
pratica professionale, perché in tutte le attività professionali la
pratica professionale viene fatta facendo, prima degli esami di
Stato, il tirocinio presso un professionista abilitato che abbia
una certa anzianità di servizio. In questo caso invece la pratica
professionale deve essere svolta presso una scuola di sci, ma noi
sappiamo che è possibile esercitare l'attività di maestro di sci
anche a livello individuale professionale al di fuori delle scuole
di sci.
Problema: siamo sicuri che, al di là di quanto si scrive...
ossia che
"le scuole di sci... assicurano lo svolgimento della
pratica professionale..."
e poi si specifica - e tale
specificazione è peggiorativa di questo mezzo principio che viene
affermato -:
"... mediante la stipulazione di accordi"
, dia
delle garanzie in tale senso? Noi immaginiamo la scuola di sci che
abbia 20-25 maestri ed immaginiamo che, al fine di poter mantenere
i requisiti, la scuola di sci nell'anno successivo, ma ne parleremo
poi... ogni maestro deve fare 155 ore. Mi sembra normale perciò
che, se fossi direttore di quella scuola di sci, avrei come prima
preoccupazione che i miei maestri facciano le 155 ore, di
conseguenza il neo maestro di sci, ma che non può, nonostante sia
titolato maestro di sci, espletare la professione perché deve fare
una pratica successiva deve bussare alla scuola di sci, dove magari
non è intenzionato ad associarsi, e chiedere di fare le 20
giornate. Vorrei capire con quale meccanismo siamo in grado di
garantire a chi non voglia aderire alla scuola di sci di poter fare
le 20 giornate. Assessore, questo meccanismo crea ulteriore
burocrazia in una materia dove la burocrazia dovrebbe essere la
cosa più lontana, perché chi decide di fare come professione il
maestro di sci normalmente non è propenso a quella filosofia
burocratica che contraddistingue chi sceglie professioni più da
scrivania che non "en plein air". In questo sub-emendamento
diciamo: "vi siete sbagliati, cancelliamo questa innovazione, che è
una complicazione rispetto al presente, di conseguenza fermiamoci a
quei requisiti serrati che avevamo introdotto con la legge n.
44/1999, ovvero il corso, gli esami pratici, la teoria, gli esami
di teoria". Riteniamo che l'inserimento della pratica successiva a
tutto questo curriculum formativo sia un non senso, per di più di
difficile praticabilità. Visto che non ci sono garanzie su questo
tipo di praticabilità, pensiamo che la cosa migliore in attesa di
idee migliori sia quella di stralciare per intero l'aggiunta del
comma 6bis all'articolo 8 della legge regionale n. 44.
Président
- La parole à l'Assesseur au tourisme, aux
sports, au commerce et aux transports, Pastoret.
Pastoret (UV)
- Prendo atto che il collega Frassy nel
corso della mattinata ha cambiato idea, perché aveva presentato un
emendamento nel quale teneva buono questo comma 6bis...
Frassy
(fuori microfono)
- ... Assessore, c'è il
sub-emendamento n. 17, sono a cascata...
Pastoret (UV)
- ... è in subordine, appunto. Non solo
allora ha cambiato idea ma, non essendo così sicuro dei suoi
risultati, tanto per poter avere qualche certezza in più in
subordine ne infila un altro; quindi, se non va bene una cosa, ne
condivide un'altra... Io stamani, al di là degli scherzi, ho
cercato di dare una spiegazione rispetto a questo, perché, se la
guardiamo nel modo in cui lei ne descrive l'"architettura", lei può
anche avere dal punto di vista teorico ragione, ma lei sa benissimo
che l'abilitazione tecnica è conseguita dai maestri che sono già
stati formati e qui si parla di pratica professionale.
Frassy
(fuori microfono)
- ... state introducendo
un concetto nuovo, chi è abilitato pratica, mai visto un
professionista abilitato che non può praticare? Io non li ho mai
visti, state introducendo un concetto nuovo...
(battibecco fra l'Assessore Marguerettaz e il Consigliere
Frassy, fuori microfono)
Pastoret (UV)
- ... a parte gli aspetti semantici, al
collega Frassy non sfuggirà che qui stiamo parlando di una fase
formativa necessaria a fare in modo che questi ragazzi che arrivano
in una scuola conoscano, lavorando, il funzionamento non solo della
scuola o del rapporto con il cliente, ma anche di altro genere
organizzativo: questo ho cercato di spiegarlo stamani. Sono
convinto che tale articolo porti a tale cosa. Per quanto riguarda
l'assicurazione che lei chiede, si dice in questo comma 6bis in
fondo, dopo
"all'articolo 11."
:
"... L'AVMS e le scuole
di sci autorizzate assicurano lo svolgimento della pratica
professionale mediante la stipulazione di accordi"
. Ciò
significa che non è una cosa che dipende dalla scuola
esclusivamente, è impegnata in tale cosa l'Associazione che
identificherà la scuola e farà in modo che ciò si possa svolgere e
verificare: questo è il senso dell'articolo, per cui non siamo
d'accordo con l'emendamento che lei introduce.
Presidente
- L'emendamento n. 7 del gruppo "La Casa delle
Libertà" è ritirato; ne do lettura per il verbale:
Emendamento
Al comma 6bis dell'articolo 8 della l.r. 44/1999, aggiunto
dal comma 4 dell'articolo 3, le parole "venti giornate" sono
sostituite con "80 ore".
Pongo in votazione il sub-emendamento n. 16 del gruppo "La Casa
delle Libertà", che recita:
Sub-emendamento
Il comma 6bis dell'articolo 8 l.r. 44/99 aggiunto dal comma 4
dell'art. 3 è soppresso.
Consiglieri presenti: 28
Votanti: 21
Favorevoli: 2
Contrari: 19
Astenuti: 7 (Bortot, Ferraris, Fiou, Fontana Carmela, Ottoz,
Squarzino Secondina, Venturella)
Il Consiglio non approva.
Presidente
- La parola al Consigliere Frassy sul
sub-emendamento n. 17.
Frassy (CdL)
- Assessore, noi temevamo questo risultato
e, essendo previdenti, dopo un'argomentazione di funzionalità e di
equità, ci permettiamo di argomentare in termini di ragionevolezza
e di praticabilità di quanto il Consiglio regionale si appresta a
votare. Cosa si scrive nel comma 6bis che ci apprestiamo ad
introdurre nella legge madre? Si dice che la pratica professionale
deve avere la durata di almeno 20 giornate per i maestri di sci
alpino e "snowboard" e 7 almeno per i maestri di sci nordico. Penso
che uno dei primi precetti di un buon legislatore sia quello di
fare norme che si facciano applicare, piuttosto che interpretare,
perché sull'interpretazione nasce il contenzioso, per la felicità
della mia categoria: degli avvocati, ma sicuramente non depone a
favore dell'amministrazione pubblica che ha legiferato in materia.
Quando parliamo di giornate in questo particolare contesto diciamo
tutto e diciamo nulla, perché è evidente che fare 20 giornate di
pratica da un'ora l'una, da 4 ore l'una o da 6 ore l'una cambia
completamente l'entità della pratica, di conseguenza si presta ad
interpretazioni difformi e a contenziosi successivi. Riteniamo
allora che, essendo le lezioni di sci per prassi e convenzione date
ad ore, sia necessario che le giornate vengano sostituite con un
numero di ore, in modo tale che non vi sia possibilità di
contenzioso alcuno e di interpretazione alcuna. Abbiamo proposto 80
e 24 sul presupposto di individuare 4 moduli orari per ogni
giornata. Nulla vieterebbe di individuarne 8, 6, 3 o 2, ma
l'importante è che il legislatore nel momento in cui va a scrivere
una norma la scriva in modo tale che non si presti ad
interpretazioni e a contenziosi successivi. Riteniamo perciò che
sia doveroso da parte di chi si appresta a licenziare questo comma
6bis che noi avversiamo nella sua impostazione, ma che quanto meno
la scrittura di tale comma sia comprensibile, chiara e che non si
presti ad equivoci. Confido che il buon senso dell'aula possa
prevalere su quella che ritengo un'espressione un po' superficiale
e poco tecnica degli uffici che hanno predisposto la norma; mi
auguro che su un emendamento di questo tipo non vi sia una
divisione fra maggioranza ed opposizione, perché la comprensibilità
e l'applicabilità delle norme di legge dovrebbero essere il minimo
comune denominatore sul quale dovrebbe agire il legislatore, sia
esso di maggioranza che di opposizione.
Si dà atto che dalle ore 16,44 presiede il Vicepresidente
Lanièce.
Presidente
- La parola al Consigliere Ottoz.
Ottoz (GM)
- La semplicità, la logica e il buon senso di
questo sub-emendamento mi fa quasi scusare con i colleghi che
stamani non hanno partecipato alla riunione per cui sono stati
fermati i lavori del Consiglio per esaminare tutti gli emendamenti,
dove l'Assessore Pastoret ha permesso di raggiungere una fantastica
mediazione, nel senso che ha accolto zero. La mediazione quindi si
è posta sul risultato finale: tutto a me e niente a voi, anche su
cose come questa che avrebbe dovuto portare l'Assessore a
ringraziarci per averglielo segnalato, perché in effetti mette una
cornice più precisa, che farebbe avere meno discussioni e
provocherebbe meno ricorsi di quella contenuta in legge, perché 20
giorni non vuol dire nulla, stabiliamo che sono 6 ore al giorno e
scriviamo 120 ore, sono 4 ore, fa 80 ore come proposto oppure
facciamo quello che è necessario. Non si capisce poi se tutto
questo riguarda l'apprendimento di cose che non hanno a che
vedere... perché questo stamani l'Assessore non lo ha detto, ha
fatto un passaggio molto vago dicendo che tale corso non è vero che
non ci vuole in quanto è un anomalo tirocinio che non servirebbe
quando uno ha conseguito il titolo, perché dovrebbe essere fatto
eventualmente prima, ha detto che questo è per fare cose che non si
fanno all'esame da maestro: in ufficio prenotazioni, gestioni,
rapporti con il pubblico... il che ha è molto interessante, ossia
migliorare l'interfaccia fra i maestri di sci, la scuola e i
clienti è un vantaggio per tutti. Ci si domanda allora: com'è che
sono più semplici gli adempimenti amministrativi dello sci di fondo
rispetto a quelli di discesa? Perché o i maestri di fondo sono 4
volte più intelligenti dei maestri di sci alpino - che non mi
risulterebbe -, oppure imparano le stesse cose in un quarto del
tempo, oppure a loro basta sapere un quarto, perché tanto sono
sotto maestri per le cosette che fanno... ossia non capisco la
logica.
Mi fermo qui per dire che, da un lato, avremmo gradito stamani
nell'incontro che vi fosse una disponibilità alla mediazione;
dall'altro, che si fosse esaminato con un minimo di buon senso
almeno questo emendamento, perché stabilire a priori un parametro
orario, anziché giornaliero avrebbe risolto i problemi di tutti e,
in particolare, meglio quelli dell'Assessore. Se poi lo scopo
dell'Assessore è quello di porsi in contrapposizione a tutti per
far vedere che lui è l'unico cavaliere bianco che difende i maestri
di sci e tutti gli altri sono cattivi e ce l'hanno con l'AVMS - che
poi è il messaggio che è stato mandato nell'altro Consiglio -,
allora capisco: la logica e il comportamento dell'Assessore non
sono dettati da testardaggine, ma da un preciso, lucido,
intelligente calcolo politico. Questo sub-emendamento comunque è di
tale buon senso che chiederei all'Assessore di ripensare un attimo
alla sua posizione, perché non capisco cosa gli cambia
nell'"architettura" che ha voluto dare alla legge.
Presidente
- La parola al Consigliere Segretario
Venturella.
Venturella (Arc-VA)
- Voteremo questo sub-emendamento
presentato dal gruppo "La Casa delle Libertà", perché crediamo che
vada nella giusta direzione. Ritengo che la possibilità di
calcolare le giornate sia forse - azzardo un'ipotesi seguendo il
filo logico dell'Assessore Pastoret - mutuata da altre categorie,
faccio un esempio: quella delle guide alpine o quella delle guide
escursionistiche, per cui è vero che dopo l'esame ha un suo senso
che vi sia pratica: questo lo ammetto, ecco perché ci siamo
astenuti sul sub-emendamento n. 16. Questo però credo che abbia
senso per altre professioni, tu il cliente non lo puoi abbandonare
a metà gita, quindi si calcola per mezza giornata e giornata... e
ha un senso; invece proprio per la professione di maestro di sci,
che è fatta per moduli orari, su quale arco temporale si debba
considerare giornata o mezza giornata... ha ragione il collega
Frassy: 4, 6, 8, 1, 2, quanto? Chiaramente invece la specificazione
del numero di ore è come quando si fa il concorso per il passaggio
in ruolo di insegnanti, tu fai un corso, devi avere un certo numero
di ore e non di giornate. Credo che questo sub-emendamento non
stravolga il provvedimento, ma dia un'impostazione più precisa, lo
voteremo perché ci pare di buon senso.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Il collega Frassy ha corretto con il
sub-emendamento n. 17 l'emendamento n. 7, che peraltro era
incompleto perché prevedeva solo tale questione di 80 ore, che
traduceva le famose 20 giornate dei maestri di sci alpino. C'era
stato nel frattempo sul disegno di legge presentato un nuovo testo
di Commissione, che introduceva anche una differenza nelle 7
giornate per i maestri di sci nordico. Non trovo disdicevoli i
ragionamenti che sono stati fatti, ci stanno e hanno una logica. Ho
cercato di spiegare stamani, forse non sono stato capace, quindi,
se non lo ero stamani quando ero in forma, lo sarò ancora meno
adesso che una traduzione meccanica fra giornate ed ore può essere
considerata anche buona, ma perché si è parlato di giornate? Perché
si è detto che non necessariamente si parla di ore come ore di
lezione, si può parlare di ore come ispezione nella stazione, o di
tutta una serie di attività o di presa visione delle attività che
si svolgono nella stazione. Quindi non necessariamente di un lavoro
frontale con il cliente. Non mi era parso di dire che si dovesse
fare del lavoro frontale in ufficio, perché non penso e non credo
che le scuole faranno una cosa del genere, ma, proprio perché
l'arco di una giornata può essere utilizzato per consentire di fare
delle attività che non siano necessariamente quelle
dell'insegnamento. Infatti, se ci si riferisse solo all'attività di
insegnamento, sarei d'accordo nel tradurlo in ore, ma io vedo in
questa un'attività più complessa, per questo non sono d'accordo
sulla modifica proposta dal sub-emendamento.
Presidente
- La parola al Consigliere Frassy.
Frassy (CdL)
- Inviterei però l'Assessore, nella
legittimità politica di non accettare un sub-emendamento che tutto
è fuorché politico, di dare almeno un contributo a chi dovrà
applicare la legge, perché accade spesso che in fase di
contenzioso, quando la legge non è chiara, ci si rifaccia ai lavori
preparatori e alle discussioni d'aula per capire se non altro qual
è l'intendimento che aveva il legislatore. Non sarebbe male che lei
desse un criterio di interpretazione, dicendo che può dipendere
dalla provenienza del maestro, o che può dipendere dal direttore
della scuola o dall'interpretazione che ne darà l'AVMS,
dall'interpretazione che ne darà la Giunta, dall'interpretazione
che ne darà la struttura regionale competente o similia, perché io
la sfido ad applicare il criterio delle 20 giornate. Io a quel
punto vado a far pratica, insegno 20 giorni un'ora, un altro
maestro in un'altra scuola insegna 2-3 ore, ma alla fine anche
quello che ha fatto un giorno 1 ora ha fatto 20 giornate. Sarebbe
opportuno che lei desse qualche elemento ulteriore per capire chi
sarà il depositario dell'interpretazione di questa norma che non è
assolutamente chiara. Vorremmo capire perché si ostina a scrivere
"in scuro" una norma che è semplicissimo scrivere "in chiaro",
ossia vorremmo capire qual è la filosofia che c'è dietro a questa
cosa. Non vorremmo, per dircela chiara, che alla fine, visto che la
pratica professionale deve essere fatta nelle scuole di sci
autorizzate, a seconda del "vento" che soffia nelle varie scuole e
a seconda del rapporto personale che si va a creare fra l'aspirante
abilitato, non saprei come definirlo maestro, e la scuola, la
giornata sia una giornata "a fisarmonica"; di conseguenza, in
qualche scuola la giornata duri 6 ore, 8 ore e in qualche altra
scuola si riduca ad un'ora, perché questo sarebbe un pessimo modo
di applicare una legge che dovrebbe, trattandosi di formazione,
essere fatta in maniera seria per tutti. Lei invece sta creando i
soliti presupposti "all'italiana" per fare una formazione non
flessibile, nel senso di adeguata alle esigenze, ma per fare la
formazione dei soliti furbi, per cui ci saranno i più furbi che
faranno una formazione di 20 giornate che corrisponderanno a 20
ore, ci saranno i più diligenti che la faranno di 80 ore, o 120
ore, o quello che sarà.
Dal punto di vista della tecnica legislativa, lei sta dando un
pessimo consiglio alla sua maggioranza e io vorrei che la sua
maggioranza in uno scatto di orgoglio per la funzione del
legislatore di scrivere norme chiare che si sappiano fare
interpretare le dicesse: "Assessore, non ci stiamo!". Perché questo
non è un emendamento politico: è un emendamento che evita di
mettere in imbarazzo la struttura che lo dovrà applicare, che evita
di creare del contenzioso, che evita di fare nomine per difendere
le ragioni della struttura competente nei confronti di quelli che
andranno a fare ricorso. Lei allora sta incentivando il contenzioso
nei confronti della struttura competente, se così la vogliamo
chiamare. Non è assolutamente comprensibile il suo atteggiamento,
un atteggiamento di irresponsabilità legislativa!
Presidente
- Pongo in votazione il sub-emendamento n. 17
del gruppo "La Casa delle Libertà", che recita:
Emendamento
Al comma 6bis dell'art. 8 della l.r. 44/99 aggiunto dal comma
4 dell'art. 3 le parole "venti giornate" e "sette giornate" sono
sostituite rispettivamente da "80 ore" e "24 ore".
Consiglieri presenti: 25
Votanti: 17
Favorevoli: 7
Contrari: 10
Astenuti: 8 (Charles Teresa, Ferraris, Fiou, Lanièce, Rini,
Salzone, Stacchetti, Viérin Marco)
Il Consiglio non approva.
Presidente
- La parola al Vicepresidente Tibaldi.
Tibaldi (CdL)
- Gli emendamenti n. 8, n. 9, n. 10, n. 11,
n. 12 e n. 13 sono ritirati, in quanto sono collegati al nostro
emendamento n. 6 che è stato respinto dall'aula.
Presidente
- Gli emendamenti n. 8, n. 9, n. 10, n. 11, n.
12 e n. 13 del gruppo "La Casa delle Libertà" sono ritirati; do
lettura per il verbale dell'emendamento n. 8 di tale gruppo:
Emendamento
Al comma 6bis dell'articolo 8 della l.r. 44/1999, aggiunto
dal comma 4 dell'articolo 3, le parole "dell'AVMS" sono sostituite
dalle parole "della struttura regionale competente".
Presidente
- Pongo in votazione l'articolo 3:
Consiglieri presenti: 29
Votanti: 23
Favorevoli: 20
Contrari: 3
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio approva.
Presidente
- La parola al Consigliere Frassy
sull'articolo 4.
Frassy (CdL)
- Per dichiarare il nostro voto contrario
all'articolo 4, in quanto si inserisce, si sottolinea e si demanda
all'Associazione lo svolgimento dei corsi di aggiornamento. Mi
dispiace che l'Assessore Marguerettaz sia uscito, altrimenti
potrebbe intervenire su questa materia ricordando come anche nella
sua categoria professionale i corsi di aggiornamento o, meglio,
l'aggiornamento professionale non viene... o può anche essere
svolto dall'albo, ma spesso viene svolto da associazioni e non
necessariamente dagli albi; di conseguenza, è l'evidenza di questa
confusione fra i piani associativi e i piani tenutari
dell'albo.
Presidente
- All' articolo 4 vi era l'emendamento n. 9
del gruppo "La Casa delle Libertà", che è stato ritirato; ne do
lettura per il verbale:
Emendamento
Al comma 3 dell'articolo 9 della l.r. 44/1999, come
sostituito dal comma 3 dell'articolo 4, le parole "il Presidente
dell'AVMS" sono sostituite dalle parole "la struttura regionale
competente".
Pongo in votazione l'articolo 4:
Consiglieri presenti: 29
Votanti: 22
Favorevoli: 20
Contrari: 2
Astenuti: 7 (Bortot, Ferraris, Fiou, Fontana Carmela, Ottoz,
Squarzino Secondina, Venturella)
Il Consiglio approva.
Presidente
- All'articolo 5 c'erano 2 emendamenti del
gruppo "La Casa delle Libertà" - gli emendamenti n. 10 e n. 11 -,
che sono stati ritirati in quanto decaduti; ne do lettura per il
verbale:
Emendamento
Prima del comma 1 dell'articolo 5 è inserito il
seguente:
"01. Al comma 1 dell'articolo 10 della l.r. 44/1999 le parole
"presso l'AVMS" sono sostituite dalle parole "presso la struttura
regionale competente".".
Emendamento
Dopo il comma 1 dell'articolo 5 è aggiunto il
seguente:
"2. Al comma 2 dell'articolo 10 della l.r. 44/1999 le parole
"L'AVMS" sono sostituite dalle parole "La struttura regionale
competente".".
Pongo in votazione l'articolo 5:
Consiglieri presenti: 30
Votanti e favorevoli: 21
Astenuti: 9 (Bortot, Ferraris, Fiou, Fontana Carmela, Frassy,
Ottoz, Squarzino Secondina, Tibaldi, Venturella)
Il Consiglio approva.
Presidente
-La parola al Consigliere Frassy sull'articolo
6.
Frassy (CdL)
- Su questo articolo vorremmo da parte
dell'Assessore Pastoret o dell'Assessore Viérin un'interpretazione
autentica, nel senso che la lettera c) del comma 1 dell'articolato
precedente chiedeva come requisiti l'essere in possesso della
licenza media o, se stranieri, di un titolo di studio equipollente.
La lettera c) che viene introdotta in sostituzione della lettera
precedente dice:
"essere in possesso del diploma di licenza di
scuola secondaria di primo grado o aver assolto all'obbligo
scolastico..."
, poi c'è a seguire il riferimento che non cambia
agli stranieri. Vorremmo capire se la dizione
"aver assolto
all'obbligo scolastico"
sia interpretabile nel senso di avere
il titolo o solo di aver superato quell'età oltre la quale non c'è
più l'obbligo di avere la frequentazione scolastica, perché il
fatto di aver assolto l'obbligo scolastico si presta ad una duplice
interpretazione. Riteniamo che, così come scritto, l'obbligo
scolastico venga assolto con il superamento dell'età e non con il
conseguimento del titolo, perciò, se così fosse, si cambiano e non
di poco i criteri che erano stati introdotti, con una regressione
rispetto a quel requisito minimo culturale che era stato richiesto.
Su questo chiederemmo all'Assessore o agli Assessori di essere
precisi.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Qui si intendono aggiornare i requisiti
relativi ai titoli di studio che si devono avere per l'iscrizione
all'albo. Per quanto riguarda l'aver assolto l'obbligo scolastico,
qui facciamo questo riferimento perché abbiamo ancora in esercizio
dei maestri di sci che fanno riferimento al vecchio obbligo
scolastico e che quindi manteniamo ed introduciamo invece il
diploma di licenza di scuola secondaria; in quel senso introduciamo
l'obbligo scolastico per quanto è in riferimento a coloro che sono
portatori di quella condizione...
Frassy
(fuori microfono)
- ... ma non è scritto
come avrebbe dovuto essere...
Presidente
- La parola al Consigliere Frassy.
Frassy (CdL)
- Prendo atto della sua interpretazione, ma
in questo caso nella legge vi è scritto una cosa diversa, di
conseguenza chi deve far applicare la legge non fa "applicare
l'interpretazione", perché l'interpretazione è utile quando la
legge non è chiara. L'obbligo scolastico... lei ha avuto esperienza
alla pubblica istruzione, ma penso che il conforto del collega
Viérin che in questo momento se ne occupa... l'obbligo scolastico
vuol dire un'altra cosa e come lo abbiamo scritto abbiamo il
rischio di ritrovarci quei caratteristici maestri analfabeti, con
tutta la tenerezza che può comportare questa definizione, che hanno
caratterizzato nel passato lontano questo tipo di professione. La
norma perciò è stata scritta in maniera che si presta ad equivoci,
dopodiché il Presidente Caveri cercherà di dimostrare
l'indimostrabile, ma, quando nell'italiano si mette la "o", si dà
la possibilità di scegliere o l'uno, o l'altro; di conseguenza, io
o ho il diploma di licenza media, o ho assolto l'obbligo scolastico
e l'altro "o" vanifica il primo. Non so se dal punto di vista del
Regolamento sia possibile correggere il testo sul presupposto che
si tratta di dare una correzione formale ad una scrittura che non
consente un'interpretazione corretta, penso sia opportuno per
quanto dicevamo sull'emendamento precedente.
Presidente
- La parola al Consigliere Segretario
Venturella.
Venturella (Arc-VA)
- Su questo emendamento, anche se
potrebbe non essere condivisibile, però, per quanto mi ricordo io
quando facevo un'altra professione, l'assolvimento dell'obbligo
scolastico con le nuove normative era: "Hanno assolto l'obbligo
scolastico gli alunni che conseguono la promozione al secondo anno
della scuola secondaria di secondo grado e invece sono prosciolti
dall'obbligo scolastico quegli alunni che dimostrino di aver
frequentato la scuola dell'obbligo per almeno 9 anni e che abbiano
compiuto 15 anni". Questa è un'osservazione giusta che però va
inserita nella "riforma Moratti" poi cancellata, ma non tutta,
quindi credo che una giusta interpretazione dovrebbe essere
chiarita, almeno questa.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Chiedo scusa, mi ha anticipato il collega
Venturella; in effetti è una norma che si attiene al divenire,
perché vi sono delle condizioni che si sono modificate nel tempo
rispetto alle generazioni, quindi oggi a 16 anni c'è gente che ha
compiuto comunque l'obbligo scolastico...
(interruzione del Consigliere Frassy, fuori
microfono)
... no, frequentazione...
(nuova interruzione del Consigliere Frassy, fuori
microfono)
... ma cosa c'entra?
Frassy
(fuori microfono)
- ... non è più
richiesto, perché posso aver ripetuto una serie di anni e non
averlo mai conseguito, di questo stiamo parlando...
Presidente
- La parola al Presidente della Regione,
Caveri.
Caveri (UV)
- Non è così, nel senso che, come diceva
giustamente l'Assessore, questo riguarda 3 tipologie: una prima
tipologia, che è l'ultima, di quello proveniente dall'estero; una
seconda tipologia di chi ha il diploma di primo grado, quindi la
terza media, giusto Consigliere Segretario Venturella?; oppure una
terza tipologia di chi, facendo parte di una generazione in cui
esiste l'obbligo scolastico, abbia svolto l'obbligo scolastico. Si
ritiene che, a meno di casi eccezionali e straordinari,
l'assolvimento dell'obbligo scolastico, dovendo rientrare nei 16
anni, prevede, a meno che uno non sia un pezzo di asino, che la
terza media l'abbia presa. Non è chiaro? Pezzo d'asino... magari
poi è Tomba il pezzo d'asino... il maestro!
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- En reprenant ce que disait le Président
Caveri, maintenant avec l'obligation scolaire qui est élevée à 16
ans et avec le parcours intégré d'instruction et formation, auquel
les jeunes peuvent accéder, on est obligés d'avoir passé avant la
3
e
moyenne pour pouvoir accéder à ce parcours intégré et
arriver à 16 ans. Eventuellement on pourrait avoir le cas d'un
élève qui est toujours arrêté à la 3
e
moyenne, mais il
devrait répéter un nombre plus que 3 la 3
e
moyenne.
C'est donc un cas en effet qui est en plus renforcé par le fait que
l'instruction élevée à 16 ans oblige quand même d'avoir dépassé ce
cap.
Presidente
- La parola al Consigliere Ottoz.
Ottoz (GM)
- Intanto non si capisce bene cosa succede se
cambia il Ministro con l'obbligo scolastico, ma questo è un altro
discorso. Il problema mi sembra essere questo: scuola media
inferiore è chiaro, l'obbligo scolastico che poteva sembrare
garantirci in un regime di bocciatura impossibile... che però pare
incrinarsi, sembrava funzionare, ma potrebbe non funzionare più. La
domanda è questa - non ho niente a favore o contro questo tipo
di... ma vorrei chiarirmi con voi -: se uno è bocciato per tutta la
vita ed arriva ad avere assolto l'obbligo scolastico, ma è come,
diceva il Presidente, un pezzo d'asino, rientra in quelli che... e
non voglio fare esempi che sarebbero sgradevoli perché andrebbero a
toccare situazioni delicate che non è il caso di citare, ma ci sono
di questi casi, allora mi chiedo se il diploma, essendo una cosa
chiara, può essere sostituito dalla pura frequenza o questa diventa
inutile se il diploma è obbligatorio. Si potrebbe fare riferimento
o alla... perché un terzo riferimento sarebbe ancora più
complesso... ossia se siamo tutti d'accordo che l'obbligo
scolastico, a prescindere da quale sia il corso di studi e la
qualificazione che ha raggiunto il soggetto, una volta che ha
compiuto 15 anni o quello che è, lo ha assolto, prendiamo atto del
fatto che vi sono tutta una serie di categorie che non sappiamo se
nell'intenzione dell'Assessore fossero da inserire fra quelle che
possono accedere al titolo di maestro di sci; quindi basta che
sappiamo di cosa parliamo.
Presidente
- Pongo in votazione l'articolo 6:
Consiglieri presenti: 31
Votanti e favorevoli: 23
Astenuti: 8 (Bortot, Ferraris, Fiou, Fontana Carmela, Frassy,
Ottoz, Tibaldi, Venturella)
Il Consiglio approva.
Presidente
- Gli emendamenti n. 12 e n. 13 del gruppo "La
Casa delle Libertà" sono stati ritirati in quanto decaduti; ne do
lettura per il verbale:
Emendamento
Dopo l'articolo 6 è inserito il seguente:
"Articolo 6bis
(Sostituzione dell'articolo 12)
1. L'articolo 12 della 44/1999 è sostituito dal
seguente:
"Articolo 12
(Documento di riconoscimento)
1. La struttura regionale competente, all'atto
dell'iscrizione all'albo, rilascia un documento di riconoscimento,
su modelli da essa predisposti su cui sono riportati, oltre ai dati
personali dell'interessato, la categoria e le eventuali
qualificazioni e specializzazioni; tale documento è soggetto a
vidimazione annuale da parte della struttura.
2. In sede di vidimazione annuale, la struttura verifica
l'assolvimento dell'obbligo di aggiornamento di cui all'articolo
9.".".
Emendamento
Dopo l'articolo 6bis è inserito il seguente:
"Articolo 6ter
(Modificazioni all'articolo 13)
1. All'articolo 13 della 44/1999 la parola "AVMS" è
sostituita, ovunque ricorra, dalle parole "struttura regionale
competente", comprensive dell'articolo o della preposizione
articolata necessari nel contesto.".
Presidente
- All'articolo 7 vi è l'emendamento n. 1 del
gruppo " La Casa delle Libertà"; vi sono inoltre l'emendamento n. 1
del gruppo "Arcobaleno" e l'emendamento n. 2 sempre del gruppo " La
Casa delle Libertà", il cui testo è uguale.
La parola al Consigliere Segretario Venturella.
Venturella (Arc-VA)
- Il nostro emendamento n. 1 invece
non è un emendamento tecnico, ma è un emendamento che ha un
significato molto più pregnante dal punto di vista politico che non
altro. Personalmente non sono un giurista, ma ho qui una memoria di
un giurista che ho presentato all'Assessore Pastoret e alla
relatrice del disegno di legge la scorsa seduta di Consiglio quando
l'ordine del giorno prevedeva la discussione del disegno di legge
n. 181. Perché crediamo - non siamo sicuri, ogni affermazione che
facciamo, checché ne dica qualcuno, è sempre un'ipotesi - che il 2°
comma dell'articolo 16 sia in contrasto con 2 articoli della
Costituzione: articoli 4 e 41... perché in una sentenza della Corte
costituzionale, la n. 3/57, la Corte ha riconosciuto il diritto al
lavoro quale fondamentale diritto di libertà della persona umana
che si estrinseca nella scelta e nel modo di esercizio
dell'attività lavorativa, più che nella scelta, mi pare importante
sottolineare nel modo di esercizio. Con l'introduzione del comma 2
crediamo che si introduca un principio molto forte, che potrebbe
essere stato introdotto involontariamente per evitare la
proliferazione di diversi modi di fare professione, ma scusate, dal
punto di vista della sua dizione, la libera professione è una
professione libera, non può essere soggiogata a norme che la
restringono in un campo molto particolare! Questa sentenza dice che
anche l'articolo 41 della Costituzione garantisce la libertà di
iniziativa economica, tanto nell'esercizio dell'impresa quanto
nell'esercizio della libera professione, sia nella fase di scelta,
sia nella fase del suo svolgimento e questa espressione di libertà
organizzativa non può essere soggiogata, non deve essere
suscettibile di divieti vessatori. Qui abbiamo delle sentenze
diverse che si susseguono: una sentenza del 1998, una sentenza del
2001, oppure nella fattispecie quando si parla di - e questo è
forse il caso del comma 2 dell'articolo 16 - di arbitrarie
restrizioni ed è appunto il caso di una legge regionale che impone
che la libera professione sia fatta solo in un certo modo, anzi,
per alcuni versi, anche impedita ed è una sentenza della Corte
costituzionale del 1999. Se era abbastanza forte quasi vessatorio
il comma 1 dell'articolo 16 introdotto con legge regionale nel
1999, lo è ancor più forte e vessatorio il comma 2, quindi
chiediamo che il comma 2 sia soppresso.
Presidente
- La parola al Vicepresidente Tibaldi.
Tibaldi (CdL)
- Illustro l'emendamento n. 1 che
interviene sul primo comma dell'articolo 16, ripristinando un
requisito di legittimità, nel senso che la professione di maestro
di sci, di discipline alpine e nordiche, di "snowboard" possa
essere svolta sia nell'ambito di una scuola di sci o autonomamente
in forma individuale o associata. Questo è un principio cardine
degli emendamenti che abbiamo presentato, che indice su uno degli
articoli fondamentali di tale riforma e mira a togliere
dall'emarginazione e dalla solitudine l'attività
libero-professionale dei maestri di sci; emarginazione e solitudine
nella quale i maestri di sci, che sono costretti per legge
altrimenti a lavorare individualmente, si trovano. Naturalmente si
devono far carico anche loro degli oneri fiscali, organizzativi
della propria attività professionale, devono adempiere tutti gli
obblighi burocratici previsti dalla legge e non si riesce a capire
come mai vi sia questo divieto associativo in senso assoluto, che è
stato esplicitato nell'articolo 16, comma 2, comma di cui chiediamo
la soppressione.
Ci sembra talmente naturale invocare un articolo della
Costituzione: l'articolo 18, perché sancisce un principio
fondamentale che è quello della libertà di associazione, secondo il
quale:
"I cittadini hanno il diritto di associarsi
liberamente... per fini che non sono vietati ai singoli dalla legge
penale..."
. Come abbiamo detto stamani e ribadiamo, la
professione di maestro di sci non è un'attività illecita, non è
un'attività penalmente rilevante, di conseguenza questa previsione,
ancorché sia stata inserita e normata in maniera analoga dalla
Provincia autonoma di Bolzano, da altre Regioni è assolutamente
disconosciuta, citavamo stamani la Lombardia e il Piemonte, perché
in quelle Regioni l'attività professionale è vista con un senso di
maggiore libertà non solo sotto il profilo giuridico, ma anche di
scelta morale, dove, pur tutelando le scuole di sci autorizzate,
pur potendo esercitare l'attività professionale in forma coordinata
e diretta nelle scuole di sci, i maestri possono esercitarla anche
in forma collaborativa nella loro attività libero-professionale.
Perché allora limitarli al punto di non permettere che si
costituiscano nella forma associativa ritenuta più opportuna, sia
essa una società di persone o di capitali, o una società
cooperativa, o anche una semplice associazione professionale,
quando simili forme collaborative sono assolutamente riconosciute e
legittimate per altre professioni e possiamo citarne di qualunque
tipo? Assessore, ci sembra che questa sia una scelta estremamente
negativa, una scelta che sembra voler sancire la supremazia delle
scuole nei confronti dei liberi professionisti, senza nulla
togliere alle scuole che, fra l'altro, sono già beneficate da
agevolazioni fiscali e da agevolazioni finanziarie, i liberi
professionisti hanno, a nostro avviso, il diritto di entrare sul
mercato e offrire la loro professionalità nelle forme che ritengono
più opportune. Non è una formula negativa e tanto meno illecita
quella di prevedere la collaborazione fra gli stessi. Per questa
ragione abbiamo inserito nel comma 1 un emendamento che va a
stabilire che, anche se esercitata in forma associata, tale
attività libero-professionale è assolutamente condivisa e permessa.
Si tenga presente, fra l'altro, che nel comma 2, anche se
occasionale, l'attività organizzata con altri maestri di sci viene
ritenuta esclusa, quindi c'è un netto rifiuto nei confronti di
questa tipologia. Per tale ragione con un secondo emendamento
chiediamo la soppressione del comma 2 dell'articolo 16.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- J'ai dit ce matin que je ne voulais pas
m'aventurer sur le plan du droit. Je considère que les observations
qui ont été faites sont légitimes au point de vue des thèses qui
sont soutenues par les intervenants. Nous avons présenté un texte
de modification à la loi n° 44 et en particulier nous avons
présenté un texte qui modifie l'ancien article 16 de ladite loi.
L'article 16 déjà prévoyait une certaine discipline, mais parait-il
qu'il y avait là des doutes d'interprétation, par conséquent nous
avons proposé avec cet article 7 qui modifie l'ancien article 16 ce
deuxième alinéa, c'est une disposition pour éclaircir davantage ce
qui avait déjà été dit. Le collègue Tibaldi ne croit pas à cette
énonciation, que nous avons quasiment copiée de la loi de la
Province de Bolzano; nous estimons que dans le système organisé
pour ce qui est de l'ancienne loi n° 44 et de ce projet de loi cela
s'insère bien et correspond au fait de pouvoir faire fonctionner un
système dans le sillon de ce qui avait déjà été tracé par la
disposition de loi n° 44. Je ne veux prendre du temps en essayant
de vous convaincre. Nous avons l'amendement n° 1 du groupe "La Casa
delle Libertà", qui propose une modification à l'ancien article et
qui fait une extension que nous ne partageons pas, car c'est déjà
pour éviter des extensions implicites que nous allons éclaircir
avec cet alinéa 2, de façon ultérieure, l'ancien article 16.
D'autre part, vous nous demandez la suppression de cet article 7,
que nous avons inséré dans la loi car nous croyons dans la
nécessité d'aller dans ce sens, donc c'est pourquoi nous
n'acceptons pas les amendements que vous nous proposez.
Presidente
- La parola al Vicepresidente Tibaldi.
Tibaldi (CdL)
- Per dichiarazione di voto. Nel supportare
il nostro emendamento, Assessore, andrei oltre all'aspetto
giuridico. Lei sa bene che questo intervento che voi state facendo
oggi con il disegno di legge n. 181 è un intervento di una violenza
notevole, che va ad investire una società cooperativa che voi
sapete essere stata legittimamente costituita, operativa e con il
secondo comma la mettete fuori legge. Avete deciso con legge di
escludere un soggetto economico costituito da un insieme di persone
che hanno i titoli per esercitare l'attività professionale, ma che
voi considerate inidonei perché elemento di disturbo nei confronti
del "sistema scuola". Questa cooperativa, che sappiamo che si
compone di maestri di sci, ma non solo, ha tutto il diritto di
esercitare la propria attività anche tra le nostre montagne, non
riusciamo a capire come mai la politica si presti ad un gioco così
basso, ossia è un "colpo di mano legislativo" per escludere un
competitore scomodo. Normalmente la legge, come lei sa, non dispone
che per l'avvenire, qui intervenite "a gamba tesa" su quello che
considerate un problema. Penso che qualcuno prima di votare si
metterà una mano sulla coscienza, si renderà conto di quello che
sta compiendo dicendo semplicemente "sì". Vogliamo avere un po' di
attenzione nell'affrontare un problema che ha dei riflessi anche
sul mercato? C'è una situazione esistente, come la normate? Non con
un percorso di gradualità, no, silenzio, non si può parlare, non si
può esercitare, si interviene con una norma che è di una violenza
inaudita! Secondo noi, questa situazione non è stata affrontata
nella dovuta maniera non solo sotto il profilo giuridico, ma etico
e anche di scelta politica! Evidentemente lei si è prestato a farsi
ratificatore, a diventare il notaio di una norma che le è stata
confezionata "ad hoc" da chi ha interesse a tenere il sistema
cristallizzato e consolidato in questa maniera. Ce n'è un'altra di
cui parleremo dopo, che è quella che va ad aumentare le soglie
numeriche per la costituzione di nuove scuole di sci. Glielo
abbiamo detto stamani: ci sta bene il sistema scolastico
autorizzato, non ci sta bene una negazione di una legittima
concorrenza che sarebbe addirittura virtuosa per tutto il sistema.
Penso che lei si renda conto che mette il sigillo su una norma che
è gravemente lesiva della libertà economica, in particolare di una
libertà economica che oggi in Valle d'Aosta è già operativa.
Presidente
- Pongo in votazione l'emendamento n. 1 del
gruppo "La Casa delle Libertà", che recita:
Emendamento
Il comma 1 dell'articolo 16 della l.r. 44/1999, come
modificato dall'articolo 7, è sostituito dal seguente:
"1. Fatto salvo quanto stabilito dall'articolo 8, comma 6bis,
i maestri di sci di discipline alpine, di discipline nordiche e di
snowboard possono svolgere la propria attività professionale
nell'ambito di una scuola di sci autorizzata o, autonomamente, in
forma individuale o associata.".
Consiglieri presenti: 29
Votanti: 27
Favorevoli: 7
Contrari: 20
Astenuti: 2 (Ferraris, Fiou)
Il Consiglio non approva.
Presidente
- La parola al Consigliere Segretario
Venturella sull'emendamento n. 1 del gruppo "Arcobaleno" e
sull'emendamento n. 2 del gruppo "La Casa delle Libertà" il cui
testo è uguale.
Venturella (Arc-VA)
- Solo per una piccola osservazione.
Capisco le giustificazioni dell'Assessore Pastoret e di quelli che
hanno costruito il comma 2 dell'articolo 16, ma credo che uno
sguardo ad una categoria di professionisti della montagna quali le
guide alpine, potrebbe essere istruttivo, anche perché il richiamo
alla riflessione, che ha fatto il collega Tibaldi, in questo caso
calza perfettamente. L'emendamento presentato al disegno di legge
n. 181, quello che aggiunge il comma 2, il quale vieta nel modo più
assoluto l'esercizio della libera professione in forma associata
anche occasionalmente, è la reazione ad un timore, ossia che
possano svilupparsi delle cooperative, una moltitudine di soggetti
che possono anche creare un po' di confusione nell'organizzazione
del lavoro. È vero che i maestri di sci rappresentano la prima
immagine del turismo invernale valdostano, ma questo capita anche
per le guide alpine e per le guide alpine, anche loro
professionisti della montagna, non è successo il finimondo perché
possono esercitare la loro libera professione in forma associata.
Ho sentito in audizione il Presidente dell'Associazione parlare di
divise tutte uguali, anche le guide alpine hanno le divise tutte
uguali, hanno solo lo stemma...
Caveri
(fuori microfono)
- ... la situazione delle
guide è identica alla situazione dell'Associazione maestri di sci,
l'Unione guide, il Collegio regionale delle guide...
Venturella (Arc-VA)
- ... sto parlando di possibilità di
svolgere la libera professione, siamo arrivati all'articolo 16,
comma 2...
(interruzione di un Consigliere, fuori microfono)
... no, perché le guide alpine possono svolgere la loro attività
in modo occasionale associandosi, perché esistono delle
cooperative... e le faccio il nome di almeno 3 cooperative di
guide: Cooperativa interguide, che lavora, non lavora solo la
"Compagnie des guides", lavorano anche altre cooperative... 2 guide
possono associarsi e lavorare e svolgere la loro libera
professione...
Caveri
(fuori microfono)
- ... è stata creata
dall'Unione guide...
Venturella (Arc-VA)
- ... sì, ma è diversa dall'UVGAM.
Sto chiedendo, dato che il Presidente crede di sapere un sacco di
cose e io mi inchino davanti alla sua dotta conoscenza, ma le guide
alpine possono associarsi liberamente per esercitare la loro
professione anche occasionalmente o no? Sì, possono associarsi
anche in maniera occasionale, i maestri di sci no, eppure credo che
nel mondo delle guide alpine non sia successo il finimondo, quello
che lei invece prospetta, Assessore Pastoret, non lei, ma anche
quelli che hanno suggerito queste norme. Questa reazione della
politica, suggerita da una "lobby", da un legittimo gruppo di
pressione che dice alla politica: "ci serve, fate tale norma", è un
intervento ingiustificato ed ingiustificabile, perché ci sono
esempi vicini a noi che prevedono la possibilità di esercitare la
libera professione e non è successo nulla, anzi ne è risultato un
mercato più movimentato e più ricco di conoscenze e di
professionalità ad esempio per le guide.
Presidente
- Pongo in votazione l'emendamento n. 1 del
gruppo "Arcobaleno" e l'emendamento n. 2 del gruppo "La Casa delle
Libertà" il cui testo è uguale; ne do lettura:
Emendamento
Il comma 2 dell'articolo 16 della l.r. 44/1999, introdotto
dall'articolo 7, è soppresso.
Consiglieri presenti: 29
Votanti: 28
Favorevoli: 7
Contrari: 21
Astenuti: 1 (Fiou)
Il Consiglio non approva.
Presidente
- Pongo in votazione l'articolo 7:
Consiglieri presenti: 30
Votanti: 29
Favorevoli: 22
Contrari: 7
Astenuti: 1 (Fiou)
Il Consiglio approva.
Presidente
- All'articolo 8 vi sono gli emendamenti n. 14
e n. 15 del gruppo "La Casa delle Libertà".
La parola al Consigliere Frassy.
Frassy (CdL)
- Li illustrerò separatamente iniziando dal
primo dei 2: l'emendamento n. 14, che si riferisce al comma 1
dell'articolo 8 del disegno di legge n. 181, che riscrive il comma
1 dell'articolo 19 della legge regionale n. 44/1999. L'articolo 19
ha come oggetto l'autorizzazione all'apertura di una scuola di sci,
nell'articolo come scritto nel 1999 si precisava che
l'autorizzazione scade il 30 settembre di ogni anno, nella modifica
si differenzia il periodo di scadenza a seconda che le scuole siano
invernali o estive, ma rimane il concetto dell'autorizzazione a
scadenza. Noi chiediamo di sopprimere l'ultimo periodo
dell'articolo 19, comma 1, sul presupposto che non ha senso
ipotizzare un meccanismo di autorizzazione a tempo determinato.
Riteniamo che l'autorizzazione a tempo determinato sia una
complicazione burocratica inutile, in quanto, una volta che la
scuola di sci ha conseguito l'autorizzazione e ha dimostrato di
avere i requisiti necessari per espletare la sua attività, è onere
della scuola stessa mantenere nel tempo i requisiti ed è diritto
della struttura regionale competente effettuare gli accertamenti
necessari per accertare scuole che abbiano perduto i requisiti con
tutte le conseguenze sanzionatorie. Qui invece andiamo ad
introdurre un sistema di ulteriore complicazione riguardo alla
complicazione della data unica rispetto alla struttura che deve
fare l'istruttoria e non ne ravvisiamo la necessità; è come se un
qualsiasi esercente attività imprenditoriale, professionale o
commerciale avesse delle licenze che devono essere ogni anno
rinnovate. Il concetto della licenza annuale ci sta, ma si
riferisce ad attività commerciali particolari, mentre qui stiamo
ragionando in una prospettiva di tipo professionale ed è un po'
come se qualcuno dovesse in altri ambiti professionali ogni anno
ridocumentare il possesso dei propri requisiti.
Ci sembra che in un'ottica di semplificazione, ma soprattutto di
amministrazione pubblica amica non sia necessario vessare il
cittadino di adempimenti inutili, che poi diventano onerosi per la
struttura, perché, se è vero che l'articolo 20 nella procedura per
l'autorizzazione prevede nell'ultimo periodo del comma 3 che
l'Assessore possa anche non emanare il decreto di autorizzazione
quando non vi siano elementi ostativi e che di conseguenza entro un
determinato termine si dà per scontato che la domanda sia stata
accettata, riteniamo che questo esonero in capo al decreto
dell'Assessore non esoneri la struttura regionale dal verificare il
possesso dei requisiti e dunque dal fare l'istruttoria e dal
comunicare all'Assessore l'esito positivo o negativo
dell'istruttoria stessa. Va tenuto presente inoltre che la
procedura comporta un aggravio dal punto di vista degli adempimenti
delle scuole stesse, pertanto riteniamo che, in un'ottica di
efficacia e di efficienza della procedura amministrativa, tale
autorizzazione a scadenza sia un non senso e in base a questo
chiediamo che andando ad abrogare la scadenza dell'autorizzazione
sia implicito che, una volta conseguita, l'autorizzazione permanga
in essere fino a che non subentrino gli effetti dell'articolo 21
della legge n. 44/1999, che regolamenta i casi in cui avviene la
revoca dell'autorizzazione. Anche in questo caso, Assessore, diceva
qualche suo collega di Giunta: "meno burocrazia, meno
Amministrazione, meno Regione", penso che poi bisognerebbe tradurre
in pratica quelli che spesso rischiano di rimanere solo degli
"slogan".
Presidente
- La parola al Consigliere Ottoz.
Ottoz (GM)
- Rifaccio all'Assessore un appello al buon
senso, ossia si fa una nuova legge in modifica di una legge
precedente, si presuppone che si voglia migliorare. Su quello che
poi ognuno di noi giudica un miglioramento o un non miglioramento
non voglio fare considerazioni, ma in questo caso non capisco che
senso abbia, tenuto conto che la struttura competente ha il compito
di vigilanza e controllo, una volta che una scuola ha conseguito le
caratteristiche che fanno sì che possa essere riconosciuta, il
fatto che debba ogni anno... è vero che gli esami non finiscono
mai... rifare tutta una serie di adempimenti, di burocrazia, di
cartacce per dimostrare che è ancora... mi sembra il certificato in
cui dichiaro di essere vivo. Non sarebbe più semplice che il
direttore della scuola facesse ogni anno un'autodichiarazione ai
sensi della legge sulle autocertificazioni assicurando che...? La
struttura competente poi è in condizione in qualunque momento di
fare una verifica, di prendere atto della situazione della scuola,
esercitando questa volta il suo compito di vigilanza, che poi nel
caso dell'autodichiarazione sarà fatta a campione, altrimenti sarà
fatta mirata, non è un problema, può essere fatta su segnalazione,
ma lasciando queste povere scuole di sci tranquille, senza dover
fare ogni anno tonnellate di carta per poi avere un'autorizzazione
che dice: "sì, sei ancora degno di esercitare". Questo non è
l'esercizio di un compito di vigilanza o di controllo, ma è un
accanimento burocratico di cui non capisco la ragione, ma la cosa
grave non è questa: la cosa grave è che qualcuno ci ha pensato,
ossia andiamo ad introdurre un elemento peggiorativo di cui nessuno
capisce il motivo, a meno che lei non ce lo riesca a spiegare;
allora o ci sono stati dei sistematici abusi e bisogna stringere le
"maglie del sistema" - e non mi sembra che nelle scuole questo
avvenga -, altrimenti non capisco per quale motivo... se le cose
sul riconoscimento delle scuole... fatti salvi i parametri che qui
vengono cambiati per rendere il sistema più cogente... ogni anno si
debba ripetere tutto il processo di omologazione del sistema, non
ha nessun senso! Mi appello quindi in nome del nessun senso al buon
senso dell'Assessore; capisco che qui ormai è diventata una
questione come alla "Bataille des reines": uno contro l'altro, si
spinge e vince sempre la mucca più forte non sempre la più pesante,
però non mi sembra neanche il modo di fare le cose! Cerchiamo di
affrontare le questioni con buon senso, che qualcuno della Giunta
mi dica che senso ha che ogni anno una scuola debba dichiarare di
avere le caratteristiche di legge, come se potesse non averle! Che
gli uffici facciano i loro controlli, esercitino la loro vigilanza
e lascino le scuole di sci tranquille di fare il loro mestiere, che
è fare le scuole di sci, non quello di produrre cartaccia per
dimostrare di essere vivi e di meritare di essere vivi.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Vorrei rassicurare il collega Ottoz: non
sono contro nessuno, cerco di fare una cosa per... poi non
necessariamente deve essere condivisa, essere per non significa
necessariamente accettare gli emendamenti e spiego perché. Lei ha
parlato di autocertificazione, è la stessa cosa che fare questo in
qualche modo, ma non la metto su tale piano, cerco di spiegare se
posso. Mi avete chiesto spiegazioni, cerco di fornirle, o non vanno
bene quelle che do?
(interruzione del Consigliere Frassy, fuori
microfono)
...
collega Frassy, se me le lascia esporre... ci sono
alcune cose e non si tratta di mettere in piedi dei meccanismi
vessatori, sono dei meccanismi che fanno in modo di accertare se le
scuole hanno quei requisiti quando devono aprire, perché l'organico
di una scuola non è immutabile per definizione, anzi. I maestri
possono trasmigrare da una scuola all'altra quando e come a loro
pare. Non abbiamo mai previsto in passato di avere una struttura
che gestisca l'albo e quindi, come diceva lei, la composizione
delle scuole, i numeri dei maestri. Noi diciamo di chiederci
un'autorizzazione, dicendoci se possiedono i requisiti che devono
essere fissati dalla legge e questi riguardano gli organici, il
funzionamento, le strutture... Riguarda anche un'altra cosa che ci
deve essere trasmessa si tratta degli statuti sui quali dobbiamo
fare delle verifiche. Il fatto che si faccia in questo modo o che
si faccia nel modo che suggerisce lei comporta degli oneri e degli
interventi di carattere diverso da parte dell'Amministrazione
rispetto a quello delle scuole. Non crediamo di essere vessatori
nei confronti delle scuole se chiediamo di dirci com'è la loro
sede, se ce l'hanno dove si trova, qual è il loro statuto e qual'è
il loro organico, se i maestri che ne fanno parte hanno i requisiti
fissati dalla legge n. 44. Essi potrebbero fare con
un'autocertificazione, ma potrebbero anche non farlo perché una
volta fatta la domanda non ce n'è più bisogno: dovremmo mettere in
piedi un servizio ispettivo che vada a verificare tutto questo.
Credo che, sotto tale punto di vista, non si faccia un intervento
punitivo nei confronti di nessuno e si consenta comunque in questo
modo di verificare se ci sono i requisiti che sono richiesti. Ho
già spiegato il perché delle 2 date rispetto al passato: 31 maggio
e 30 novembre di ogni anno per le scuole estive, quindi non torno
su questo punto.
Presidente
- La parola al Consigliere Segretario
Venturella.
Venturella (Arc-VA)
- L'emendamento presentato dal gruppo
"La Casa delle Libertà" era uguale e identico e la discussione è
uguale e identica a quella del 30 novembre 1999, con l'allora
Assessore Lavoyer e la risposta dell'Assessore Lavoyer al collega
Frassy è stata identica a quella che ha dato oggi l'Assessore
Pastoret al collega Frassy. Pensavo che l'esperienza fatta dal 1999
- ma facciamo dal 2000 perché la legge è del dicembre - ad oggi
fosse istruttiva, ossia la struttura regionale competente...
proprio perché all'articolo 21 si prevede che l'Assessore regionale
possa in ogni tempo revocare... non fa già un lavoro proprio perché
deve revocare... già istruttorio... oppure è addetta già al
controllo e quindi addetta a ricevere tutta l'autodichiarazione?
Credo che l'emendamento n. 14 vada in questo senso, ossia se vi è
all'articolo 19 l'autorizzazione, all'articolo 20 le
caratteristiche, ossia cosa deve avere una scuola per essere
autorizzata e all'articolo 21 la possibilità di revocare, che senso
ha far scadere l'autorizzazione ogni anno? Proprio perché c'è il
meccanismo della revoca, non ha senso avere un'autorizzazione
annuale, come nel 1999 il nostro gruppo voterà questo
emendamento.
Presidente
- La parola al Consigliere Frassy.
Frassy (CdL)
- Assessore Pastoret, lei certe volte ci
stupisce perché, a fronte della rigidità delle sue risposte, non
corrisponde la realtà delle norme che lei difende. Lei ha detto:
"non possiamo accettare questa impostazione perché esiste
l'autocertificazione che è equivalente"...
Pastoret
(fuori microfono)
- ... non ho detto
così...
Frassy (CdL)
- ... ha esordito così, ha detto o non ha
detto che non c'è una struttura ispettiva? Lo ha detto, Assessore?
Questo mi sembra di averlo registrato. Lei ha detto: "non abbiamo
una struttura ispettiva"; l'articolo 24 titolato vigilanza, glielo
ricordo, dice:
"La vigilanza sul regolare esercizio della
professione di maestro di sci e delle scuole di sci è demandata,
per la rispettiva competenza, agli organi comunali, all'AVMS ed
alla struttura regionale competente, che la esercita mediante
l'operato di un ispettore scelto tra i maestri di sci aventi un
minimo di dieci anni di esercizio... nominato... con decreto
dell'Assessore..."
. Dovrebbe ricordarsi, Assessore, di aver
nominato fino a poco tempo fa annualmente - e d'ora in avanti ogni
2 anni - questo ispettore. Al comma 2 dice cosa deve fare
l'ispettore:
"Nell'ambito delle sue competenze, l'ispettore
incaricato verifica la corretta applicazione della legge ed il
corretto esercizio della professione di maestro di sci sia in forma
individuale che nell'ambito delle scuole di sci e segnala agli
organi competenti eventuali casi di abusivismo..."
, eccetera.
Non è vero allora quello che lei dice, Assessore: abbiamo la
funzione dell'ispettore, che, fra l'altro, costa alle casse
regionali, perché lei si ricorderà che quella deliberazione che
annualmente adottate ha un costo, perché quell'ispettore viene
pagato...
Pastoret
(fuori microfono)
- ... parte da un
presupposto sbagliato, fa delle abbreviazioni molto sue...
Frassy (CdL)
- ... non ho fatto nessuna abbreviazione,
perché ho letto testualmente, la invito a prendere la legge n.
44/1999 e lei può verificare che quello che ho detto non era né
sintesi, né libere interpretazioni, ma era quello che la Giunta di
allora, che, se la memoria non mi inganna la vedeva pienamente
coinvolto, aveva approvato. Di conseguenza, quando lei ci dice che
non si può fare attività di vigilanza perché non ci sono gli
strumenti, dice una falsità: o ha perso un pezzo del "film", o dice
una falsità, perché abbiamo un ispettore che annualmente viene
pagato dal bilancio regionale per vigilare: questo dice l'articolo
24, Assessore! Inizio allora a pensare che qui vi sia una struttura
competente che abbia il gusto masochistico di creare burocrazia,
che va ad allontanare quel rapporto fiduciario che ci dovrebbe
essere fra l'amministrazione pubblica e le categorie che producono,
perché comunque le scuole di sci e i maestri di sci sono categorie
che producono reddito e che invece di tanto in tanto vengono
chiamate a produrre burocrazia. Assessore, verificato che esiste
l'articolo 24 che non mi sembra sia soppresso dal disegno di legge
n. 181, verificato che esiste una struttura ispettiva, verificato
che esiste un ispettore - perché la struttura ispettiva dice tutto
e dice niente -, penso che lei dovrebbe valutare o diversamente
argomentare qual è l'accanimento burocratico che lei sta
dimostrando nella difesa di questa norma. Norma che sono convinto
non ha scritto lei, sono convinto che lei avrà condiviso gli
"input" politici, ma che non si sia perso nel dettaglio tecnico.
Chi sta all'opposizione certe volte entra anche nel dettaglio
tecnico e molte volte questo voler affiancare al ruolo politico
anche il ruolo dell'Amministrazione può essere utile per spezzare
gli "artigli" della burocrazia. Vorrei ricordare che la I
Commissione, soprattutto nella scorsa legislatura, ma ancora
all'inizio di questa legislatura si era data il compito di
semplificare il "corpus" legislativo, di riscrivere alcune norme in
modo che fossero più comprensibili e di immediata applicazione, poi
puntualmente ogni volta che si va a scrivere un testo di legge si
vanno a creare delle situazioni che invece appesantiscono i
rapporti con il cittadino che deve capire, rispettare le leggi
stesse.
L'altra falsità rispetto alla realtà è che non può dire che i
numeri dei maestri cambiano ad inizio anno, i numeri dei maestri
cambiano e possono variare anche in corso d'anno e come la
mettiamo? Io posso cambiare scuola di sci...
Pastoret
(fuori microfono)
- ... ma cosa dici, i
requisiti per l'apertura sono quelli...!
Frassy (CdL)
- ... ma assolutamente no, Assessore,
perché, se vengono meno i numeri dei maestri di sci in base a
questa impostazione, dovrebbero venire meno i requisiti, perciò,
"se il capello lo si vuole spezzare in quattro", vi sono altre
sfaccettature sulle quali sarebbe il caso di fare approfondimenti,
ma qui è la filosofia che ci separa, non è solo la politica: è che
noi siamo per semplificare le procedure amministrative e lei forse,
per giustificare la struttura, per giustificare quello che è
diventato il primo stipendificio che è la Regione, deve caricare la
struttura di procedure, è questa la differenza culturale che c'è
fra noi e la sua Giunta ed è questo che lei non vuol capire. Noi
cerchiamo, al di là delle differenze politiche che ci sono, di
creare dei meccanismi snelli e non ridondanti; ci sembra di capire
anche dalla lettura di questa legge che la filosofia sua e della
sua Giunta e della sua maggioranza nelle diverse componenti sia
opposta: sia quella di vessare e di opprimere il cittadino di
procedure inutili.
Presidente
- La parola al Consigliere Ottoz.
Ottoz (GM)
- Non vorrei essere stanco, vorrei dire
bonariamente al Presidente, che se questa può essere una cosa
ritenuta ostruzionismo, è l'Assessore che sta facendo ostruzionismo
agli emendamenti, nel senso che ha cominciato stamani dall'inizio
per la prima volta... io non sono in Consiglio dal 1947, ma nei
pochi anni che ho fatto non ho mai sentito all'inizio della
discussione generale l'Assessore che comincia a spiegare la legge,
che di solito conclude la discussione generale; quindi già stamani
ha cominciato a fare 2 interventi, anziché uno, e andiamo avanti di
questa lena. Se peraltro la legge di cui stiamo parlando fosse
stata discussa a fondo in Commissione senza fretta e magari in
tutte le Commissioni competenti, non saremmo a questo punto, quindi
anziché parlare di ostruzionismo... Devo dire che devo essere
stanco, anche ieri ero particolarmente stanco, oggi un po' meno
perché ho dormito, ma non ho capito niente della sua risposta alla
mia obiezione di prima. Le rifaccio la domanda precisa: cosa non ha
funzionato che porta a far sì che non si possa sopprimere questo
comma, ossia quali abusi si sono verificati, quali strane
situazioni rendono necessario l'istituire una licenza annuale che
scade ogni anno, a termine, anziché vigilare con gli strumenti
previsti dalla legge e che l'Amministrazione ha nominato per
verificare che le scuole che hanno perso le caratteristiche perdano
la caratteristica di scuola oppure siano messe in mora in modo che
nei tempi più brevi si rimettano a posto secondo le indicazioni
dell'Amministrazione, ossia qual è la necessità della licenza
annuale? Questa è la domanda, senza girare attorno al punto. Per
quale motivo, una volta che una scuola di sci ha ottenuto
l'autorizzazione, io gliela posso togliere l'anno dopo, anziché
togliergliela solo se in qualunque momento verifico che ha perso le
caratteristiche... segnalare che ha perso le caratteristiche e
quindi che l'autorizzazione è decaduta o che decadrà entro il... se
non si opporrà rimedio ripristinando le condizioni. Le chiedo: cosa
rende necessario ed indispensabile la presenza di questo comma o,
meglio, cosa succederebbe se non vi fosse tale comma, se preferisce
invertire il ragionamento, che semplificherebbe la vita a chi? Alle
scuole di sci e quindi ai maestri, perché poi questo equivoco di
chi è a favore dei maestri e di chi non lo è sarà utile scioglierlo
una volta per tutte.
Mi spieghi a cosa serve questo comma perché io non l'ho capito e
non riesco a vedere in che modo sarebbe tarpata la capacità della
struttura competente di vigilare e controllare le scuole se tale
comma fosse soppresso. Se lei riesce a spiegarmi questa cosa con
buon senso, sono disponibile anche a votarle... ma se non me lo
spiega, non posso votare contro questo emendamento.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Ho cercato di spiegarlo, evidentemente
non ne sono stato capace. Il collega Ottoz mi ha chiesto cosa non
ha funzionato in tutto questo. Finora ha funzionato tutto
benissimo, è questa la ragione per cui manteniamo ciò che ha
funzionato bene. Detto questo, collega Frassy, lei può dire tante
cose, io capisco che sia preso dall'esercizio del suo ruolo; non
credo di dire delle falsità e non credo neanche di meritarmi il
fatto che lei mi attribuisca una cosa del genere. Detto questo, lei
ha capito benissimo cosa volevo dire, se deve poi utilizzare una
parte delle cose che io dico per sostenere delle sue tesi, è libero
di farlo, ma eviti di dirmi che dico delle falsità. Credo che non
sia così, e lei ha capito benissimo cosa volevo dirle.
Frassy
(fuori microfono)
- ... assolutamente non
l'ha capito nessuno!
Presidente
- Pongo in votazione l'emendamento n. 14 del
gruppo "La Casa delle Libertà"; ne do lettura:
Emendamento
Il comma 1 dell'articolo 8 è così sostituito:
"1. L'ultimo periodo del comma 1 dell'articolo 19 della l.r.
44/99 è soppresso.".
Consiglieri presenti: 30
Votanti: 23
Favorevoli: 6
Contrari: 17
Astenuti: 7 (Comé, Ferraris, Fiou, Lanièce, Salzone, Stacchetti,
Viérin Marco)
Il Consiglio non approva.
Presidente
- La parola al Consigliere Frassy
sull'emendamento n. 15.
Frassy (CdL)
- Il nostro emendamento incide sulla lettera
a) bis del comma 2 dell'articolo 19 della legge n. 44, l'articolo
viene sostituito... ma non cambia nella sostanza. Mentre in
precedenza il requisito di ore annue minime di lezione era
indistinto, con questa modifica viene differenziato fra le
discipline dello sci nordico e quelle dello sci alpino e dello
"snowboard" e anche qui non capiamo quale sia il senso di tale
differenziazione: 150 per quanto riguarda la discesa e 50 per le
discipline nordiche. Riteniamo che questa lettera a) bis così
riscritta, come peraltro lo era già al comma precedente, crei un
precedente pericoloso che si può sintetizzare nell'espressione
"redditometro". Noi andiamo ad avvalorare una presunzione di
reddito minimo, che sta in almeno quelle 150 ore di lezione, che
devono essere tenute durante la stagione invernale immediatamente
precedente. Sappiamo bene come funzionano i vari meccanismi di
natura fiscale con tutta una serie di presunzioni sui redditi, sono
i cosiddetti "redditometri", gli studi di settore che vanno a
classificare i redditi in base alle attività svolte. Nel caso dei
maestri di sci, forse in maniera involontaria, ma si è creata una
situazione analoga ai cosiddetti "redditometri" inventati dai vari
Ministri alle finanze che si sono susseguiti nel tempo: questo vuol
dire che, anche in caso di accertamento fiscale, essendoci una
norma di legge che dice che devono essere almeno 150 le ore
effettuate, anche nel caso in cui il maestro non le abbia
effettuate e quindi contabilizzate - questo può accadere nella
stazione piccola o per motivi di salute, o per motivi di tipo
personale -, c'è il rischio fondato che si possa far riferimento a
tale presunzione di reddito. Motivo per cui chiediamo che
l'articolo a) bis nel suo testo originario venga stralciato e che
non si faccia riferimento ad un numero minimo di ore. Riteniamo sia
interesse primario delle scuole di sci che i maestri svolgano
effettivamente il servizio per il quale sono coinvolti nella
scuola, anche perché non immaginiamo come possa stare in piedi una
scuola di sci senza maestri che diano la disponibilità ad impartire
le lezioni. Questo meccanismo, che forse ha una funzione
nell'ottica di limitare la possibilità di creare ulteriore
concorrenza con la nascita di nuove scuole, alla fine rischia di
essere un "boomerang" che danneggia gli stessi maestri di sci, per
questo ne chiediamo l'abrogazione.
Presidente
- La parola al Consigliere Ottoz.
Ottoz (GM)
- Come ho detto stamani all'Assessore durante
la riunione alla ricerca della mediazione perduta... cosa succede
alle scuole piccole che hanno il numero dei maestri per poter
mantenere l'autorizzazione, ma poi per qualche motivo: innevamento
insufficiente, variazioni climatiche, stazione piccola con mancanza
di cannoni per far la neve, poi non si raggiungono le ore... Al di
là della presunzione di reddito che creerebbe un problema ai
maestri, in che modo si ritiene che questo debba essere messo in
legge, creando una grave pregiudiziale, per salvaguardare le
attuali scuole: parlo delle attuali scuole e non di nuove scuole da
fare in concorrenza o meno... di posti abbastanza piccoli come le
valli laterali di Rhêmes o come... qui abbiamo l'Assessore di
zona... di Crevacol, come si affronterebbe, avendo messo in legge
dei minimi, il problema di dover poi intervenire sul rinnovo delle
autorizzazioni alle scuole?
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- È già stata posta stamani la questione
del redditometro, l'Assessore Marguerettaz non mi ha suggerito
questa introduzione ai fini fiscali (non ascolta non si arrabbia
neanche). Ricordo che la lettera a) bis è stata introdotta non
nella legge n. 44/1999, ma con una "omnibus" di 2 anni fa, perché
si volevano definire i requisiti minimi per poter avere l'apertura
di una scuola. Ritengo che debba essere conservata tale questione
dei requisiti minimi. Vero è che la norma era abbastanza rigida
infine, fra l'altro i Commissari presenti in Commissione si
ricorderanno che all'epoca la discussione fu su quel numero di ore
che era stato proposto in maniera ben superiore e fu poi ridotto.
Per quanto riguarda il fatto che viene giustamente fatto osservare
dal collega Ottoz, che ci possono essere delle condizioni tali per
cui queste ore non possono essere assicurate, nella nuova
formulazione dell'articolo a) bis si dice che l'autorizzazione
all'apertura della scuola
"può essere eccezionalmente rilasciata
anche in difetto del predetto requisito, qualora siano accertati
gravi e oggettivi motivi, riconosciuti con provvedimento del
dirigente della struttura regionale competente"
. Questo
significa che, se la stazione non apre perché non è nevicato o apre
per un numero di giorni tale che non consente... e ci sono tutte
queste condizioni, può essere riconosciuto che l'esistenza di
questo difetto non è pregiudizievole affinché nell'anno successivo
possa essere costituito l'organico della scuola non alle condizioni
delle famose 150 ore.
Presidente
- Pongo in votazione l'emendamento n. 15 del
gruppo "La Casa delle Libertà"; ne do lettura:
Emendamento
Il comma 3 dell'articolo 8 è così sostituito:
"3. La lettera abis) del comma 2 dell'articolo 19 della l.r.
44/99 è abrogata.".
Consiglieri presenti: 30
Votanti: 27
Favorevoli: 7
Contrari: 20
Astenuti: 3 (Ferraris, Fiou, Ottoz)
Il Consiglio non approva.
Presidente
- La parola al Consigliere Frassy
sull'articolo 8.
Frassy (CdL)
- Sull'articolo nel suo complesso, senza
ripetere le considerazioni che abbiamo fatto in riferimento
all'introduzione del nuovo testo dell'a) bis, penso che valga la
pena soffermarsi sul comma 5. Il comma 5 affronta il problema della
direzione delle scuole ed è anche questo un problema sul quale
avevamo avuto modo di esprimere le nostre perplessità nel 1999,
quando si approvò la legge n. 44. Le risparmio il senso
dell'intervento del suo predecessore, che ovviamente sosteneva che
era opportuno che vi fosse questa qualifica di direttore della
scuola di sci. Avevamo espresso tutta la nostra perplessità su un
meccanismo che andava ad irrigidire ulteriormente la libera
associazione, sul presupposto che bisognava conseguire il titolo di
direttore per poter dirigere la scuola, c'era la norma transitoria,
che poi è stata reiterata a più riprese, di fatto con questa
modifica viene abolita la qualifica di direttore e la funzione di
direttore viene squalificata da qualifica a specializzazione. Con
un giochino terminologico il direttore non è più una qualifica, ma
è una specializzazione e fin qui, se siete contenti di giocare con
le parole, fatelo. Quello che però, dal nostro punto di vista e dal
punto di vista di tecnica legislativa, non ha assolutamente senso è
scrivere una modifica di tipo discrezionale:
"la direzione della
scuola sia affidata, preferibilmente, ad un maestro che abbia
conseguito la specializzazione..."
. Le domando cosa voglia dire
questo
"preferibilmente"
, perché, se la norma di legge mi
lascia tale discrezionalità, non ha senso scriverla, perché, se non
seguo questo preferibilmente, non violo nessun precetto dal momento
che preferibilmente impone una discrezionalità che rimane in capo
alla scuola. Mi chiedo pertanto se non sarebbe stato più chiaro
sgombrare dal campo questo tipo di requisito, che, come non era
stato conseguito rispetto al concetto di qualifica, abbiamo forti
dubbi che possa essere conseguito in futuro rispetto al concetto di
specializzazione. La direzione della scuola venga allora lasciata
alla libera determinazione degli associati che compongono la scuola
stessa, anche perché, così come è scritto, ci potrebbe essere una
turbativa nei meccanismi associativi, per cui chi ha conseguito la
specializzazione potrebbe spendere questa conseguita
specializzazione in virtù dell'avverbio
"preferibilmente"
.
Riteniamo che questo modo di legiferare sia un modo non opportuno,
perché introduce elementi di discrezionalità e di dubbio
nell'applicazione della norma: la norma deve essere sintetica, deve
essere chiara. Questa argomentazione insieme alle argomentazioni
che abbiamo svolto precedentemente ad illustrazione del nostro
emendamento perciò ci portano ad esprimere un voto di contrarietà
all'articolo 8 che andrà ora in votazione.
Presidente
- Pongo in votazione l'articolo 8:
Consiglieri presenti: 28
Votanti: 23
Favorevoli: 21
Contrari: 2
Astenuti: 5 (Bortot, Fontana Carmela, Ottoz, Squarzino
Secondina, Venturella)
Il Consiglio approva.
Presidente
- La parola al Consigliere Frassy
sull'articolo 9.
Frassy (CdL)
- Solo per mettere in evidenza che anche
sull'articolo 9 si è persa l'opportunità di semplificare la
procedura per l'autorizzazione, che, così come è scritta al comma
1, prevede un duplice passaggio: le domande di autorizzazione, che
sono annuali, perché abbiamo visto che è rimasto il concetto
annuale, devono essere presentate alla struttura regionale
competente e copia della domanda deve essere altresì trasmessa
all'AVMS; poi andiamo a vedere cosa contengono le domande e vediamo
che contengono un nutrito elenco. Visto che, in base
all'impostazione che voi avete dato, la struttura regionale
competente è sinergica con l'AVMS, sarebbe stato opportuno che le
scuole le domande le presentassero o all'uno o all'altro dei 2
soggetti e che vi fosse una comunicazione interna per le
istruttorie che ci sembra di capire siano distinte. Anche se poi
così non è, perché, andando a capire come avviene la concessione
dell'autorizzazione, ci pare di capire che l'Assessore rilascia con
proprio decreto l'autorizzazione e la rilascia immaginiamo sulla
base dell'istruttoria fatta dalla struttura competente, ma questo
lo immaginiamo perché, pur nel dettaglio di dire che le domande
devono essere trasmesse a 2 strutture differenti, non si capisce
alla fine quale sia la struttura che si interfacci con
l'Assessorato e non capiamo di conseguenza se l'AVMS deve acquisire
la procedura ai fini dell'archiviazione o se abbia un ruolo attivo
nella procedura, perché questo né nell'articolo 20, né nel corpo
della legge sta scritto.
Presidente
- Pongo in votazione l'articolo 9:
Consiglieri presenti: 27
Votanti e favorevoli: 20
Astenuti: 7 (Bortot, Fontana Carmela, Frassy, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 10:
Consiglieri presenti: 28
Votanti e favorevoli: 21
Astenuti: 7 (Bortot, Fontana Carmela, Frassy, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 11:
Consiglieri presenti e votanti: 28
Favorevoli: 21
Contrari: 7
Il Consiglio approva.
Presidente
- Vi è l'emendamento n. 2 del gruppo
"Arcobaleno", che introduce l'articolo 11bis.
La parola al Consigliere Segretario Venturella.
Venturella (Arc-VA)
- Brevemente, questo emendamento
vorrebbe inserire un principio di democrazia all'interno degli
organi dell'Associazione valdostana maestri di sci. Potrebbe essere
un intervento di ingerenza indebita, ma sappiamo bene che
all'interno del Consiglio direttivo dell'Associazione valdostana
maestri di sci esistono diversi pesi, in definitiva ogni componente
di direttivo ha un peso specifico diverso. Peso specifico diverso
che non deriva dal peso della rappresentanza, ma deriva dall'essere
inserito in una casella, e faccio un esempio. I direttori delle
grandi scuole, quelli che all'allegato A rappresentano le scuole
con un numero minimo di maestri effettivi di 30... quelli che
hanno, ad esempio, la portata oraria degli impianti... oltre le
15.000 persone... all'interno del Consiglio direttivo hanno peso 4.
L'unico rappresentante dei maestri di sci liberi professionisti che
raggruppa "tot" centinaia di maestri ha lo stesso peso 4. In
definitiva, quindi, si ha una disparità di rappresentanza fra un
componente del Consiglio direttivo che rappresenta una scuola che
può raggruppare, e qui porto l'esempio della scuola di sci che mi
pare la più grossa, 180 maestri, e invece un componente che
rappresenta i liberi professionisti che sono più di 400. Come si
diceva anni fa in Sudafrica "un cranio un voto", qui vogliamo
ristabilire l'equilibrio di rappresentanza, non nel senso che i
professionisti dovrebbero contare all'interno del Consiglio
direttivo 300, ma ristabilire un equilibrio per cui il
rappresentante di un gruppo di maestri che non sono inscritti nelle
scuole abbia il suo peso specifico. È questo l'emendamento che
presentiamo.
Presidente
- Pongo in votazione l'emendamento n. 2 del
gruppo "Arcobaleno", che recita:
Emendamento
Dopo l'articolo 11 è inserito il seguente:
"Articolo 11bis
(Modificazione all'articolo 26)
1. Il comma 5 dell'articolo 26 della l.r. 44/1999 è
sostituito dal seguente:
"5. Lo statuto dell'AVMS stabilisce le modalità per
l'elezione degli organi direttivi dell'Associazione medesima,
garantendo la presenza in tali organi dei rappresentanti di tutte
le categorie di maestri di sci in misura proporzionale al numero di
appartenenti alle stesse. Ogni rappresentante ha diritto ad un
voto. Lo statuto prevede l'istituzione di un Collegio dei revisori
dei conti, iscritti nel registro dei revisori contabili, del quale
fa parte di diritto un componente in rappresentanza della
Regione.".".
Consiglieri presenti e votanti: 27
Favorevoli: 7
Contrari: 20
Il Consiglio non approva.
Presidente
- Vi è l'emendamento n. 4 del gruppo
"Arcobaleno" che introduce l'articolo 11ter.
La parola al Consigliere Segretario Venturella.
Venturella (Arc-VA)
- Era una cosa che volevo già dire
prima, che avevo dimenticato. Non accetto l'accusa di ostruzionismo
data a chi è intervenuto oggi su questo disegno di legge da parte
del Presidente Caveri, perché anche nella sospensione di stamani mi
pare che anche il Capogruppo dell'"UV", collega Vicquéry, abbia
espresso un po' di malessere nell'affrontare in maniera organica la
legge e abbia detto: "si tappa una falla se ne apre un'altra". Era
necessario, come ripetuto da alcuni, affrontare meglio tutta la
legge regionale, quindi chiedo al Presidente Caveri di ripensare a
quello che ha detto. L'emendamento n. 4 va a colpire il fatto che
non si sia voluto risolvere un'anomalia già verificatasi nel 1999
ed era quella che l'AVMS stipula polizze di assicurazione
collettiva; era questa un'anomalia perché si introduce il concetto
di assicurazione obbligatoria, tra l'altro ricordo per il 60%
pagata direttamente dall'ente pubblico. Io credo sia per questi
professionisti in qualche modo accettabile che vi sia una copertura
pubblica di un'assicurazione che è di una categoria privata, vista
l'importanza, sono d'accordo, ma si dovrebbe pensare, proprio per
evitare che questa opportunità non si trasformi in privilegio per
qualcuno, di allargare ancora tale opportunità ad altre
professioni, non esistono solo i maestri di sci.
Questo emendamento, come anche l'emendamento n. 5 - che
illustrerò in maniera congiunta perché legati - che parla
dell'articolo 28, lettera e)... dal punto di vista finanziario, per
cui esiste la possibilità che la Regione contribuisca per l'importo
del premio annuo di assicurazione fino ad un massimo del 60%.
Ricordo, non perché vi ero, ma perché ho letto i resoconti, che (mi
permetta, Assessore, nel segno della continuità 1999-2003-2007)
l'Assessore a quel tempo ad un emendamento su tale problema
dell'assicurazione obbligatoria e del contributo diceva che c'era
una logica in questo, ma che l'intenzione, dato che prima della
legge n. 44/1999 la Regione copriva il 70%, dopo trasformato nella
legge n. 44/1999 nel 60%, era considerarlo l'inizio di un percorso
che avrebbe visto poi la Regione piano piano - perché veniva
ammesso che questo poteva essere definito un piccolo privilegio per
tale categoria - diminuire l'importo e invece non è successo:
questo lo aveva dichiarato l'allora Assessore al turismo.
Riproponiamo quindi questo emendamento che va nella direzione di
abrogare le lettere g) ed e) degli articoli 27 e 28.
Si dà atto che dalle ore 18,43 riassume la presidenza il
Presidente Perron.
Président
- La parole à l'Assesseur au tourisme, aux
sports, au commerce et aux transports, Pastoret.
Pastoret (UV)
- Vede, lei enuncia una buona intenzione,
ma la persegue con un mezzo sbagliato, perché, se fosse vera, e
credo sia vera l'affermazione che lei fa, ossia "non vogliamo
togliere qui, ma estendere ad altri", non è abrogando qui che
giunge ad una soluzione. Qui c'è un'altra questione, che ho già
rappresentato stamani e che ripeto qui: a me sta bene discutere gli
emendamenti relativi al disegno di legge che abbiamo presentato,
qui andiamo a toccare altre cose. Se è vera l'affermazione fatta
per cui questo disegno di legge sarebbe pasticciato, nel momento in
cui andiamo ad "azzopparlo" anche in altri articoli che non abbiamo
preso in considerazione, credo che peggioreremmo la questione. Le
rispondo perché tanto le dovevo... nel senso che è corretto che le
risponda su un emendamento, ma la ragione fondamentale per la quale
chiedo alla maggioranza di non accettarlo è quella che questo
emendamento interviene su una parte della legge che non era stata
posta all'attenzione della discussione.
Président
- Je soumets au vote l'amendement n° 4 du
groupe "Arcobaleno", qui récite:
Emendamento
Dopo l'articolo 11bis, inserito dall'emendamento n. 2, è
inserito il seguente:
"Art. 11ter
(Modificazione all'articolo 27)
1. La lettera g) del comma 2 dell'articolo 27 della l.r.
44/1999 è abrogata.".
Conseillers présents et votants: 26
Pour: 7
Contre: 19
Le Conseil n'approuve pas.
Président
- A l'article 12 il y a l'amendement n° 5 du
groupe "Arcobaleno", qui récite:
Emendamento
Dopo il comma 1 dell'articolo 12 è inserito il
seguente:
"1bis. La lettera e) del comma 1 dell'articolo 28 della l.r.
44/1999 è abrogata.".
Je le soumets au vote:
Conseillers présents et votants: 26
Pour: 7
Contre: 19
Le Conseil n'approuve pas.
Président
- Je soumets au vote l'article 12:
Conseillers présents: 30
Votants: 22
Pour: 22
Abstentions: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- Je soumets au vote l'article 13:
Conseillers présents: 30
Votants: 22
Pour: 22
Abstentions: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Le Conseil approuve.
Président
- A l'article 14 il y a l'amendement n° 3 du
groupe "La Casa delle Libertà", ainsi que l'amendement n° 3 du
groupe "Arcobaleno".
La parole au Vice-président Tibaldi.
Tibaldi (CdL)
- L'emendamento n. 3 sopprime l'articolo 14
in "toto" perché introduce dei requisiti numerici attraverso
l'allegato A che vanno a raddoppiare il numero minimo di maestri
effettivi che devono essere presenti nelle scuole a seconda delle
dimensioni che hanno le località, sulla base della portata oraria
degli impianti. Ci sembra un'ulteriore limitazione e un ulteriore
blocco della possibilità di creare nuove scuole in Valle,
regolarmente autorizzate, e a questo limite numerico e anche per
quanto riguarda i requisiti di cui all'articolo 19 come è stato
modificato poc'anzi si allinea anche una norma che a noi sembra
iniqua, poiché questi requisiti numerici non si applicano ai fini
delle successive autorizzazioni annuali alle scuole di sci già
autorizzate, alle quali continuano ad applicarsi i requisiti
numerici vigenti antecedentemente. In poche parole si crea una
norma estremamente rigorosa per le future costituende eventuali
scuole, mentre quelle che si sono già costituite possono avere
requisiti soggettivi che non rappresentano la nuova disciplina di
cui all'allegato A e di cui all'articolo 19 così modificato. Ci
piacerebbe che lei giustificasse tale scelta, Assessore, in quanto
questa va a consolidare non tanto determinati diritti, ma
soprattutto dei privilegi veri e propri, che impediscono il libero
accesso nel mercato anche delle scuole, di nuovi soggetti e nuovi
enti che potrebbero legittimamente presentarsi sulla base dei
numeri finora osservati. Il raddoppio di tali entità numeriche sta
a significare questa volontà di inibizione dell'accesso nel mercato
dei maestri di sci di nuovi enti che abbiano i requisiti
professionali, le capacità che già oggi dimostrano di avere altre
scuole; di qui la richiesta di sopprimere con il nostro emendamento
l'articolo 14.
Président
- La parole au Conseiller Secrétaire
Venturella.
Venturella (Arc-VA)
- La "ratio" di fondo è la stessa del
nostro emendamento e di quello dei colleghi; la differenza è che
vorremmo aggiungere:
"o in corso di autorizzazione"
per
garantire una certa libertà di movimento a quelle che sono in corso
di autorizzazione.
Président
- La parole à l'Assesseur au tourisme, aux
sports, au commerce et aux transports, Pastoret.
Pastoret (UV)
- J'ai déjà essayé d'exposer ce matin
toutes les raisons des renforcements numériques qu'on a introduits
dans cette loi et qui sont nécessaires pour ouvrir une nouvelle
école. Aucune intention de censurer ou de limiter l'activité, moi
je pense que, si les projets sont bons, si un projet peut avoir de
l'intérêt, il n'y aura aucune difficulté à avoir le nombre des
moniteurs aptes à créer une école. J'ai aussi dit que la Région
finance des interventions sur les écoles et qu'il nous semble qu'un
certain nombre minimal soit indispensable si on ne veut pas que des
structures continuent à se multiplier en faisant retomber sur la
Région aussi toute une série de dépenses. En plus il y a des
localités où il y a des écoles qui ont surgi dans le temps et qui
n'ont même pas su tenir le marché, car après quelque temps elles
ont fermé parce qu'elles n'avaient pas une disponibilité dans
l'organique des écoles suffisante à faire face à la requête du
marché, qui est encore quelque chose dont on doit tenir compte.
Voilà une raison pour laquelle nous allons modifier ce numéro.
D'autre part, pour ce qui est de l'amendement du collègue
Venturella, il me semble qu'il s'agit là d'un amendement...
"...
scuole già autorizzate
o in corso di autorizzazione..."
,
cela aurait été possible si nous ne nous trouvions pas dans le cas
que je vous ai illustré aujourd'hui, parce qu'on ne pouvait, n'y
ayant aucun directeur en possession de la spécialisation, pas
autoriser aucune école et donc pour ces raisons les requêtes
parvenues de la part de l'Association "non erano in corso di
autorizzazione, ma erano caducate per mancanza di elementi per...".
Voilà, c'est sur la base de ces critères qui est dépassé pour la
question des 7 années passées pour la spécialisation, "non c'è
nulla in corso di autorizzazione", mais c'est une procédure qui va
s'ouvrir toute nouvelle, donc je vous demanderais de le retirer
l'amendement, car il n'a pas de sens.
Président
- La parole au Conseiller Secrétaire
Venturella.
Venturella (Arc-VA)
- Per dichiarare che ritiriamo
l'emendamento.
Presidente
- L'emendamento n. 3 del gruppo "Arcobaleno" è
ritirato; ne do lettura per il verbale:
Emendamento
Al comma 2 dell'articolo 14, dopo le parole "già autorizzate"
sono inserite le parole "o in corso di autorizzazione".
La parola al Vicepresidente Tibaldi.
Tibaldi (CdL)
- Per dichiarazione di voto. Noi invece
manteniamo l'emendamento, anche perché le argomentazioni
dell'Assessore non sono state affatto convincenti. Qui si va a
raddoppiare immediatamente i requisiti numerici previsti,
naturalmente creando delle situazioni di difficoltà oggettiva nel
poter creare delle nuove strutture scolastiche. Vedo tra l'altro, e
colgo l'occasione per dirlo adesso, alcuni colleghi della IV
Commissione, in particolare il Presidente Praduroux che soffrono
questa maratona di dibattito sul disegno di legge, è il sintomo di
quella frettolosità che purtroppo riguarda i lavori di Commissione,
secondo la quale si vuole sempre licenziare di corsa delle norme
che sono ricche di osservazioni e spunti tecnici, sui quali sarebbe
più opportuno riflettere. Credo che la maratona di oggi sia proprio
uno di questi casi, questo penso che, anche se fosse tardivo, possa
essere un tesoro per il futuro affinché si eviti di licenziare in
fretta e furia delle modifiche legislative così corpose anche come
impalcatura giuridica e arrivare qui in aula e magari sbuffare o
addormentarsi perché i Consiglieri di opposizione legittimamente
presentano una serie di emendamenti che sono tutti fondati,
argomentati e sono stati illustrati con dei ragionamenti che hanno
una loro "ratio".
Président
- Je soumets au vote l'amendement n° 3 du
groupe "La Casa delle Libertà", qui récite:
Emendamento
L'articolo 14 è soppresso.
Conseillers présents: 27
Votants: 25
Pour: 5
Contre: 20
Abstentions: 2 (Ottoz, Stacchetti)
Le Conseil n'approuve pas.
Président
- Je soumets au vote l'article 14:
Conseillers présents: 28
Votants: 24
Pour: 22
Contre: 2
Abstentions: 4 (Bortot, Fontana Carmela, Ottoz, Venturella)
Le Conseil approuve.
Presidente
- Pongo in votazione l'emendamento n. 1
dell'Assessore Pastoret, che recita:
Emendamento
1. Dopo l'articolo 14, è inserito il seguente:
"Articolo 14bis
(Disposizioni transitorie)
1. Le disposizioni di cui alla presente legge si applicano
anche ai procedimenti, preordinati al rilascio delle autorizzazioni
all'apertura di scuole di sci, già avviati alla data di entrata in
vigore della presente legge e non ancora definiti alla medesima
data.
2. In sede di prima applicazione, le domande per il rilascio
delle autorizzazioni all'apertura di scuole di sci per la stagione
2007/2008 possono essere presentate entro e non oltre il 15
dicembre 2007.".
Consiglieri presenti: 28
Votanti: 24
Favorevoli: 22
Contrari: 2
Astenuti: 4 (Bortot, Fontana Carmela, Ottoz, Venturella)
Il Consiglio approva.
Presidente
- All'articolo 15 vi è l'emendamento n. 6 del
gruppo "Arcobaleno", che recita:
Emendamento
L'articolo 15 è soppresso.
Lo pongo in votazione:
Consiglieri presenti: 30
Votanti: 27
Favorevoli: 4
Contrari: 23
Astenuti: 3 (Frassy, Ottoz, Tibaldi)
Il Consiglio non approva.
Presidente
- Pongo in votazione l'articolo 15:
Consiglieri presenti: 29
Votanti e favorevoli: 23
Astenuti: 6 (Bortot, Fontana Carmela, Frassy, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'allegato A:
Consiglieri presenti: 27
Votanti: 26
Favorevoli: 20
Contrari: 6
Astenuti: 1 (Ottoz)
Il Consiglio approva.
Presidente
- La parola al Consigliere Segretario
Venturella, per dichiarazione di voto sul disegno di legge nel suo
complesso.
Venturella (Arc-VA)
- Vorremmo brevemente illustrare la
nostra posizione. Nel 1999 ci eravamo astenuti sulla legge n.
44/1999, ora non ce la sentiamo di astenerci perché questo disegno
di legge peggiora alcune cose, perché rende ancor più difficile
l'esercizio della libera professione, dà un segnale di chiusura
eccessiva e di controllo dirigistico alle legittime richieste di
trasparenza e democrazia. Il nostro voto sarà contrario.
Si dà atto che dalle ore 19,10 presiede il Vicepresidente
Lanièce.
Presidente
- La parola al Consigliere Frassy.
Frassy (CdL)
- Penso che giunti a questo punto la
dichiarazione di voto possa essere telegrafica, perché gran parte
delle motivazioni che ci porteranno ad esprimere il voto finale
contrario a tale disegno di legge sono state esplicitate durante
l'attento ed approfondito esame dell'articolato. In estrema sintesi
pensiamo di dover solo riassumere gli elementi centrali di questo
voto di contrarietà. Un'occasione, per certi versi, mancata, ossia
quella di adeguare ed interpretare questa normativa regionale alle
effettive esigenze del settore in cui si interviene. Si dice che
non devono essere fatte le leggi "ad personam", in questo caso per
alcuni passaggi di tale provvedimento abbiamo potuto constatare che
è stato fatto di peggio, anziché le leggi "ad personam", che sono
già delle leggi di per sé odiose, si è riusciti a fare una legge
"contra personam", nel senso che alcune norme sono state assunte
non per un'esigenza di prospettiva, ma per contrastare delle
esigenze e delle realtà che già si erano manifestate sul campo
della normativa che consentiva determinate forme di
associazionismo. È una legge che mantiene quel dirigismo che era
già stato introdotto dalla legge n. 44/1999, una legge dove si
continua a confondere il ruolo dell'associazionismo con il ruolo di
tenuta degli albi, piuttosto che degli ordini professionali, una
legge che non ha fatto tesoro degli errori, tanti, che avete fatto
nel 1999. Una parte di quegli errori sono "venuti al pettine" in
una serie di modifiche che avete dovuto apportare ed erano errori
che avevamo denunciato fin dal 1999, pensiamo di essere facili
"Cassandre" nel dire che quanto prima il Consiglio regionale si
troverà nell'esigenza di dover porre mano all'ennesima revisione
della legge n. 44. Sono tutti questi motivi, insieme a quelli
meglio enunciati nei puntuali interventi fatti sull'articolato e
sugli emendamenti, che ci portano a ribadire, come già avevamo
fatto nel 1999, il nostro voto di totale contrarietà a tale disegno
di legge.
Presidente
- La parola al Consigliere Ottoz.
Ottoz (GM)
- Sono stato e sarei fortemente tentato, anche
per il modo in cui sono andate tutte le votazioni sugli
emendamenti, di votare contro questa legge; 2 motivi mi trattengono
dal votare contro per cui annuncio la mia astensione, scherzando
potrei dire l'astensione del mio gruppo: primo motivo, ho votato la
dichiarazione di urgenza perché ho colto nelle varie dichiarazioni
a volte chiare, a volte meno chiare, a volte frammentarie
dell'Assessore Pastoret che la legge è comunque urgente per poter
concedere le autorizzazioni in tempo per la stagione invernale.
Questo mi sembra debba essere responsabilmente tenuto nel conto,
perché le scuole sono un patrimonio importante e svolgono una
funzione fondamentale, anche se questa legge più che "ad personam"
o "contra personam", mi sembra "ad personas" e "ad scholas",
permettetemi la battuta. Mi auguro che questo provvedimento, su cui
mi asterrò per i motivi che ho detto, non sia impugnato, perché
ritengo che esistano alcuni profili che potrebbero far sì che ci
dobbiamo tornare sopra assai presto, per cui mi auguro che, per il
tranquillo lavoro dei maestri di sci, non sia impugnato. Ritengo
che questo sia molto probabile, in particolare un preclaro
componente del gruppo dell'"Union" stamani mi ha espresso la stessa
opinione, dicendo: "questa roba tanto va a finire che la impugnano,
dopodiché le dinamiche di gruppo e il gioco delle parti fanno sì
che sia necessario fare delle volte buon viso a cattivo sci". Le
cose che non mi sono piaciute è inutile che le ripeta;
l'illustrazione degli emendamenti è stata troppo ridondante secondo
il Consigliere Cesal e non voglio annoiarlo ulteriormente, confermo
che mi asterrò su questa legge.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Non ho parlato tutto il giorno di questa
categoria dei maestri di sci, a cui mi onoro - sottolineo 2 volte:
"mi onoro" - di appartenere. Si è parlato a lungo di questa
Associazione valdostana maestri di sci come di una casta, forse è
di moda. Vorrei sottolineare come l'AVMS abbia garantito un'alta
qualità della professione nel tempo, ha contrastato un abusivismo
che, quando noi eravamo giovani, era veramente imperante, come ha
dato una compattezza a tutta la categoria, anche iniziative di
solidarietà quali le divise per la Thailandia... ha permesso una
programmazione comune delle sinergie molto importante e soprattutto
ha sempre garantito una democraticità. La rappresentatività è
sempre stato uno dei concetti fondamentali dell'Associazione, che
ha sempre svolto delle assemblee libere dove ognuno ha potuto
esprimersi, votare... quindi ringrazio il lavoro fatto attorno a
questo provvedimento, che ha dato a tale Associazione la
possibilità di continuare e di affrontare i nuovi rischi e le nuove
battaglie del futuro. Diminuire o sminuire il valore di questa
Associazione che storicamente ha dato una così grande importanza al
settore mi sarebbe dispiaciuto e non l'avrei approvata, per cui
confermo il mio voto favorevole.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Très brièvement. Tout le monde est
fatigué, la discussion a été longue. Je remercie tous ceux qui sont
intervenus et qui ont proposé des amendements, des éléments de
discussion, car je pense qu'une démocratie est mûre pas seulement
quand elle approuve des choses, mais aussi quand elle débat des
problèmes qui, eux, peuvent peut-être ou ne pas être appreciés
aujourd'hui et peuvent devenir intéressants dans le futur. Je
voulais dire, premièrement, qu'on aurait pu modifier les paramètres
pour l'ouverture des écoles, l'annexe A, par une simple
délibération du Gouvernement sans besoin de venir ici; donc, si
intention il y avait de faire une intervention de punition par
rapport à quelqu'un, il aurait suffi une simple délibération du
Gouvernement. L'enjeu était une autre, le problème était un autre,
surtout il y en avait un réel concernant les 7 ans qui sont arrivés
à échéance et là pour les 7 ans il suffisait de faire comme dans le
passé: on mettait une petite disposition dans l'"omnibus", personne
n'aurait parlé de rien. J'estime que cette salle est la salle où le
débat politique et démocratique doit se faire sous les yeux de tout
le monde. Je regrette si j'ai donné l'impression de vouloir faire
une bataille privée de cette question, ce n'est pas ainsi et
absolument je n'ai pas eu l'intention de mettre "le chapeau" sur la
catégorie. Je pense que la catégorie devra se savoir grée à tout le
monde pour avoir débattu des problèmes qui la concernent. Je
regrette qu'il y ait eu des incompréhensions et quelques mots qui
sont allés au-delà des lignes d'un côté comme de l'autre. Si j'en
ai été auteur je m'en excuse, comme je me suis senti un peu touché
par quelques affirmations exagérées, mais cela je ne le tiens déjà
plus en compte.
Forse sarà impugnata questa legge, bene, che sia impugnata. La
Giunta e la maggioranza ritiene, ma penso che tutto il Consiglio
debba ritenere, anche coloro che sono stati contro tale
provvedimento, che qui abbiamo esercitato un diritto di questo
Consiglio e di questa Regione derivante da delle competenze che ci
sono statutariamente affidate. Se bisogna modificare delle cose,
giungere a delle composizioni diverse dei problemi, credo che vi
siano alcune strade: la prima, di avere un dialogo all'esterno; la
seconda, eventualmente di intervenire qui sui problemi. Se poi
tutto questo non sarà preso in considerazione, e non credo sia il
caso dei miei colleghi che stanno qui, di qualsiasi colore
politico, ma da qualcun altro che vorrà intervenire in modo pesante
con impugnative e con ricorso alla Corte costituzionale, è libero
di farlo. Saremo onorati di difendere le prerogative di questa
Regione.
Presidente
- Pongo in votazione il disegno di legge n.
181:
Consiglieri presenti: 30
Votanti: 28
Favorevoli: 23
Contrari: 5
Astenuti: 2 (Fontana Carmela, Ottoz)
Il Consiglio approva.
