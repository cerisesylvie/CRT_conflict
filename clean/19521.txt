Classificazione
ASSETTO DEL TERRITORIO
Urbanistica e pianificazione territoriale


Resoconto integrale del dibattito dell'aula
Oggetto del Consiglio n. 2679 del 12 giugno 2002 - Resoconto
OGGETTO N. 2679/XI Disegno di legge: "Disciplina degli
interventi e degli strumenti diretti alla delocalizzazione degli
immobili siti in zone a rischio idrogeologico".
CAPO I DISPOSIZIONI GENERALI
Articolo 1 (Finalità)
1. Al fine di salvaguardare l'incolumità delle persone e di
tutelare la sicurezza degli insediamenti abitativi e l'integrità
dei beni, la Regione favorisce la delocalizzazione e la messa in
sicurezza delle opere pubbliche e degli immobili situati nelle aree
a rischio idrogeologico.
2. Per le finalità di cui al comma 1, la Regione finanzia la
predisposizione e l'attuazione da parte dei Comuni di piani di
delocalizzazione e concede agevolazioni ai proprietari, pubblici e
privati, degli immobili interessati.
Articolo 2 (Ambito di applicazione)
1. Possono formare oggetto di delocalizzazione le opere
pubbliche e gli edifici adibiti ad uso abitativo che siano ubicati
nelle zone di seguito indicate:
a) aree di frana classificate ad alta pericolosità ai sensi
dell'articolo 35, comma 1, lettera a), della legge regionale 6
aprile 1998, n. 11 (Normativa urbanistica e di pianificazione
territoriale della Valle d'Aosta);
b) aree soggette a rischio di inondazione ricadenti nelle
fasce A individuate ai sensi dell'articolo 36 della l.r.
11/1998;
c) aree ad elevato rischio di valanghe o di slavine di cui
all'articolo 37, comma 1, lettera a), della l.r. 11/1998.
2. Nei piani di cui all'articolo 4, in relazione a
particolari condizioni di rischio, accertate dal Comune, e sulla
base di valutazioni tecniche effettuate dalle strutture regionali
competenti in materia di rischio idrogeologico e di difesa del
suolo, può essere altresì prevista la delocalizzazione di opere
pubbliche e di edifici adibiti ad uso abitativo ubicati nelle aree
di seguito indicate:
a) aree di frana classificate a media pericolosità ai sensi
dell'articolo 35, comma 1, lettera b), della l.r. 11/1998;
b) aree soggette a rischio di inondazione ricadenti nelle
fasce B ai sensi dell'articolo 36 della l.r. 11/1998;
c) aree a medio rischio di valanghe o di slavine di cui
all'articolo 37, comma 1, lettera b), della l.r. 11/1998.
CAPO II DISCIPLINA DEGLI INTERVENTI DI
DELOCALIZZAZIONE
Articolo 3 (Individuazione degli immobili da
delocalizzare)
1. La delocalizzazione può avvenire in esecuzione dei piani
di cui all'articolo 4 ovvero, in assenza di piano, su iniziativa
dei proprietari degli immobili interessati.
2. La partecipazione ai piani avviene su base volontaria;
tuttavia la delocalizzazione è obbligatoria qualora nel piano sia
considerata funzionale all'esecuzione di interventi di sistemazione
idraulica volti a realizzare aree o difese golenali o comunque
opere o movimenti di terra necessari alla messa in sicurezza del
territorio.
Articolo 4 (Piani di delocalizzazione)
1. I Comuni che, singolarmente o in forma associata con altri
Comuni limitrofi, intendono pianificare gli interventi di
delocalizzazione vi provvedono mediante un apposito piano, la cui
elaborazione è preceduta da uno studio preliminare.
2. Lo studio preliminare individua:
a) gli immobili da delocalizzare e la relativa destinazione
d'uso;
b) gli edifici esistenti idonei alla rilocalizzazione, nonché
le aree, già edificabili o da rendere edificabili, individuate a
tale scopo;
c) la quantificazione di massima delle risorse finanziarie
occorrenti;
d) l'elenco dei soggetti interessati all'attuazione del
piano.
3. Gli atti relativi allo studio preliminare sono pubblicati
mediante deposito in pubblica visione presso la segreteria dei
Comuni interessati per quarantacinque giorni consecutivi; chiunque
ha facoltà di presentare osservazioni fino allo scadere del termine
predetto.
4. Sulle eventuali osservazioni si pronuncia il Consiglio
comunale contestualmente all'approvazione dello studio
preliminare.
5. Lo studio preliminare è trasmesso alla struttura regionale
competente in materia di urbanistica che ne cura l'istruttoria
entro novanta giorni dal ricevimento, acquisendo i pareri e le
osservazioni delle strutture regionali competenti in materia di
urbanistica, tutela del paesaggio, beni culturali, programmazione
regionale, vincolo idrogeologico, protezione dell'ambiente, rischio
idrogeologico e difesa del suolo; l'esito dell'istruttoria è
valutato in apposita conferenza dei servizi alla quale partecipano
le predette strutture regionali.
6. La Giunta regionale, tenuto conto dell'esito della
conferenza dei servizi, individua, nell'ambito degli stanziamenti
di bilancio, le risorse finanziarie che la Regione si impegna a
concedere affinché il Comune possa procedere alla elaborazione del
piano con il concorso dei privati partecipanti.
Articolo 5 (Approvazione del piano)
1. Per l'approvazione del piano, il Sindaco promuove la
conclusione di un accordo di programma ai sensi e per gli effetti
degli articoli 26, 27 e 28 della l.r. 11/1998, cui partecipano i
Comuni interessati, la Regione ed i privati partecipanti, nonché
eventuali altri soggetti che concorrono all'attuazione del
piano.
2. L'atto finale di approvazione dell'accordo di programma
equivale a dichiarazione di pubblica utilità, indifferibilità e
urgenza delle opere e degli interventi in esso previsti.
Articolo 6 (Individuazione delle aree di
rilocalizzazione)
1. La rilocalizzazione degli edifici adibiti ad uso abitativo
avviene prioritariamente nelle zone di seguito indicate:
a) zone territoriali di tipo A individuate dai piani
regolatori generali comunali urbanistici e paesaggistici (PRG),
attraverso interventi di recupero del patrimonio edilizio
esistente;
b) zone già destinate alla nuova edificazione dai PRG in
vigore;
c) zone nuove edificabili espressamente individuate nei piani
di delocalizzazione.
2. In caso di nuove edificazioni, le aree sulle quali
edificare devono essere ricomprese in zone già a tale scopo
individuate dal PRG vigente o da individuare con apposita
variante.
3. Nell'ipotesi in cui la delocalizzazione avvenga in
esecuzione dei piani, in caso di nuova edificazione, le aree sulle
quali edificare sono individuate dal piano medesimo.
4. In ogni caso, le aree devono essere situate al di fuori
degli ambiti inedificabili individuati ai sensi dell'articolo 38
della l.r. 11/1998 o a qualsiasi altro titolo.
Articolo 7 (Disponibilità degli immobili e delle
aree)
1. La rilocalizzazione può avvenire mediante il recupero di
immobili esistenti, l'acquisizione o l'edificazione di nuove
abitazioni.
2. Gli immobili da recuperare o già costruiti, nonché le aree
sulle quali edificare gli immobili previsti dal piano, sono
acquisiti dal Comune al proprio patrimonio con acquisizione diretta
mediante compravendita o con procedura espropriativa.
3. Gli immobili da recuperare, quelli già costruiti o le aree
necessarie, secondo gli indici urbanistici vigenti, per
l'edificazione di unità immobiliari equivalenti a quelle da
abbandonare e comunque non aventi una superficie utile abitabile
superiore a 200 metri quadrati sono quindi ceduti dal Comune ai
privati partecipanti al piano al prezzo di acquisizione.
4. Le aree sulle quali insistono gli immobili da demolire,
per la parte ricompresa nell'area classificata a rischio, sono
acquisite al patrimonio indisponibile del Comune e sono rese
inedificabili.
5. Gli immobili dismessi sono demoliti e l'area relativa è
fatta oggetto di specifici interventi di ripristino ambientale a
cura del Comune, salvo diversa indicazione delle strutture
regionali competenti in materia di beni culturali e di tutela del
paesaggio limitatamente agli immobili classificati dai PRG come
monumento o documento.
6. Il piano può escludere l'acquisizione al patrimonio
indisponibile del Comune delle aree dismesse qualora il
proprietario si obblighi, con apposita convenzione, al ripristino
ambientale delle stesse, comprensivo della demolizione, e alla loro
destinazione secondo usi compatibili con le esigenze di sicurezza
idraulica e idrogeologica del territorio, rinunciando
contestualmente alle agevolazioni previste da disposizioni
regionali connesse al ristoro dei danni provocati da calamità
naturali.
Articolo 8 (Delocalizzazione ad iniziativa privata)
1. Nei Comuni sprovvisti di piano la delocalizzazione può
attuarsi su iniziativa dei proprietari degli immobili interessati;
il reperimento e l'acquisizione dell'immobile o del terreno da
edificare avviene a cura del privato interessato e la
delocalizzazione deve riguardare l'intero edificio.
2. Le aree sulle quali insistono gli immobili da demolire,
per la parte ricompresa nell'area classificata a rischio, sono
acquisite al patrimonio indisponibile del Comune e sono rese
inedificabili.
3. Gli immobili dismessi sono demoliti e l'area relativa è
fatta oggetto di specifici interventi di ripristino ambientale a
cura del Comune, salvo diversa indicazione delle strutture
regionali competenti in materia di beni culturali e di tutela del
paesaggio limitatamente agli immobili classificati dai PRG come
monumento o documento.
4. Le aree dismesse non sono acquisite al patrimonio
indisponibile del Comune qualora il privato si obblighi, con
apposita convenzione, al ripristino ambientale delle stesse,
comprensivo delle opere di demolizione, e alla loro destinazione
secondo usi compatibili con le esigenze di sicurezza idraulica e
idrogeologica del territorio, rinunciando contestualmente alle
eventuali agevolazioni previste da disposizioni regionali connesse
al ristoro dei danni provocati da calamità naturali.
Articolo 9 (Oneri di trascrizione)
1. Le trascrizioni nei registri immobiliari degli atti di
trasferimento delle aree e degli immobili da acquisire al
patrimonio indisponibile del Comune, nonché delle convenzioni
aventi ad oggetto il ripristino e gli usi delle aree non acquisite
sono effettuate a cura e a spese del Comune.
Articolo 10 (Delocalizzazione di opere pubbliche)
1. Nei Comuni sprovvisti di piano, la delocalizzazione di
opere pubbliche, di proprietà dei Comuni o delle Comunità montane,
avviene a cura dell'amministrazione proprietaria sulla base del
parere favorevole espresso dalle strutture regionali competenti in
materia di urbanistica, tutela del paesaggio, beni culturali,
vincolo idrogeologico, rischio idrogeologico e difesa del suolo,
appositamente riunite in conferenza dei servizi.
CAPO III DISCIPLINA DELLE AGEVOLAZIONI
SEZIONE I INTERVENTI FINANZIARI A FAVORE DEI COMUNI
Articolo 11 (Interventi finanziari a favore dei
Comuni)
1. La Regione provvede ad anticipare le spese sostenute dai
Comuni per le acquisizioni di cui all'articolo 7, comma 2.
2. I Comuni, dopo aver ceduto ai privati le unità immobiliari
o le aree edificabili, restituiscono alla Regione quanto anticipato
ai sensi del comma 1.
3. Per la demolizione degli edifici dismessi e per gli
interventi di ripristino ambientale di cui agli articoli 7, comma
5, e 8, comma 3, la Regione rimborsa ai Comuni il 90 per cento
delle spese sostenute e dichiarate ammissibili.
4. La Regione rimborsa ai Comuni il 50 per cento delle spese
ammissibili per la redazione dei piani di delocalizzazione e dei
correlati studi preliminari.
Articolo 12 (Procedure)
1. I Comuni interessati richiedono gli anticipi e i rimborsi
di cui all'articolo 11, commi 1, 3, e 4, mediante apposita istanza
inoltrata alla struttura regionale competente per tipologia di
rischio, di seguito denominata struttura competente, la quale ne
verifica la regolarità, la completezza, nonché l'ammissibilità in
relazione alle spese previste.
2. La concessione degli anticipi e dei rimborsi è disposta
con deliberazione della Giunta regionale.
SEZIONE II AGEVOLAZIONI PER LA DELOCALIZZAZIONE DI OPERE
PUBBLICHE
Articolo 13 (Agevolazioni)
1. Per gli interventi di delocalizzazione di opere pubbliche
di cui all'articolo 10, la Regione concede alle amministrazioni
proprietarie contributi in conto capitale fino ad un massimo del 75
per cento delle spese ammissibili.
Articolo 14 (Presentazione delle domande ed
istruttoria)
1. Le domande per la concessione delle agevolazioni di cui
all'articolo 13 sono presentate alla struttura competente, che ne
cura l'istruttoria.
2. L'istruttoria consiste nell'accertamento della completezza
e della regolarità delle domande presentate e della documentazione
alle stesse allegata, nonché della ammissibilità delle spese
previste.
3. L'istruttoria è condotta secondo l'ordine cronologico di
presentazione delle domande, sino a concorrenza delle risorse
disponibili; in assenza di dotazione finanziaria atta a garantirne
il finanziamento, le domande presentate conservano validità e sono
finanziate, al rinnovarsi delle disponibilità finanziarie, con
priorità rispetto ad ogni altra pervenuta successivamente.
Articolo 15 (Concessione delle agevolazioni)
1. La concessione delle agevolazioni o il rigetto delle
relative domande sono disposti con deliberazione della Giunta
regionale.
SEZIONE III AGEVOLAZIONI A FAVORE DEI PRIVATI
Articolo 16 (Agevolazioni ai privati)
1. Ai proprietari di unità immobiliari ad uso di abitazione
principale che, di propria iniziativa o in esecuzione di un piano,
delocalizzano gli immobili di loro proprietà, la Regione
concede:
a) contributi in conto capitale fino ad un massimo del 75 per
cento delle spese di acquisto, recupero o nuova costruzione per la
rilocalizzazione di unità abitative di superficie utile abitabile
non superiore a quella dell'immobile dismesso e comunque non
superiore a 200 metri quadrati;
b) mutui a tasso agevolato per la restante spesa, a valere
sul fondo di rotazione di cui all'articolo 17.
2. Ai proprietari di unità immobiliari ad uso abitativo non
adibite ad abitazione principale che, di propria iniziativa o in
esecuzione di un piano, delocalizzano gli immobili di loro
proprietà la Regione concede:
a) contributi in conto capitale fino al 50 per cento delle
spese di acquisto, recupero o nuova costruzione per la
rilocalizzazione di unità abitative di superficie utile abitabile
non superiore a quella dell'immobile dismesso e comunque non
superiore a 200 metri quadrati;
b) mutui a tasso agevolato per la restante spesa, a valere
sul fondo di rotazione di cui all'articolo 17.
3. I mutui a tasso agevolato di cui al presente articolo sono
concessi per la durata di anni quindici, compresi due di
preammortamento.
Articolo 17 (Fondo di rotazione)
1. La Giunta regionale è autorizzata a costituire un fondo di
rotazione per la concessione dei mutui a tasso agevolato di cui
all'articolo 16, determinandone l'importo e le modalità di
versamento e prelievo.
2. La Giunta regionale è altresì autorizzata a stipulare con
la Finanziaria regionale Valle d'Aosta - Società per azioni
(Finaosta s.p.a.) apposita convenzione per la costituzione e la
gestione del fondo di rotazione, anche con riferimento ai
meccanismi di determinazione dei tassi d'interesse da
applicare.
3. Al conto consuntivo della Regione, per ciascun esercizio
finanziario, è allegato il rendiconto sulla situazione, al 31
dicembre di ogni anno, del fondo di rotazione.
Articolo 18 (Gestione del fondo di rotazione)
1. Il fondo di rotazione è alimentato dalle risorse di
seguito indicate:
a) stanziamento iniziale previsto dalla presente legge,
nonché appositi stanziamenti annuali del bilancio regionale, anche
mediante trasferimento annuale, parziale o totale, al fondo di
rotazione delle disponibilità derivanti alla Regione dagli avanzi
di amministrazione;
b) provento di eventuali mutui o prestiti obbligazionari a
medio o lungo termine contratti dalla Regione a tale scopo;
c) rimborso, anche anticipato, delle rate di ammortamento
dovute dai mutuatari;
d) interessi maturati sulle giacenze del fondo;
e) interessi su prestiti concessi in preammortamento.
2. Al fondo di rotazione sono addebitati gli eventuali oneri
fiscali, il costo dei servizi prestati dalla Finaosta s.p.a.,
nonché le eventuali perdite definitivamente accertate.
Articolo 19 (Agevolazioni per la messa in sicurezza degli
edifici)
1. La Regione concede contributi in conto capitale per la
realizzazione di opere di messa in sicurezza di edifici di
proprietà privata, a qualsiasi uso destinati, situati nelle zone di
seguito indicate:
a) aree di frana classificate a media pericolosità ai sensi
dell'articolo 35, comma 1, lettera b), della l.r. 11/1998;
b) aree soggette a rischio di inondazione ricadenti nelle
fasce B ai sensi dell'articolo 36 della l.r. 11/1998;
c) aree a medio rischio di valanghe o di slavine di cui
all'articolo 37, comma 1, lettera b), della l.r. 11/1998.
2. I contributi per la realizzazione delle opere di cui al
comma 1 possono essere erogati nella misura massima del 75 per
cento della spesa ammissibile.
Articolo 20 (Presentazione delle domande e
istruttorie)
1. Le domande per la concessione delle agevolazioni di cui
agli articoli 16 e 19 sono presentate alla struttura competente,
che ne cura l'istruttoria.
2. L'istruttoria consiste nell'accertamento della completezza
e della regolarità delle domande presentate e della documentazione
alle stesse allegata, nonché della compatibilità delle spese
previste in relazione all'intervento oggetto della domanda di
agevolazione.
3. L'istruttoria è condotta secondo l'ordine cronologico di
presentazione delle domande sino a concorrenza delle risorse
disponibili; in assenza di dotazione finanziaria atta a garantirne
il finanziamento, le domande presentate conservano validità e sono
finanziate, al rinnovarsi delle disponibilità finanziarie, con
priorità rispetto ad ogni altra pervenuta successivamente.
Articolo 21 (Concessione delle agevolazioni)
1. La concessione delle agevolazioni, la revoca nei casi di
cui all'articolo 23, nonché il rigetto delle relative domande, sono
disposti con deliberazione della Giunta regionale, fatta salva, per
quanto concerne i mutui a tasso agevolato, l'accettazione da parte
di Finaosta s.p.a., sulla base delle garanzie offerte.
Articolo 22 (Vincolo di alienazione)
1. I soggetti beneficiari delle agevolazioni sono tenuti a
non alienare o cedere l'abitazione o l'edificio finanziati prima
che siano decorsi cinque anni dalla data di erogazione
dell'agevolazione.
Articolo 23 (Revoca delle agevolazioni)
1. La revoca delle agevolazioni è disposta qualora dai
controlli effettuati emerga la non veridicità delle dichiarazioni e
delle informazioni rese dai soggetti beneficiari al fine della
concessione dell'agevolazione medesima.
2. La revoca delle agevolazioni è altresì disposta in caso di
mancato adempimento dell'obbligo di cui all'articolo 22.
3. La revoca delle agevolazioni comporta l'obbligo di
restituire alla Regione o, nel caso di mutui a tasso agevolato, a
Finaosta s.p.a., l'intero importo dell'agevolazione, maggiorata
degli interessi, calcolati sulla base della media ponderata del
tasso ufficiale di riferimento, relativa al periodo in cui si è
beneficiato dell'agevolazione.
CAPO IV DISPOSIZIONI FINALI E FINANZIARIE
Articolo 24 (Disposizione finale)
1. Possono ottenere le agevolazioni previste dalla presente
legge gli edifici da delocalizzare o da mettere in sicurezza che
siano stati realizzati in conformità alla normativa
urbanistico-edilizia vigente all'epoca della loro costruzione o
comunque regolarizzati.
2. Gli interventi di delocalizzazione sono subordinati al
rilascio dei prescritti titoli abilitativi e non sono soggetti ad
oneri concessori per la superficie o il volume corrispondenti
all'unità immobiliare da dismettere.
Articolo 25 (Disposizioni attuative)
1. Con deliberazione da adottarsi entro sessanta giorni
dall'entrata in vigore della presente legge, la Giunta regionale
disciplina le modalità di presentazione delle domande, i criteri di
definizione e di valutazione della spesa ammissibile per la
concessione degli interventi finanziari e delle agevolazioni di cui
agli articoli 11, 13, 16 e 19, nonché ogni altro adempimento o
aspetto connesso ai relativi procedimenti amministrativi.
2. Con deliberazione da adottarsi entro sessanta giorni
dall'entrata in vigore della presente legge, la Giunta regionale
individua altresì i contenuti tecnici dei piani di delocalizzazione
e dei correlati studi preliminari.
3. Le deliberazioni di cui ai commi 1 e 2 sono pubblicate sul
Bollettino ufficiale della Regione.
Articolo 26 (Disposizioni finanziarie)
1. L'onere derivante dall'applicazione degli articoli 11, 13,
16, 17 e 19 è determinato complessivamente in euro 516.500 per
l'anno 2002, in euro 1.000.000 per l'anno 2003 e in euro 1.582.000
per l'anno 2004.
2. Gli oneri di cui al comma 1 trovano copertura nello stato
di previsione della parte spesa del bilancio della Regione per
l'anno finanziario 2002 e di quello pluriennale per gli anni
2002/2004 nell'obiettivo programmatico 2.2.1.04. "Interventi in
conseguenza di eventi calamitosi", e vi si provvede mediante
riduzione di pari importo dello stanziamento iscritto al capitolo
69020 "Fondo globale per il finanziamento di spese di
investimento", dell'obiettivo programmatico 3.1. "Fondi globali" a
valere sull'accantonamento previsto al punto D.4 "Delocalizzazione
degli edifici a rischio idrogeologico" dell'allegato n. 1 ai
bilanci annuale e pluriennale.
3. Per l'applicazione della presente legge la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di bilancio
e finanze, le occorrenti variazioni di bilancio.
Président
Avant de donner la parole au Conseiller
rapporteur, je rappelle que la III
ème
Commission a
exprimé à l'unanimité un avis favorable avec des amendements et que
la II
ème
Commission a exprimé un avis favorable à la
majorité. Le Conseil permanent des collectivités locales pour sa
part a aussi exprimé un avis favorable.
La parole au rapporteur, le Conseiller Cottino.
Cottino (UV)
Ritengo giusto sottolineare subito che
questa legge era già stata preannunciata sin dal maggio scorso
quando in quest'aula discutemmo il disegno di legge n. 114 oggi
legge n. 10 del 2001, che si propone l'accelerazione e la
semplificazione della procedura per l'approvazione delle varianti
del PRG se finalizzate alla ricollocazione degli edifici distrutti
o gravemente danneggiati dagli eventi alluvionali dell'ottobre
2000, infatti in quell'occasione sia l'Assessore Vallet sia il
sottoscritto, che ne era il relatore, sottolineammo la necessità di
dare alla problematica della delocalizzazione una risposta più
globale e completa. Mi pare anche giusto sottolineare che neppure
questo provvedimento è esaustivo della materia poiché non si
affronta la problematica delle attività produttive.
Se è giusto sottolineare questo aspetto, mi pare altrettanto
giusto che si debbano spiegare le motivazioni di questo mancato
inserimento che avrebbe dato una risposta esaustiva a questa
questione. La motivazione principale è che l'inserimento di questo
settore avrebbe comportato la notifica di questo disegno di legge
all'Unione europea e questo, come tutti possiamo immaginare,
avrebbe dilatato i tempi in modo abnorme per cui si è preferito
dare una risposta anche se non completa, in tempi più brevi e
certi.
Prima di relazionare sull'importanza di questo disegno di legge
che, come già ricordavo, si è reso necessario a seguito della
catastrofica alluvione dell'ottobre 2000, voglio ancora soffermarmi
su un altro problema. Non sono convinto che tutte le conseguenze,
quando addirittura non la causa, di questo evento siano dovute,
come da più parti si è detto, all'attività dell'uomo e soprattutto
alla poca considerazione che ci sarebbe stata dei rischi nel
costruire in certe zone, soprattutto negli ultimi anni, alcuni
errori ci sono sicuramente stati, ma sicuramente non sempre questi
sono stati determinanti. Ora, come già ricordato nella relazione
accompagnatoria, da sempre ci sono stati eventi catastrofici e il
problema della delocalizzazione si è reso necessario anche quando,
come si suol dire, gli uomini erano più prudenti e rispettosi della
natura; io stesso provengo da un comune che ha cambiato
sostanzialmente il suo assetto proprio a seguito di eventi
alluvionali.
Fatta questa premessa e per entrare nel merito di questo disegno
di legge, si deve subito premettere che, per avere dei risultati -
impossibili da prevedere oggi -, occorre prevedere incentivi
appetibili sia agli enti locali sia alle iniziative di privati.
In particolare i fini di questo disegno di legge sono
essenzialmente tre: sicurezza delle persone, tutela degli
insediamenti e tutela dei beni patrimoniali, per raggiungere questi
obbiettivi ci vogliono programmazione e finanziamenti,
programmazione attraverso il "Piano di delocalizzazione" che deve
essere costruito non già in modo uniforme per tutta la regione, ma
in modo diversificato affinché possa delocalizzare o mettere in
sicurezza infrastrutture ed edifici pubblici e privati.
Gli interventi, in particolare, sono rivolti a zone classificate
ad "elevata pericolosità", ma i comuni hanno la possibilità di
inserire anche zone classificate a "media pericolosità", perciò
ancora una volta grande discrezionalità che vuol anche dire
responsabilità per i comuni. È da evidenziare che questo non
impedisce ai singoli cittadini di farsi promotori di iniziative
particolari allorquando i numeri esigui non inducano le
amministrazioni degli enti locali... o, peggio ancora, se per loro
inerzia non dovessero ricorrere a questo strumento di
programmazione. È prevista inoltre la compartecipazione dei privati
a piani di pubbliche amministrazioni.
Gli oneri finanziari previsti ammontano a circa 3.000.000 di
euro per il triennio 2002/2004 che serviranno a finanziare sia gli
enti locali sia i privati, in particolare per gli enti locali sono
previsti contributi per: la delocalizzazione di infrastrutture ed
opere pubbliche, 75 percento; la redazione di piani di
delocalizzazione, 50 percento; l'acquisizione di aree edificabili,
90 percento. Per i privati sono previsti contributi per: l'acquisto
o la nuova costruzione di abitazione principale, 75 percento, più
finanziamento agevolato per il restante 25 percento; per l'acquisto
o la nuova costruzione di abitazioni non a titolo principale, 50
percento, più finanziamento agevolato per il restante 50 percento;
per opere di difesa e messa in sicurezza di edifici situati in zone
di media pericolosità, fino ad un massimo del 75 percento. Tutti i
finanziamenti agevolati hanno durata di quindici anni.
Per concludere, non ritenendo opportuno entrare nel merito di
ogni articolo, voglio ancora commentare i tre emendamenti proposti
dalla III Commissione in accordo con l'Assessore Vallet. Il primo è
un emendamento al 2° comma dell'articolo 2 e prevede la
soppressione delle parole:
"o con procedura espropriativa?
.
La Commissione ha ritenuto di dover essere più prudente per evitare
eventuali effetti distorsivi che questa possibilità avrebbe potuto
creare.
Il secondo emendamento prevede l'aggiunta di un comma
all'articolo 16 che va nella direzione di incentivare maggiormente
il recupero del patrimonio abitativo già esistente nelle zone A dei
PRG e prevede perciò un aumento contributivo del 20 percento se la
ricollocazione avviene attraverso l'acquisto e il recupero di
edifici posti in queste zone.
Il terzo emendamento modifica il 1° comma dell'articolo 19 con
la sostituzione della dizione
"concede
contributi in
conto capitale?
con quella di
"provvede al parziale rimborso
delle spese sostenute?
. Questa dizione è parsa ai commissari
più chiara ed appropriata anche se la sostanza non cambia.
Président
La discussion générale est ouverte.
La parole au Conseiller Praduroux.
Praduroux (UV)
Dopo l'alluvione del 2000 la Regione ha
allestito un percorso di interventi che hanno permesso di superare
sia la prima fase legata alla situazione di emergenza, sia la fase
successiva dedicata alla ricostruzione, al recupero dei danni, al
ripristino definitivo. Abbiamo già sottolineato nei mesi scorsi
come il bilancio regionale abbia, nel giro di due esercizi,
predisposto un quadro completo di strumenti finanziari che "danno
gambe" a questa serie di interventi che hanno il merito di
accelerare il ritorno alla normalità.
L'obiettivo alla base di tali interventi è sempre stato quello
di garantire condizioni di maggiore sicurezza ripristinando servizi
e infrastrutture e intervenendo in maniera definitiva sul versante
del riassetto del territorio.
La riflessione che è emersa in tutta evidenza da un'analisi
successiva all'evento alluvionale e alla fase di ripristino ci ha
indotti ad assumere maggiore consapevolezza sulla necessità di
adottare tutte le misure di salvaguardia delle aree a rischio per
limitare i possibili danni derivanti da un errato uso del
territorio. Si è così compreso che non possono essere sottovalutati
gli interventi utili per rimuovere le anomalie nell'impiego e nella
collocazione di infrastrutture e opere che potrebbero costituire un
fattore aggravante in caso di ulteriori situazioni a rischio. La
protezione delle aree abitate in cui l'uomo vive ed opera si attua
non solo attraverso interventi di tipo infrastrutturale, ma anche
con ripensamento nella localizzazione delle strutture già
realizzate, questo ulteriore strumento legislativo che stiamo
analizzando interviene in modo efficace proprio nella direzione di
dare attuazione all'esigenza di protezione, favorendo la
rilocalizzazione di immobili in posizione più sicura.
Voglio porre in evidenza brevemente alcuni aspetti introdotti da
questo disegno di legge che ritengo positivi. Va sottolineata
innanzitutto l'impostazione che è alla base e che tende ad
alleggerire il peso della burocrazia con una scelta che non
introduce vincoli rigidi, in questo modo si garantisce maggiore
efficacia alla potenzialità di intervento per la rilocalizzazione
di immobili, tenendo ben presente le difficoltà di ordine
soggettivo che non devono essere ulteriormente esasperate da
problemi e lungaggini di tipo burocratico.
Dal dettato normativo emerge anche la volontà di cogliere in
pieno la realtà del territorio valdostano, adattandosi così alle
diverse situazioni senza la previsione di schemi e vincoli
predeterminati, ma offrendo ai soggetti attori una serie di
incentivi volti a favorire, ma anche a responsabilizzare un buon
livello di azione degli enti locali; una flessibilità dunque che
sarà in grado di adattarsi alle situazioni createsi dopo
l'alluvione e ripensate con un'ottica diversa rispetto a quanto si
era fatto in passato. L'ulteriore elemento positivo che ritengo di
evidenziare prima di concludere il mio intervento è rappresentato
dalla condizione in cui sono posti i soggetti privati che diventano
soggetti attivi del processo di rilocalizzazione anche quando, in
caso di esiguità di numeri o per inerzia dell'ente pubblico, non
venga attivato un piano di delocalizzazione.
È questo un elemento rilevante che trasferisce al cittadino non
solo mezzi finanziari, ma anche autonomia di scelta e potenzialità
di impulso per iniziative individuali che certamente non saranno
sottovalutate da coloro che ogni giorno sono impegnati in attività
produttive, artigianali, imprenditoriali. È un segnale importante
che viene lanciato dalla Regione che tende a riconoscere nei fatti,
e non solo nelle dichiarazioni, la grande capacità di reazione e di
operosità della gente valdostana, offrendo nuove opportunità di
sviluppo responsabile, consapevole e non assistito.
Président
La parole au Conseiller Comé.
Comé (SA)
La nostra Regione, purtroppo, nella sua storia
è stata colpita più volte da calamità naturali, basti prendere la
tabella dove sono evidenziati i principali eventi alluvionali che
hanno interessato il bacino della Dora Baltea per annotare che
negli ultimi cento anni ci sono state circa 14 esondazioni che
hanno interessato diversi comuni e diverse aree.
Certamente a noi viene ancora in mente il tragico evento
alluvionale dell'ottobre 2000 e questo non può che indurci a
rivedere l'assetto del nostro territorio, in particolare rivedere e
soprattutto dare la possibilità con interventi finanziari di
rilocalizzare quelle opere la cui scelta si è dimostrata in questi
tragici eventi errata.
Rispetto al resto d'Italia la Regione ha dato delle risposte
concrete ed immediate ai danni provocati dall'alluvione. Gli
strumenti di intervento urgente, straordinario sono alle nostre
spalle, sta ora a noi mettere in atto un nuovo strumento di legge
che accanto alle leggi vigenti, quindi la legge n. 5/2001 sulla
protezione civile e la legge n. 11/1998 in materia di urbanistica,
possano permettere di prevenire quei rischi in cui possono
incorrere sia le persone che le abitazioni incluse in zone a
rischio idrogeologico.
Il tema della rilocalizzazione degli insediamenti a rischio è
stato affrontato anche dallo Stato, che con due norme, precisamente
con la legge n. 228/1997 e con la legge n. 267/1998, limitatamente
ai problemi dell'esondazione, aveva cercato di dare una risposta a
tale problema. Dall'analisi della prima legge si rileva che la
norma si riferisce solo alle attività produttive danneggiate
dall'evento del novembre 1994 collocate all'interno delle fasce
fluviali definite dall'Autorità di bacino. La nostra Regione si era
attivata per avviare un censimento delle industrie a rischio,
rilevando la disponibilità di una ventina di imprese alla
delocalizzazione che avevano però poi rinunciato per la scarsa
remunerabilità delle agevolazioni previste. La legge n. 267/1998
aveva previsto delle misure di incentivazione alle regioni a
seguito di un piano di rilocalizzazione approvato dalle stesse. A
questo provvedimento aveva fatto appello l'allora Ministro delle
politiche comunitarie, Mattioli, a seguito di una visita nella
nostra Regione dopo l'alluvione del 2000, creando delle grosse
aspettative nella popolazione valdostana, peccato che il Ministro
allora non aveva detto che le modifiche successive apportate
all'articolo di legge in sede di finanziaria avevano però annullato
la riserva, pertanto la rilocalizzazione prevista dalla legge n.
267/1998 era ed è attualmente senza copertura finanziaria.
È opportuno e fondamentale, per ritornare nella nostra Regione,
predisporre uno strumento legislativo che permetta alle
amministrazioni locali di farsi carico del problema, andando a
predisporre un piano di delocalizzazione, ma occorre che
seriamente, e non solo in maniera strumentale, si dia il reale e
necessario supporto economico alle iniziative di delocalizzazione
sia pubbliche che private.
Questo disegno di legge ha voluto rispondere concretamente a
situazioni di edifici adibiti ad uso abitativo ubicati in zone a
rischio, permettendo di salvaguardare in maniera prioritaria la
vita umana. A livello nazionale è il primo provvedimento regionale
che si occupa di delocalizzazione, è un disegno di legge che dà
spazio non solo alla pubblica amministrazione nell'intervento di
messa in sicurezza di edifici, ma con una filosofia completamente
innovativa permette ai cittadini di occuparsi direttamente della
propria sicurezza. Per una corretta gestione del rischio
idrogeologico è necessario conoscere quali siano le aree del
territorio soggette a dissesti di origine geologica, tali aree
possono essere già state interessate da fenomeni di dissesto
oppure, per le loro caratteristiche geomorfologiche, avere una
propensione al dissesto.
La conoscenza delle aree pericolose comporta l'adozione di
misure di protezione che possono essere di tipo strutturale oppure
di tipo non strutturale. Le misure di tipo strutturale consistono
in opere di ingegneria civile, finalizzate o a impedire che il
dissesto avvenga oppure a contenere i danni che esso può arrecare,
ad esempio una chiodatura di una massa rocciosa impedisce il
distacco della massa stessa, contenendo quindi lo sviluppo del
dissesto. Le misure di tipo non strutturale non impediscono il
verificarsi del fenomeno o ne controllano gli effetti, ma
consistono in un'azione di monitoraggio, controllo dei parametri
che individuano le condizioni che possono innescare il dissesto,
vincolo d'uso del territorio, le aree pericolose, fino a quando non
vi siano stati, ove possibile, interventi di protezione, devono
subire limitazioni di uso delle stesse che siano compatibili con il
livello di pericolosità previsto e misure di protezione civile.
Nelle aree pericolose la Protezione civile deve predisporre
specifici piani di emergenza che in caso di bisogno indichino alla
popolazione che cosa fare per porsi in salvo. La delocalizzazione
si pone quindi fra le misure di tipo non strutturale come
conseguenza dell'imposizione di vincolo di uso del territorio e
dell'adozione di misure di protezione civile.
Una volta che siano state perimetrate o riconosciute le aree
potenzialmente a rischio idrogeologico, verificato che su di esse
insistono infrastrutture o edifici che possono essere gravemente
danneggiati in casi di manifestazione del dissesto, verificato che
non è possibile, per impedimenti tecnici o per motivi economici,
realizzare efficaci opere di protezione e soprattutto poi
verificato che esiste un serio rischio per la vita umana che le
misure di protezione civile non possono salvaguardare in modo
adeguato, è possibile ipotizzare il ricorso a misure di
delocalizzazione. Tutto questo per dire che la delocalizzazione va
quindi vista non come uno strumento ordinario di gestione del
rischio, ma come l'ultima risorsa quando non sia possibile
garantire con alcun altro strumento in modo adeguato la
salvaguardia della pubblica incolumità.
Questo provvedimento è, a nostro avviso, una buona legge, ma
sicuramente per "darle gambe" si dovranno in tempi stretti
deliberare i provvedimenti attuativi per determinare i contenuti
dei piani, le procedure di finanziamento pubblico e privato, le
procedure di verifica. Concludo rivolgendo un invito all'Assessore,
anche se so che si è già attivato, per predisporre prima della fine
di questa legislatura un secondo provvedimento legislativo che
dovrà regolamentare la delocalizzazione per tutte le attività
produttive.
Président
La parole au Conseiller Curtaz.
Curtaz (PVA-cU)
Esprimiamo un parere favorevole
relativamente a questa legge.
Ho imparato il termine "delocalizzazione", come molti di noi, a
seguito dell'alluvione del 2000. Lo abbiamo dovuto imparare perché
l'evidenza dell'evento alluvionale ci metteva di fronte a delle
scelte sbagliate, a delle scelte superficiali, compiute da alcune
amministrazioni, compiute da singoli cittadini che nel tempo hanno
chi consentito di edificare e chi edificato in zone a rischio e in
alcuni casi ad alto rischio. Quindi fra le prime valutazioni che
facemmo tutti a seguito dell'alluvione emerse l'esigenza di
delocalizzare, di spostare degli edifici, delle abitazioni, delle
attività produttive in altre zone più sicure.
Credo che il disegno di legge in approvazione dia una prima
risposta legale a questo problema. Per quanto ci riguarda, se
andassimo ad un'analisi specifica, dettagliata, analitica di questo
disegno, avremmo qualche riserva, avremmo qualche perplessità, ma
intendiamo comunque esprimere il nostro voto favorevole per
premiare la filosofia che c'è dietro la legge - filosofia
innovativa, filosofia condivisibile -, sperando che a questa
iniziativa si accompagni un'inversione di tendenza nell'utilizzo
degli strumenti urbanistici perché se oggi dobbiamo delocalizzare,
è perché abbiamo localizzato male, mentre se avessimo localizzato
bene e avessimo utilizzato gli strumenti urbanistici con
lungimiranza, oggi non avremmo dovuto intervenire. Purtroppo
viviamo in una società in cui la memoria è corta, a volte non ci
ricordiamo quello che è avvenuto storicamente, ambientalmente,
socialmente, politicamente un anno fa o due anni or sono, ci è
ancora più difficile ricordare quello che è avvenuto 30, 40, 100,
200 anni fa.
Credo che occorra invece un recupero di questa memoria, ritengo
che sia necessario oggi delocalizzare, ma fare tutti uno sforzo di
carattere politico, amministrativo, culturale per fare in modo che
future delocalizzazioni non siano più necessarie perché gli
amministratori locali e regionali e tutti i cittadini hanno
finalmente capito che non si può costruire in ogni luogo, che la
natura va rispettata, che la natura va amata, che la natura in
alcune circostanze va temuta perché l'uomo non è onnipotente, la
tecnologia non è onnipotente e abbiamo visto, specialmente di
fronte a fenomeni di grande rilevanza, come anche le soluzioni
tecniche adottate dall'uomo dimostrino tutte le loro debolezze.
Dunque diamo voto favorevole a questa legge con la riflessione
che in futuro nella nostra Regione si tenga conto di questa lezione
che l'alluvione ha dato a tutti noi e che speriamo non dovrà dare
in una prossima occasione.
Président
La discussion générale est close.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Mi pare che dagli interventi dei Consiglieri
si possa trarre la conclusione che sicuramente con questo disegno
di legge abbiamo colto nel segno, rispondendo peraltro ad
un'esigenza che era stata più volte manifestata e sollecitata nelle
discussioni - e sono state tante - che abbiamo fatto nel post
alluvione nell'ottobre 2000. Credo che gli interventi dei colleghi
abbiano colto perfettamente il senso, la filosofia, il significato
di questa proposta, dunque il mio intervento si limiterà intanto a
ringraziare i colleghi Consiglieri della III Commissione che nel
corso di due sedute hanno voluto approfondire e dare il loro
contributo e ad evidenziare molto rapidamente alcuni passaggi,
anche per dare qualche risposta a questioni che sono state
evidenziate.
Penso che con questa legge aggiungiamo un tassello importante
agli strumenti che abbiamo già a disposizione per la messa in
sicurezza delle nostre popolazioni, strumenti legislativi di
regolamentazione dell'assetto urbanistico e della pianificazione
territoriale che, se correttamente applicati, sicuramente ci
consentiranno in futuro di vedere ridotti i rischi e i problemi
connessi agli eventi naturali. A diciotto mesi dall'evento
dell'ottobre 2000 siamo nel pieno delle attività e per quanto
riguarda le opere di ricostruzione, ma anche per quanto riguarda -
e qui mi riallaccio ad un concetto espresso dal Consigliere Curtaz
- la definizione delle perimetrazioni degli ambiti
inedificabili.
I comuni sono tutti all'opera e voglio dire che, nelle occasioni
che ho avuto di verificare le procedure, che sono in corso e che
sono state presentate all'esame dell'Amministrazione regionale per
l'approvazione da parte della Giunta, ho constatato un approccio
maturo e consapevole da parte delle Amministrazioni comunali
rispetto al problema; quindi, sono assolutamente fiducioso sul
risultato che questo lavoro produrrà.
È stato evidenziato da alcuni colleghi che questo disegno di
legge ancora è una risposta parziale, nel senso che volutamente è
stata trattata solo la delocalizzazione delle abitazioni,
rimandando ad un successivo disegno di legge la definizione della
delocalizzazione per quanto riguarda le attività produttive. Questo
perché il disegno di legge, che riguarderà aiuti per la
delocalizzazione delle attività produttive, che saranno attività
agricole, artigianali, turistiche, industriali, dovrà essere
notificato e quindi avere il parere favorevole dell'Unione europea
in quanto vogliamo prevedere percentuali di aiuti che ci mettano
nella condizione di dare una risposta oggettivamente realistica,
concreta che ci permetta di avere uno strumento che sarà utilizzato
dagli interessati e dunque per evitare di fare uno strumento che,
prevedendo percentuali di aiuto irrisori o comunque non
significativi, rimanga solo una raccolta di buone intenzioni. Si
tratta di una problematica complessa che sarà di difficile
applicazione, non sarà facile per i comuni trovare delle soluzioni,
anche perché la natura e le caratteristiche del nostro territorio
limitano in maniera importante le possibilità di azione.
Certo, si tratta di uno strumento nuovo, come qualcuno ha
sottolineato, che viene offerto ai nostri cittadini e credo che
obbligherà gli uni e gli altri a ragionare e ad affrontare la
revisione dei piani regolatori e quindi la pianificazione
territoriale in maniera e con ottica diversa e con un approccio più
meditato rispetto a queste problematiche.
Président
On passe à l'examen de la loi, article par
article.
Je soumets au vote l'article 1
er
:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 2:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 3:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 4:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 5:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 6:
Conseillers présents et votants: 26
Pour: 26
Le Conseil approuve à l'unanimité.
A l'article 7 il y a l'amendement n° 1 proposé par la
III
ème
Commission, dont je donne la lecture:
Emendamento Al comma 2 dell'articolo 7 le parole "o con
procedura espropriativa" sono soppresse.
Je soumets au vote l'article 7 dans le texte ainsi amendé:
Articolo 7 (Disponibilità degli immobili e delle
aree)
1. La rilocalizzazione può avvenire mediante il recupero di
immobili esistenti, l'acquisizione o l'edificazione di nuove
abitazioni.
2. Gli immobili da recuperare o già costruiti, nonché le aree
sulle quali edificare gli immobili previsti dal piano, sono
acquisiti dal Comune al proprio patrimonio con acquisizione diretta
mediante compravendita.
3. Gli immobili da recuperare, quelli già costruiti o le aree
necessarie, secondo gli indici urbanistici vigenti, per
l'edificazione di unità immobiliari equivalenti a quelle da
abbandonare e comunque non aventi una superficie utile abitabile
superiore a 200 metri quadrati sono quindi ceduti dal Comune ai
privati partecipanti al piano al prezzo di acquisizione.
4. Le aree sulle quali insistono gli immobili da demolire,
per la parte ricompresa nell'area classificata a rischio, sono
acquisite al patrimonio indisponibile del Comune e sono rese
inedificabili.
5. Gli immobili dismessi sono demoliti e l'area relativa è
fatta oggetto di specifici interventi di ripristino ambientale a
cura del Comune, salvo diversa indicazione delle strutture
regionali competenti in materia di beni culturali e di tutela del
paesaggio limitatamente agli immobili classificati dai PRG come
monumento o documento.
6. Il piano può escludere l'acquisizione al patrimonio
indisponibile del Comune delle aree dismesse qualora il
proprietario si obblighi, con apposita convenzione, al ripristino
ambientale delle stesse, comprensivo della demolizione, e alla loro
destinazione secondo usi compatibili con le esigenze di sicurezza
idraulica e idrogeologica del territorio, rinunciando
contestualmente alle agevolazioni previste da disposizioni
regionali connesse al ristoro dei danni provocati da calamità
naturali.
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 8:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 9:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 10:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 11:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 12:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 13:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 14:
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 15:
Conseillers présents et votants: 26
Pour: 26
Le Conseil approuve à l'unanimité.
A l'article 16 il y a l'amendement n° 2 de la III
ème
Commission, dont je donne la lecture:
Emendamento Dopo il comma 3 dell'articolo 16 è aggiunto il
seguente comma 4:
"4. Qualora la rilocalizzazione avvenga attraverso l'acquisto
e/o il recupero del patrimonio edilizio esistente nelle zone
territoriali di tipo A individuate dai PRG, gli importi di cui al
comma 1, lettera a) e comma 2, lettera a) sono aumentati del 20 per
cento."
Je soumets au vote l'article 16 dans le texte ainsi amendé:
Articolo 16 (Agevolazioni ai privati)
1. Ai proprietari di unità immobiliari ad uso di abitazione
principale che, di propria iniziativa o in esecuzione di un piano,
delocalizzano gli immobili di loro proprietà, la Regione
concede:
a) contributi in conto capitale fino ad un massimo del 75 per
cento delle spese di acquisto, recupero o nuova costruzione per la
rilocalizzazione di unità abitative di superficie utile abitabile
non superiore a quella dell'immobile dismesso e comunque non
superiore a 200 metri quadrati;
b) mutui a tasso agevolato per la restante spesa, a valere
sul fondo di rotazione di cui all'articolo 17.
2. Ai proprietari di unità immobiliari ad uso abitativo non
adibite ad abitazione principale che, di propria iniziativa o in
esecuzione di un piano, delocalizzano gli immobili di loro
proprietà la Regione concede:
a) contributi in conto capitale fino al 50 per cento delle
spese di acquisto, recupero o nuova costruzione per la
rilocalizzazione di unità abitative di superficie utile abitabile
non superiore a quella dell'immobile dismesso e comunque non
superiore a 200 metri quadrati;
b) mutui a tasso agevolato per la restante spesa, a valere
sul fondo di rotazione di cui all'articolo 17.
3. I mutui a tasso agevolato di cui al presente articolo sono
concessi per la durata di anni quindici, compresi due di
preammortamento.
4. Qualora la rilocalizzazione avvenga attraverso l'acquisto
e/o il recupero del patrimonio edilizio esistente nelle zone
territoriali di tipo A individuate dai PRG, gli importi di cui al
comma 1, lettera a) e comma 2, lettera a) sono aumentati del 20 per
cento.
Conseillers présents et votants: 26
Pour: 26
Le Conseil approuve à l'unanimité.
Je soumets au vote l'article 17:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 18:
Conseillers présents et votants: 27
Pour: 27
Le Conseil approuve à l'unanimité.
A l'article 19 il y a l'amendement n° 3 de la III
ème
Commission, dont je donne la lecture:
Emendamento Al comma 1 dell'articolo 19 le parole "concede
contributi in conto capitale" sono sostituite dalle parole
"provvede al parziale rimborso delle spese sostenute".
Je soumets au vote l'article 19 dans le texte ainsi amendé:
Articolo 19 (Agevolazioni per la messa in sicurezza degli
edifici)
1. La Regione provvede al parziale rimborso delle spese
sostenute per la realizzazione di opere di messa in sicurezza di
edifici di proprietà privata, a qualsiasi uso destinati, situati
nelle zone di seguito indicate:
a) aree di frana classificate a media pericolosità ai sensi
dell'articolo 35, comma 1, lettera b), della l.r. 11/1998;
b) aree soggette a rischio di inondazione ricadenti nelle
fasce B ai sensi dell'articolo 36 della l.r. 11/1998;
c) aree a medio rischio di valanghe o di slavine di cui
all'articolo 37, comma 1, lettera b), della l.r. 11/1998.
2. I contributi per la realizzazione delle opere di cui al
comma 1 possono essere erogati nella misura massima del 75 per
cento della spesa ammissibile.
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 20:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 21:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 22:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 23:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 24:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 25:
Conseillers présents et votants: 27
Pour: 27
Le Conseil approuve à l'unanimité.
Je soumets au vote l'article 26:
Conseillers présents et votants: 27
Pour: 27
Le Conseil approuve à l'unanimité.
Je soumets au vote la loi dans son ensemble:
Conseillers présents et votants: 28
Pour: 28
Le Conseil approuve à l'unanimité.
