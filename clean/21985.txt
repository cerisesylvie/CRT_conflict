Classificazione
ENERGIA
Risparmio energetico e fonti alternative



Oggetto del Consiglio n. 1684 del 21 dicembre 2005 - Resoconto
OGGETTO N. 1684/XII - Disegno di legge: "Nuove disposizioni in
materia di interventi regionali per la promozione dell'uso
razionale dell'ener­gia".
CAPO I
DISPOSIZIONI GENERALI
Articolo 1
(Finalità e oggetto)
1. La Regione Valle d'Aosta, con la presente legge, promuove
l'attuazione di iniziative volte a favorire l'uso razionale delle
risorse energetiche, attraverso l'incentivazione delle tecnologie
che consentono il risparmio dell'energia e lo sfruttamento delle
fonti rinnovabili, al fine di ridurre contestualmente l'emissione
in atmosfera di gas inquinanti e climalteranti, e disciplina gli
strumenti di programmazione e di monitoraggio finalizzati a
coordinare e migliorare l'efficacia degli interventi diretti alla
diversificazione delle fonti energetiche, anche mediante la
razionalizzazione e la semplificazione dei relativi procedimenti
amministrativi.
2. Ai fini della presente legge, sono considerate fonti
rinnovabili quelle indicate all'articolo 2, comma 1, lettera a),
del decreto legislativo 29 dicembre 2003, n. 387 (Attuazione della
direttiva 2001/77/CE relativa alla promozione dell'energia
elettrica prodotta da fonti energetiche rinnovabili nel mercato
interno dell'elettricità).
3. Per le finalità di cui al comma 1, la presente legge
disciplina la concessione di agevolazioni volte a promuovere gli
investimenti realizzati da soggetti privati e dagli enti locali
territoriali nel settore dell'edilizia residenziale.
4. Negli edifici di proprietà pubblica o adibiti ad uso
pubblico, il fabbisogno energetico è soddisfatto mediante il
ricorso alle migliori soluzioni che consentono l'impiego delle
fonti rinnovabili, il risparmio e l'uso razionale dell'energia. A
tal fine, la Giunta regionale determina, con propria deliberazione,
in relazione al progresso della tecnica e nel rispetto della
normativa vigente, i parametri da adottare in sede di progettazione
delle opere e delle installazioni e di adeguamento e sostituzione
degli impianti esistenti.
Articolo 2
(Programmazione energetico-ambientale)
1. La Regione, nel quadro degli obiettivi fissati dai
protocolli internazionali sui cambiamenti climatici e degli
indirizzi di politica ambientale, comunitaria e nazionale, adotta
ed aggiorna gli strumenti di programmazione energetico-ambientale,
anche in relazione all'utilizzo e alla gestione delle risorse
idriche, allo scopo di favorire, prioritariamente attraverso lo
sfruttamento delle risorse locali, l'adozione di misure idonee al
contenimento dei consumi energetici e alla riduzione delle
emissioni in atmosfera.
2. La programmazione, effettuata di concerto tra le strutture
regionali competenti in materia di ambiente e di pianificazione
energetica, è attuata in modo particolare attraverso il piano
energetico-ambientale, redatto tenendo conto dei diversi piani
regionali di settore, e concerne:
a) la valutazione della consistenza strutturale del
fabbisogno e delle risorse energetiche regionali, articolata
distintamente per tipo di vettore energetico, con riguardo alle
prevedibili tendenze evolutive;
b) lo stato di attuazione degli interventi in atto;
c) lo sviluppo di efficienti sistemi energetici locali, in
accordo con le linee di politica ambientale regionale;
d) la stima delle risorse finanziarie complessive necessarie,
da destinare alla realizzazione degli obiettivi del piano
energetico-ambientale.
3. Il piano energetico-ambientale è approvato dal Consiglio
regionale, su proposta della Giunta regionale, ed aggiornato
periodicamente per essere adattato all'evolversi delle condizioni
che influenzano la realizzazione di una situazione di sviluppo
sostenibile.
4. Per la definizione dei contenuti del piano
energetico-ambientale, la Giunta regionale promuove ed attua
opportune consultazioni con le associazioni di categoria, ai fini
di un'adeguata analisi di specifici settori di competenza, nonché
con il Consiglio permanente degli enti locali di cui all'articolo
60 della legge regionale 7 dicembre 1998, n. 54 (Sistema delle
autonomie in Valle d'Aosta), in tutti i casi nei quali le
iniziative di programmazione abbiano una ricaduta diretta sugli
enti medesimi.
Articolo 3
(Centro di osservazione avanzato sulle energie di flusso e
sull'energia di rete)
1. Al fine di assicurare conoscenze ed analisi adeguate ad
un'efficace programmazione di settore, la Regione promuove
l'istituzione di un Centro di osservazione avanzato sulle energie
di flusso e sull'energia di rete, di seguito denominato Centro di
osservazione, le cui attività sono organizzate in accordo con la
struttura competente.
2. Per le finalità di cui al comma 1, la Giunta regionale è
autorizzata a stipulare apposita convenzione con la Finanziaria
regionale Valle d'Aosta - Società per azioni (FINAOSTA S.p.A.), che
si avvale, come Centro di competenza tecnico, dell'Agenzia
regionale per la protezione dell'ambiente (ARPA), laddove
quest'ultima disponga delle professionalità necessarie. La Giunta
regionale è altresì autorizzata a stipulare convenzioni con enti
diversi che, nell'ambito dei rispettivi compiti istituzionali,
operano a livello scientifico o economico nel settore
dell'energia.
3. Il Centro di osservazione, sulla base della convenzione di
cui al comma 2:
a) propone le azioni ritenute necessarie per l'attuazione del
piano energetico-ambientale e di ogni altro strumento di
programmazione energetica adottato dalla Regione;
b) promuove attività di monitoraggio e studi specialistici
finalizzati all'aggiornamento degli strumenti di programmazione
energetico-ambientale, con particolare riguardo all'evoluzione
tecnologica delle soluzioni impiantistiche presenti sul
mercato;
c) organizza la raccolta e l'aggiornamento di dati statistici
significativi;
d) realizza iniziative di informazione nei settori
interessati dagli strumenti di programmazione
energetico-ambientale, anche in accordo con la struttura regionale
competente in materia di ambiente;
e) fornisce consulenza per l'effettuazione di studi di
fattibilità e per la realizzazione di progetti pilota;
f) provvede al censimento delle opportunità di sfruttamento
energetico dei Comuni;
g) collabora all'effettuazione delle attività
tecnico-amministrative previste nell'ambito dell'istruttoria di cui
all'articolo 13;
h) supporta le amministrazioni pubbliche nell'adozione di
strumenti di certificazione energetica dell'edilizia privata in
occasione dell'adeguamento normativo dei PRGC.
Articolo 4
(Iniziative di formazione e di informazione)
1. La Giunta regionale predispone, anche su proposta delle
associazioni di categoria, adeguate iniziative di formazione, di
informazione, di divulgazione e di dimostrazione, allo scopo di
sensibilizzare l'utenza in materia di risparmio energetico e di
promuovere ed incentivare la realizzazione di sistemi e di impianti
ammissibili alle agevolazioni previste dalla presente
legge.
2. Le iniziative di cui al comma 1 possono riguardare anche
l'organizzazione di appositi presìdi rivolti alla comunicazione con
i consumatori.
CAPO II
INIZIATIVE AMMESSE ALLE AGEVOLAZIONI FINANZIARIE
Articolo 5
(Iniziative agevolabili)
1. Possono essere ammesse ad agevolazione le iniziative
realizzate, in conformità alla normativa vigente, per
l'installazione di sistemi che consentono:
a) un utilizzo razionale dell'energia;
b) un aumento dell'efficienza energetica degli
edifici;
c) lo sfruttamento delle fonti energetiche
rinnovabili.
2. I sistemi di cui al comma 1, lettera a), possono
riguardare anche le installazioni che impiegano combustibili
gassosi, purché i relativi apparecchi utilizzatori siano al
servizio dell'intero edificio nel quale sono installati e
presentino un rendimento superiore a quello imposto dalle norme
tecniche di riferimento.
3. Le agevolazioni possono essere concesse nelle seguenti
percentuali massime della spesa ammissibile documentata:
a) per le iniziative di cui al comma 1, lettere a) e b), 50
per cento;
b) per le iniziative di cui al comma 1, lettera c), 70 per
cento.
4. Le iniziative realizzate dagli enti locali territoriali,
singolarmente o in forma associata, sono ammesse ad agevolazione a
condizione che sia dimostrato il conseguimento di un risparmio
annuo convenzionale di energia primaria stabilito con le modalità
di cui al comma 5.
5. La Giunta regionale determina, con propria deliberazione,
la tipologia delle iniziative di cui al comma 1, l'entità del
risparmio annuo convenzionale di energia primaria correlato, in
base al tipo di sistema installato, alle spese di investimento,
nonché le modalità per la concessione e la liquidazione dei
relativi benefici economici, individuando le installazioni da
finanziare in misura fissa, rapportata alla spesa ritenuta
ammissibile ovvero al risparmio di energia primaria conseguibile, e
quelle suscettibili di agevolazione frazionata e pluriennale,
calcolata in base ai risultati effettivi di esercizio. A tal fine,
la Giunta regionale, sulla base delle indicazioni fornite dal
Centro di osservazione, tiene conto della significatività
tecnologica delle installazioni e della relativa penetrazione sul
mercato, apportando i necessari adeguamenti periodici.
6. Non sono ammissibili ad agevolazione le realizzazioni
eseguite in ottemperanza ad obblighi normativamente
imposti.
Articolo 6
(Impianti dimostrativi)
1. Possono essere ammesse ad agevolazione le iniziative
dirette all'installazione di impianti dimostrativi per
l'utilizzazione delle fonti energetiche rinnovabili o di sistemi a
basso consumo energetico specifico, a condizione che sia dimostrato
il conseguimento di un risparmio non inferiore al 15 per cento sui
consumi originari di idrocarburi e di energia primaria.
2. Possono essere altresì concesse agevolazioni per
l'effettuazione di diagnosi energetiche e di analisi
tecnico-economiche di impianti di teleriscaldamento, produzione,
recupero, trasporto e distribuzione del calore derivante dalla
cogenerazione.
3. Le iniziative di cui al comma 1 sono esaminate dal Centro
di osservazione, che si esprime sulla significatività degli
interventi dimostrativi, in relazione al grado di innovazione
conseguibile rispetto alle applicazioni già diffuse su larga
scala.
4. Per le iniziative di cui ai commi 1 e 2, le agevolazioni
possono essere concesse, rispettivamente, nella misura massima del
70 e del 20 per cento della spesa ammissibile documentata.
Articolo 7
(Disposizioni comuni)
1. Le agevolazioni sono concesse nel rispetto dei limiti
minimi e massimi di importo determinati ai sensi della presente
legge.
2. Le agevolazioni non sono cumulabili con altre agevolazioni
pubbliche concesse per le stesse iniziative.
3. Fatto salvo quanto previsto dall'articolo 12, comma 2, le
agevolazioni sono concesse limitatamente alle iniziative avviate
successivamente alla presentazione della relativa domanda.
Articolo 8
(Strumenti di intervento)
1. La Regione promuove la realizzazione delle iniziative di
cui agli articoli 5 e 6 mediante la concessione di contributi in
conto capitale, di contributi in conto interessi e di mutui a tasso
agevolato.
2. Le agevolazioni a favore delle attività ricettive
alberghiere ed extralberghiere sono concesse, in regime de minimis,
fino alla misura massima del 50 per cento calcolata in equivalente
sovvenzione lorda.
Articolo 9
(Contributi in conto capitale)
1. Il limite minimo di spesa ammissibile per poter accedere
ai contributi in conto capitale è di euro 2.000 e quello massimo,
nel corso di un triennio, è di euro 50.000.
2. Gli importi di cui al comma 1 sono considerati al netto
degli oneri fiscali.
Articolo 10
(Contributi in conto interessi e mutui a tasso
agevolato)
1. Il limite minimo di spesa ammissibile per poter accedere
ai contributi in conto interessi e ai mutui a tasso agevolato è di
euro 25.000 e quello massimo, nel corso di un triennio, è di euro
500.000.
2. Gli importi di cui al comma 1 sono considerati al netto
degli oneri fiscali.
3. I mutui non possono avere una durata superiore a dieci
anni, incluso l'eventuale periodo di preammortamento, nei limiti di
tempo stabiliti per la realizzazione delle iniziative.
4. Con apposita convenzione sono disciplinati i rapporti tra
la Regione e FINAOSTA S.p.A. per la concessione dei contributi in
conto interessi e dei mutui a tasso agevolato, con particolare
riguardo al parametro di calcolo del tasso di interesse da
applicare e alle modalità di concessione e di versamento dei
relativi contributi.
CAPO III
DISCIPLINA DELLE PROCEDURE PER LA CONCESSIONE DELLE
AGEVOLAZIONI
Articolo 11
(Tipologia dei procedimenti istruttori)
1. Le domande per la concessione delle agevolazioni
disciplinate dalla presente legge sono presentate:
a) alla struttura regionale competente in materia di
pianificazione energetica, di seguito denominata struttura
competente, e sono sottoposte dalla struttura medesima
all'istruttoria automatica di cui all'articolo 12, qualora gli
importi di spesa ammissibili siano inferiori a euro 25.000;
b) a FINAOSTA S.p.A. e sono sottoposte dalla società medesima
all'istruttoria valutativa di cui all'articolo 13, qualora gli
importi di spesa ammissibile siano superiori a euro 25.000.
Articolo 12
(Istruttoria automatica)
1. L'istruttoria automatica consiste nell'accertamento della
completezza e della regolarità delle domande presentate e della
documentazione alle stesse allegata.
2. Gli interventi sottoposti ad istruttoria automatica sono
concessi anche con riferimento alle spese sostenute nei dodici mesi
antecedenti alla presentazione della domanda.
Articolo 13
(Istruttoria valutativa)
1. L'istruttoria valutativa consiste nell'accertamento della
validità tecnica ed economica dell'iniziativa cui si riferisce la
domanda, anche mediante la valutazione dei risultati attesi di
risparmio energetico, della pertinenza, della compatibilità e della
congruità delle spese, in relazione alle soluzioni impiantistiche
adottate, nonché della situazione finanziaria e patrimoniale del
richiedente.
2. FINAOSTA S.p.A. provvede a trasmettere alla struttura
competente copia della domanda e, dopo aver effettuato
l'istruttoria, ne comunica l'esito alla struttura stessa.
3. La Regione stipula apposita convenzione con FINAOSTA
S.p.A. per la disciplina dei rapporti derivanti dallo svolgimento
dell'attività istruttoria.
Articolo 14
(Concessione e revoca dell'agevolazione)
1. La concessione, il rigetto e la revoca delle agevolazioni
oggetto dell'istruttoria valutativa sono disposti con deliberazione
della Giunta regionale, fatta salva, relativamente ai contributi in
conto interessi e ai mutui a tasso agevolato, sulla base delle
garanzie offerte, l'accettazione da parte di FINAOSTA
S.p.A.
2. La concessione, il rigetto e la revoca delle agevolazioni
oggetto di istruttoria automatica sono disposti con provvedimento
del dirigente della struttura competente.
3. L'erogazione dell'agevolazione è comunque subordinata alla
verifica della completezza e della regolarità della documentazione
di spesa relativa alle iniziative che formano oggetto della domanda
di agevolazione.
Articolo 15
(Rinvio)
1. La disciplina di ogni altro adempimento o aspetto relativo
ai procedimenti di cui alla presente legge è demandata alla Giunta
regionale, che vi provvede con apposita deliberazione da adottare
entro quattro mesi dalla data di entrata in vigore della legge
medesima.
2. La Giunta regionale stabilisce altresì, anche in relazione
alle risorse finanziarie disponibili, le modalità e i criteri per
la concessione delle agevolazioni, prevedendo, se del caso, la
formazione di apposite graduatorie.
3. Le deliberazioni di cui ai commi 1 e 2 sono pubblicate nel
Bollettino ufficiale della Regione.
CAPO IV
CONTROLLI E SANZIONI
Articolo 16
(Mutamento di destinazione dei beni)
1. I beni oggetto delle agevolazioni previste dalla presente
legge devono essere mantenuti nella destinazione dichiarata al
momento della presentazione della domanda per un periodo di otto
anni, decorrente dalla data di ultimazione delle opere.
2. L'autorizzazione al mutamento di destinazione d'uso prima
della scadenza del periodo di cui al comma 1 è concessa con
deliberazione della Giunta regionale. Il soggetto beneficiario,
entro sessanta giorni dalla comunicazione dell'autorizzazione, deve
restituire l'ammontare del finanziamento e dell'equivalente
sovvenzione dell'agevolazione, maggiorato degli interessi calcolati
sulla base della media ponderata del tasso ufficiale di
riferimento, relativa al periodo in cui ha beneficiato
dell'agevolazione.
3. L'autorizzazione di cui al comma 2 può prevedere anche una
restituzione parziale dell'agevolazione, purché proporzionale al
periodo di utilizzo del bene, determinata con le modalità di cui al
medesimo comma. L'autorizzazione può altresì prevedere eventuali
condizioni di rateizzazione della somma da restituire, in un
periodo comunque non superiore a dodici mesi.
4. Il mutamento di destinazione dei beni oggetto
dell'agevolazione, decorso il periodo di cui al comma 1, comporta
in ogni caso l'obbligo di estinguere gli eventuali mutui in corso
di ammortamento.
5. Il soggetto beneficiario può estinguere anticipatamente i
mutui a tasso agevolato, subordinatamente alla restituzione degli
stessi con le modalità stabilite dal comma 2.
Articolo 17
(Vigilanza)
1. La struttura competente, avvalendosi se del caso dei
soggetti di cui all'articolo 3, comma 2, può disporre in qualsiasi
momento ispezioni, anche a campione, sulle iniziative oggetto di
agevolazione, allo scopo di verificare lo stato di attuazione, il
rispetto degli obblighi previsti dalla presente legge e dal
provvedimento di concessione, nonché la veridicità delle
dichiarazioni e delle informazioni rese dai soggetti beneficiari ai
fini della concessione delle agevolazioni.
2. Per consentire lo svolgimento delle attività di controllo
di cui al comma 1, i soggetti incaricati hanno libero accesso alla
sede e agli impianti interessati e possono chiedere in visione la
documentazione tecnica ritenuta necessaria.
Articolo 18
(Revoca dell'agevolazione)
1. L'agevolazione è revocata qualora il soggetto
beneficiario:
a) realizzi un'iniziativa difforme rispetto a quanto
stabilito dall'articolo 5, commi 1 e 6;
b) non adempia all'obbligo di cui all'articolo 16, comma
1;
c) attui l'iniziativa in modo sostanzialmente difforme
rispetto a quanto approvato con il provvedimento di concessione
dell'agevolazione.
2. La revoca dell'agevolazione è altresì disposta qualora dai
controlli effettuati emerga la non veridicità delle dichiarazioni e
delle informazioni rese dai soggetti beneficiari al fine della
concessione dell'agevolazione medesima, nonché qualora l'iniziativa
non sia stata ancora avviata decorso un anno dalla data di adozione
del provvedimento di concessione o non sia stata ultimata decorsi
tre anni dalla medesima data.
3. La revoca dell'agevolazione comporta l'obbligo di
restituire alla Regione, entro sessanta giorni dalla comunicazione
del relativo provvedimento, l'intero importo dell'agevolazione
medesima, maggiorato degli interessi calcolati sulla base della
media ponderata del tasso ufficiale di riferimento, relativa al
periodo in cui si è beneficiato dell'agevolazione. Con il
provvedimento di revoca sono fissate le eventuali condizioni di
rateizzazione della somma da restituire, in un periodo comunque non
superiore a dodici mesi.
4. La revoca dell'agevolazione può essere disposta anche in
misura parziale, purché proporzionale all'inadempimento
riscontrato.
5. La mancata restituzione dell'agevolazione entro il termine
di cui al comma 3 comporta il divieto, per il soggetto
inadempiente, di beneficiare di ogni altra agevolazione prevista
dalla presente legge, per un periodo di cinque anni decorrente
dalla comunicazione del provvedimento di revoca.
Articolo 19
(Sanzioni)
1. La revoca, anche parziale, dell'agevolazione comporta
l'applicazione di una sanzione amministrativa pecuniaria
consistente nel pagamento di una somma di denaro da un minimo della
metà ad un massimo dell'intero importo del beneficio indebitamente
fruito.
2. Per l'applicazione delle sanzioni di cui al comma 1, si
osservano le disposizioni della legge 24 novembre 1981, n. 689
(Modifiche al sistema penale), da ultimo modificata dal decreto
legislativo 30 giugno 2003, n. 196.
CAPO V
DISPOSIZIONI FINALI E TRANSITORIE
Articolo 20
(Abrogazioni)
1. Sono abrogate le seguenti leggi regionali:
a) 28 marzo 1995, n. 9;
b) 24 dicembre 1996, n. 44;
c) 6 aprile 1998, n. 9;
d) 29 ottobre 1999, n. 32.
2. A far data dal 1° aprile 2006, sono altresì
abrogati:
a) la legge regionale 20 agosto 1993, n. 62;
b) la legge regionale 21 aprile 1994, n. 11;
c) la legge regionale 26 maggio 1998, n. 43;
d) l'articolo 30 della legge regionale 11 dicembre 2002, n.
25;
e) l'articolo 24 della legge regionale 28 aprile 2003, n.
13.
Articolo 21
(Disposizioni transitorie)
1. Le disposizioni di cui all'articolo 20 restano applicabili
ai rapporti sorti in base alle disposizioni medesime nel periodo
della loro vigenza e per l'esecuzione dei relativi impegni di
spesa.
2. Le disposizioni di cui all'articolo 20 restano altresì
applicabili alle domande per le quali, alla data di entrata in
vigore della presente legge, non siano stati adottati i relativi
provvedimenti di concessione o di diniego
dell'agevolazione.
Articolo 22
(Modificazioni all'articolo 1 della legge regionale 14
ottobre 2005, n. 23)
1. Al comma 4 dell'articolo 1 della legge regionale 14
ottobre 2005, n. 23 (Disposizioni per la razionalizzazione e la
semplificazione delle procedure autorizzative per la realizzazione
e l'esercizio degli impianti alimentati da fonti rinnovabili,
destinati alla produzione di energia o di vettori energetici), le
parole: "dell'articolo 27" sono sostituite dalle seguenti: "degli
articoli 2 e 27".
2. Il comma 6 dell'articolo 1 della l.r. 23/2005 è sostituito
dal seguente:
"6. Le disposizioni di cui alla presente legge non si
applicano agli impianti di produzione di energia
idroelettrica.".
Articolo 23
(Disposizioni finanziarie)
1. L'onere derivante dall'applicazione degli articoli 2, 3,
4, 5, 6, 13 e 17 è determinato complessivamente in euro 1.138.000 a
decorrere dall'anno 2005.
2. L'onere di cui al comma 1 trova copertura nello stato di
previsione della spesa del bilancio per l'anno finanziario 2005 e
di quello pluriennale per il triennio 2005/2007 nell'obiettivo
programmatico 2.2.2.15. (Interventi per la valorizzazione delle
risorse energetiche).
3. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nello stato di
previsione della spesa del bilancio per l'anno finanziario 2005 e
di quello pluriennale per il triennio 2005/2007:
a) nell'obiettivo programmatico 3.1. (Fondi globali), al
capitolo 69020 (Fondo globale per il finanziamento di spese di
investimento), per annui euro 410.000, a decorrere dall'anno 2005,
a valere sull'accantonamento previsto al punto B.1.2. (Attuazione
del piano energetico ambientale) dell'allegato 1 ai bilanci
stessi;
b) nell'obiettivo programmatico 2.2.2.15.:
- al capitolo 48825 (Spese per l'effettuazione di controlli
su impianti termici finalizzati al contenimento dei consumi di
energia) per euro 19.000 per l'anno 2005 e per annui euro 56.000
per gli anni 2006 e 2007;
- al capitolo 33751 (Contributi per l'incentivazione
all'utilizzo del gas metano) per euro 150.000 per l'anno 2005 e per
annui euro 200.000 per gli anni 2006 e 2007;
- al capitolo 48950 (Contributi per interventi finalizzati
all'abbattimento delle dispersioni termiche) per euro 309.000 per
l'anno 2005 e per annui euro 272.000 per gli anni 2006 e
2007;
- al capitolo 48960 (Contributi in conto capitale per
l'installazione di impianti che sfruttano le fonti energetiche
rinnovabili) per euro 250.000 per l'anno 2005 e per annui euro
200.000 per gli anni 2006 e 2007.
4. I proventi delle sanzioni amministrative di cui
all'articolo 19 sono introitati al capitolo 7700 (Proventi pene
pecuniarie per contravvenzioni) della parte entrata del bilancio di
previsione della Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 24
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président - Je rappelle qu'il y a 5 amendements de l'Assesseur
Ferraris, qui ont déjà été distribués.
La parole au rapporteur, le Conseiller Fiou.
Fiou (GV-DS-PSE) - L'importanza degli interventi regionali in
materia di uso razionale dell'energia emerge dai dati relativi ai
contributi erogati: intanto dall'entrata in vigore della legge
regionale n. 43/1998 sono stati distribuiti € 4.306.785,31 per
2.167 impianti totali di utilizzo di fonti rinnovabili;
dall'entrata in vigore della legge regionale n. 9/1995 sono stati
distribuiti € 5.118.172 per 4.385 interventi totali di abbattimento
di dispersioni termiche; dall'entrata in vigore della legge
regionale n. 44/1996 sono stati distribuiti € 3.945.177 per 5.371
interventi relativi ad incentivazioni per l'uso di gas metano.
Se le norme fino ad oggi in vigore per l'incentivazione del
settore del risparmio energetico e della promozione dell'uso di
fonti rinnovabili fanno riscontrare risultati incoraggianti, come
abbiamo visto dai dati, le stesse oggi appaiono alquanto superate
perché disomogenee, poco incisive nella costruzione di un sistema
energetico regionale più organico (vista, fra l'altro, la
distribuzione di contributi "a pioggia"). Il disegno di legge in
discussione vuole perciò riordinare e innovare la normativa, al
fine di rendere più facile l'accesso alla materia e di offrire una
più chiara possibilità di scelta tra le diverse misure di
incentivazione. L'obiettivo è di concretizzare meglio i principi di
pianificazione energetico-ambientale approvati dalla Regione per
corrispondere agli scopi individuati dai protocolli internazionali
sui cambiamenti climatici, al fine di ridurre le emissioni di
sostanze che alterano il clima e di rispondere all'esigenza di dare
applicazione ai principi contenuti nelle norme per l'applicazione
del Piano energetico nazionale dell'energia, di risparmio
energetico e di sviluppo delle fonti rinnovabili di energia. A tal
fine il disegno di legge propone un nuovo sistema di interventi
regionali che eredita dalle norme oggi in vigore quanto già
previsto per agevolare gli investimenti finalizzati all'impiego
razionale dell'energia in ambito residenziale, ma rende più
funzionale il tutto, offrendo inoltre maggiori possibilità di
selezionare le tecnologie e le soluzioni impiantistiche più
rispondenti alle diverse situazioni ambientali. Realizza anche una
più efficiente gestione delle risorse finanziarie, finalizzando
meglio gli interventi al raggiungimento degli obiettivi
programmatici di settore.
Sempre per la realizzazione di una maggiore incisività degli
interventi regionali, l'articolato prevede il coinvolgimento del
maggior numero di soggetti attivi in azioni dimostrative
replicabili in ambiti omologabili per situazione climatica e per
fabbisogno energetico specifico, in modo da individuare modelli da
proporre appunto in ambiti omogenei. Prevede inoltre la creazione
di una struttura di alto profilo tecnico-scientifico quale
strumento di supporto all'attività della Regione.
L'accoglimento di queste proposte ha messo in conto un segnale
positivo quando, durante la discussione del disegno di legge in IV
Commissione, abbiamo incontrato i rappresentanti di professionisti
ed installatori, e i rappresentanti degli enti locali, interessati
ai problemi dell'uso razionale delle risorse energetiche. Questi
hanno dimostrato attenzione e conoscenza profonda delle
problematiche relative e hanno loro stessi richiesto di essere
coinvolti nel processo di sviluppo delle politiche di settore.
Durante queste audizioni la IV Commissione ha raccolto anche
apprezzamenti sulla valenza generale della proposta di legge. Gli
interlocutori hanno affermato di condividere la scelta di riservare
alla stessa i principi generali e di rinviare le soluzioni
specifiche a provvedimenti di Giunta, facilitando così
l'adattamento della normativa all'evoluzione delle problematiche.
Hanno poi sottolineato il peso che avranno le deliberazioni di
Giunta sulla materia e quindi evidenziato le aspettative nei
confronti delle stesse. Gli stessi interlocutori hanno inoltre
proposto una serie di aggiustamenti, in buona parte accolti nel
testo di Commissione oggi in discussione.
Non entro nel merito dell'articolato: lo fa già puntualmente la
relazione tecnica allegata al disegno di legge. Voglio invece solo
richiamare alcune questioni emerse durante la discussione in
Commissione, che meritano attenzione, ma che non potevano avere
risposte in questo testo di legge. La più rilevante di esse è
relativa alle norme urbanistiche, diverse da Comune a Comune e
sovente inadeguate a favorire lo sviluppo positivo della questione
energetica. È urgente l'impegno per una normativa unificante e più
avanzata in materia.
Altro stimolo è emerso anche riguardo all'inquinamento
automobilistico: si potrebbe pensare ad un legame fra assegnazione
dei buoni benzina e misure antinquinamento delle singole auto.
Come dicevo, sono questioni che meritano attenzione e per le
quali lanciamo sollecitazioni per la loro soluzione. Il Presidente
ha già sottolineato che sono stati presentati emendamenti in aula
di carattere tecnico, ma che accolgono anche osservazioni pervenute
dal CPEL dopo l'approvazione del disegno di legge da parte della IV
Commissione. I ritardi del CPEL stanno diventando troppo
ricorrenti. Gli emendamenti stessi verranno illustrati nel corso
del dibattito. Per il momento chiedo al Consiglio il voto
favorevole su questa proposta di legge.
Président - Je déclare ouverte la discussion générale.
La parole à l'Assesseur aux activités productives et aux
politiques du travail, Ferraris.
Ferraris (GV-DS-PSE) - Ringrazio il Consigliere Fiou per la
relazione effettuata. Sottolineo, come lui ha detto, che questo
disegno di legge intende andare verso una programmazione delle
fonti energetiche regionali, teniamo conto che la nostra Regione
utilizza ancora per il 78% fonti fossili a fronte di un utilizzo a
livello nazionale dell'84%, ma a fronte invece dell'utilizzo
all'interno dell'Unione europea del 50% di fonti fossili. Il fatto
di andare verso una diversificazione delle fonti energetiche quindi
è un obiettivo che si vuole ottenere con questa legge, che è una
legge che intende operare non solo all'interno di un singolo
Assessorato, quale quello dell'energia, ma anche in stretto
collegamento con l'Assessorato dell'ambiente, tanto che è in via di
predisposizione - e sarà pronto nei prossimi mesi - il piano aria.
All'interno di quel piano andranno raccordate le iniziative
previste dal piano energetico regionale con iniziative specifiche
che verranno previste dal piano aria, in particolare per le
questioni che ricordava il collega Fiou, in relazione alle
emissioni da parte dei veicoli. Condivido anche la preoccupazione
espressa relativamente al fatto che, una volta definito questo
disegno di legge, bisogna essere conseguenti sul piano della
normativa urbanistica, in modo che queste non diventino un
intralcio alla realizzazione del piano stesso.
Per quanto riguarda gli emendamenti, sono emendamenti
sostanzialmente tecnici verificati sulla base della tecnica
legislativa; l'intervento più importante è quello relativo alla
sostituzione dell'articolo 23, riguardante le disposizioni
finanziarie, ma questo è dovuto al fatto che con l'approvazione del
bilancio regionale si trattava di adeguare la norma finanziaria sul
triennio 2006-2008.
Président - Nous passons à l'examen des articles.
Sur l'article 1er la parole au Conseiller Curtaz.
Curtaz (Arc-VA) - Prendo la parola a nome del gruppo per la
dichiarazione di voto. Voteremo favorevolmente per due ragioni. La
prima ragione riguarda, come è ovvio, il merito della legge;
crediamo che, se questa legge ha un merito, è sicuramente quello di
tentare di riordinare la materia, perché fino ad oggi la materia è
stata disciplinata da varie leggi che ad un certo punto potevano
mettere in difficoltà il cittadino. Il fatto stesso di azzerare la
precedente normativa - penso soprattutto al settore contributivo -,
disciplinandola in maniera coerente, è un passo in avanti che va
apprezzato; quindi, al di là dei singoli aspetti sui quali ci
potrebbero essere delle riserve, riteniamo che l'obiettivo
perseguito sia condivisibile. A questo voglio anche aggiungere -
perché, quando è il caso, bisogna farlo - un apprezzamento di
carattere metodologico: ritengo che in questo caso da parte del
Governo regionale vi sia stata un'attitudine al confronto in IV
Commissione, con i Commissari della maggioranza e
dell'opposizione... ma anche per i contributi piuttosto
interessanti provenienti da persone particolarmente esperte nel
settore; questo è apprezzabile perché, quando si favorisce un clima
di reciproca attenzione e di interesse verso le opinioni degli
altri, anche il testo legislativo diventa migliore. Questo mi
permetto di dirlo, perché capita ogni tanto che anche i Consiglieri
di opposizione abbiano qualche idea giusta.
Mi rendo però conto che questa normativa corre un rischio - lo
hanno già accennato sia il relatore Fiou, sia l'Assessore Ferraris
-: per quanto riguarda la parte contributiva, abbiamo fatto un poco
di chiarezza ma, se l'obiettivo della legge, come deve essere, è
quello anche della riduzione del consumo energetico, di
razionalizzazione dell'uso delle fonti di energia, è chiaro che è
necessario un salto culturale, soprattutto da parte dei cittadini e
non secondariamente da parte degli enti pubblici locali. L'esempio
a cui si accennava quando si è fatto cenno agli aspetti
urbanistico-edilizi mi sembra molto calzante. Ha poco significato
in ipotesi che la Regione contribuisca alla realizzazione di
impianti di riscaldamento con pannelli solari se poi tali pannelli
solari vengono messi sul tetto di un edificio che non è
assolutamente coibentato, perché avremo speso malamente dei soldi
pubblici, visto che la dispersione del calore dovuta ad un edificio
mal costruito e mal isolato sarebbe superiore al beneficio
energetico dato da questo prodotto tecnologicamente innovativo.
Questo esempio ci fa dire che ci deve essere un salto culturale
soprattutto da parte delle amministrazioni locali, come già si è
iniziato a fare in altre zone di montagna del nostro Paese... Non
sono a conoscenza se analoghe iniziative - ma riterrei di sì,
perché sono sempre più avanti - sono state fatte in altre Nazioni,
penso all'Austria e alla Svizzera che sono più avanti di noi in
questo senso... Se non c'è tale salto culturale, dicevo, se non c'è
una politica che deve essere sì incentivante, ma anche precettiva
nei confronti dei cittadini, nel senso di dire: "tu vuoi i
contributi, io te li do però anche tu hai il dovere di edificare o
ristrutturare degli edifici in modo che non vi sia una dispersione
energetica ", avremmo buttato del denaro pubblico, come dicevo
prima, per fare degli impianti tecnologicamente avanzati in edifici
che non riescono a trattenere il calore prodotto. Direi quindi che
da parte di tutti, forse in particolare dall'Assessorato del
territorio, deve essere fatta un'operazione di persuasione in primo
luogo nei confronti degli amministratori comunali affinché vi sia
un'attenzione su questo tema, altrimenti avremmo oggi approvato una
bella legge, ma non avremmo fatto molto in concreto per la
riduzione del carico energetico nella nostra Regione.
Colgo poi "al balzo" la proposta che è emersa rispetto ad un
diverso modo di distribuzione dei buoni benzina. Su questo esprimo
un'opinione personale... sono molto d'accordo, anche perché
significherebbe tradurre in pratica un principio in cui credo
molto: quello che chi inquina paga. Se inquino meno, avrò diritto
ad avere maggiori incentivazioni, l'altro "rovescio della
medaglia", se invece utilizzo dei mezzi particolarmente inquinanti
per tutta una serie di ragioni... credo sia giusto da parte
dell'ente pubblico fare una politica penalizzante, così come si fa
una politica incentivante quando ci troviamo di fronte a degli
atteggiamenti virtuosi da parte del cittadino. Chiedo quindi che il
Consiglio nei prossimi mesi si faccia carico di questo problema e
che vi siano delle risposte che possano cambiare politica in tale
settore di contributi indiscriminati e, per certi versi, anche
ingiustificati. Andrebbe fatta una politica premiante in modo da
ridurre l'inquinamento atmosferico dovuto ai gas di scarico dei
veicoli, perché è paradossale che in una Regione come la nostra, da
una parte, gli enti pubblici si vedano costretti ad adottare
provvedimenti di modesta efficacia come sono quelli delle targhe
alterne e, dall'altra parte, gli enti pubblici favoriscano il
consumo di combustibile soprattutto se riferito a dei veicoli
particolarmente inquinanti. Questa è una contraddizione, è una
sorta di schizofrenia della politica regionale. Su tali temi sarà
bene fermarsi e fare una riflessione, in modo che si possano
adottare delle politiche più lungimiranti.
Président - La parole au Conseiller Viérin Marco.
Viérin M. (SA) - Su tale provvedimento vedo una ripetizione
della legge che quest'aula ha appena approvato. Come "Stella
Alpina" condividiamo parecchie cose che sono state dette dal
relatore Fiou su alcuni aspetti positivi di questa legge: positiva
è la volontà di andare verso il risparmio energetico, positivo è il
coinvolgimento, positiva è la ricerca di minori emissioni
inquinanti degli autoveicoli, ma anche qui - collega Curtaz, apro
una parentesi - non siano troppo d'accordo di fare un ragionamento
per cui chi inquina paga, altrimenti chi ha i soldi può dare quello
che vuole. Credo che noi quel concetto non possiamo sposarlo.
Riteniamo che, se alcuni interventi vanno fatti, vanno fatti alla
stessa misura e non per chi non può permettersi di pagare e invece
per chi può permetterselo deve anche inquinare. Noi quel concetto
non lo condividiamo, ci fa senso che arrivi dai vostri banchi, però
su questo vogliamo essere chiari!
Siamo d'accordo su una diversa distribuzione dell'esenzione
fiscale sui prodotti petroliferi; abbiamo presentato già 2
iniziative in questo senso, Assessore Ferraris, l'ultima alcuni
mesi fa, lei ci ha risposto fornendoci i dati in merito ai prodotti
utilizzati (benzina, gasolio, eccetera); su questa strada non ci
siamo e avevamo già sollecitato in maniera diversa... addirittura
arrivare a dare in maniera più giusta un aiuto a coloro che non
hanno neanche l'auto, ma che devono riscaldarsi - in Valle d'Aosta
è obbligatorio riscaldarsi -, quindi chi ha ancora degli impianti a
gasolio. Sono tante le cose che si possono fare su una diversa
ridistribuzione.
Una condivisione può essere anche l'analisi fatta da tutti la
quale dice che oggi questo sistema è superato, occorre un sistema
più organico, quindi si vuole ordinare la normativa in essere per
avere un più giusto rapporto energia-ambiente. Tale obiettivo è da
noi pienamente condiviso, ma qui nasce una domanda spontanea.
Vogliamo sempre affrontare la normativa per talune questioni, come
questa, che sia chiara... mentre altre questioni - come la legge n.
54 di cui abbiamo discusso prima, come la legge urbanistica - le
lasciamo ancora confuse, e qui va bene, mettiamo chiarezza, però
manca un altro particolare che, secondo noi, è il più importante:
cosa vogliamo fare in Valle d'Aosta per abbattere l'inquinamento e
utilizzare appieno in senso migliore le risorse energetiche che
abbiamo? Qui rimandiamo tutto al piano energetico del 2003, va
bene, ma anche lì sono state tante enunciazioni, ma dal 2003 ad
oggi non abbiamo visto niente di pratico. Noi le enunciazioni le
abbiamo condivise, abbiamo condiviso alcune cose che il Consigliere
Borre aveva proposto sul suo discorso del piano energetico, nella
sua relazione; abbiamo condiviso alcune questioni che erano state
presentate dall'allora Presidente della Giunta e ancora altre dai
colleghi di maggioranza, ma non abbiamo ancora visto niente a
livello di volontà di realizzazione di questo piano energetico!
Abbiamo presentato una legge sull'utilizzo maggiore dell'energia
idroelettrica in Valle d'Aosta, è ancora lì ferma in Commissione
dopo un anno e un mese. Perché abbiamo fatto questa provocazione?
Perché è chiaro che, se diamo dei prezzi diversi alle nostre
famiglie sull'energia idroelettrica prodotta in Valle, esse possono
avere l'interesse di non scaldarsi più a gasolio, ma tramite
l'elettricità e risolviamo due problemi... permettere di spendere
meno alle famiglie, di arrivare meglio a fine mese, abbattere in
maniera forte l'inquinamento soprattutto sul centro Valle, perché
il problema rilevante dell'inquinamento lo abbiamo da ottobre a
marzo, dato che ad Aosta, purtroppo, la quasi totalità degli
impianti di riscaldamento funzionano con prodotti petroliferi e
quelli che funzionano a metano inquinano anche quelli, anche se in
maniera minore.
Abbiamo poi la società del metano che "ci prende per il sedere",
che ha fatto la convenzione con 29 Comuni e dice che non riesce più
a mantenere l'accordo, che quegli 8 Comuni che devono ancora
definire e metanizzare al massimo... recedo dalla convenzione; ma
tu, "SNAM" o gruppo "ENI" non devi recedere, deve pagarci i danni
per aver fatto una convenzione e non averla rispettata! Su questo
argomento abbiamo già avuto modo di discutere con lei, Assessore
Ferraris. Devono pagarci i danni, non dire che sono disposti a
recedere dalla convenzione! Troppo comodo firmare una convenzione
quando conviene, dopo 6-7 anni che non conviene più dire che non si
fanno più le cose perché non conviene più! Se tu gruppo "ENI" o
"SNAM" hai firmato la convenzione con gli enti locali, devi
portarla a compimento! Su questo il Governo regionale deve prendere
delle iniziative, abbiamo 7-8 Comuni che non potranno scaldarsi o
comunque devono per forza andare avanti con il gasolio, anziché con
il metano. Questo è un altro problema di inquinamento che però non
tocchiamo. Credo che in questo Consiglio non andiamo più sulle cose
pratiche, è questa la nostra forte preoccupazione; va bene tutto
sulle regole, sul mettere ordine nei contributi, sul fare una legge
tutta nuova come in tale caso, ma su tre o quattro aspetti pratici
per abbattere l'inquinamento e rendere meno costosa la vita alle
famiglie non abbiamo detto niente.
Terzo discorso: non abbiamo detto niente sull'attuazione della
politica energetica, sugli obiettivi, sulle volontà di arrivare a
un obiettivo vero di qui a qualche anno, perché ho già detto nel
dibattito del bilancio che ci sono obiettivi che devono far fronte
a dei bisogni attuali, perché abbiamo situazioni in essere
drammatiche ma, se non guardiamo a dei bisogni che potranno
arrivare fra 5-6 anni, per quell'epoca i bisogni di oggi saranno
aumentati del 20-30%, questo è il dramma! Proprio in tal senso, nel
dire che un passo è stato fatto sulle regole dei contributi,
dobbiamo rilevare che manca il passo fondamentale: quello della
volontà di questo Consiglio di dare risposte diverse alla gente, ai
Valdostani. Risposte che possono essere date perché abbiamo la
produzione di energia elettrica, abbiamo la possibilità di
diventare padroni spero finalmente anche del trasporto, perché un
anno fa qualcuno ci disse che si potevano acquistare le linee di
trasporto e oggi non le abbiamo ancora acquistate, quindi siamo
ancora tenuti per i "peli", per non dire qualcos'altro... da parte
dell'"ENEL" e non abbiamo il coraggio di fare uno scontro frontale,
ma facciamolo questo scontro frontale! Non facciamo più uno scontro
frontale con l'Amministrazione statale, con i nostri interlocutori
che in passato ci hanno messo in difficoltà e ci tengono tuttora in
difficoltà per fare delle scelte economiche energetiche che diano
dei frutti alle tasche dei Valdostani... perché è questo
l'obiettivo! Frutti nelle tasche dei Valdostani e frutti sul
discorso di respirare aria più pulita; c'è solo quella strada, ma
non vediamo più azioni concrete. È per tale motivo che il nostro
gruppo si astiene.
Président - La parole au Conseiller Tibaldi.
Tibaldi (CdL) - Il nostro gruppo voterà favorevolmente questo
disegno di legge, perché ne condivide gli obiettivi e perché la
materia viene riordinata, alcune leggi del passato vengono abrogate
e i loro contenuti saranno razionalizzati in tale testo che oggi è
presentato al nostro esame. Un ruolo importante lo svolge ancora
una volta la Giunta, alla quale sono demandati compiti
significativi quale quello di predisporre adeguate iniziative di
formazione e informazione e di divulgazione in materia di utilizzo
razionale delle fonti rinnovabili, poi la Giunta ha un ruolo
determinante per quanto concerne la determinazione delle tipologie
e delle iniziative agevolabili e quindi ammesse all'agevolazione
finanziaria ai sensi della presente legge. L'auspicio è che la
Giunta sappia intervenire con criterio e con oculatezza in questa
direzione.
Per quanto riguarda i contenuti della legge, il nostro auspicio
è che nell'ambito delle fonti rinnovabili venga anche presa in
considerazione l'energia eolica, lo abbiamo già sollevato in
Commissione e ci è parso che dalle interlocuzioni tecniche che
abbiamo avuto l'ipotesi non sia così distante dalla nostra realtà.
Sappiamo che molte zone della regione, se non tutta la Valle
d'Aosta sono lambite dal vento, ci sono attività produttive che
sono interessate a sfruttare la potenza del vento per produrre
energia rinnovabile e non inquinante, credo che, se non nell'ambito
dei centri abitati, quanto meno nei siti produttivi questa
tipologia di energia possa essere adeguatamente sfruttata e
finanziata, come prevede tale disegno di legge.
Per quanto riguarda gli altri aspetti energetici, si potrebbe
veramente divagare e fare qualche riferimento al ruolo della Valle
d'Aosta e della politica energetica che viene portata avanti dal
Governo regionale. Effettivamente, per quanto riguarda sia la "CVA"
che la "DEVAL", auspichiamo che queste società riescano, oltre ad
ottimizzare profitti di elevato livello, quindi a portare qualche
beneficio alle casse regionali, a tradurre qualche beneficio a
vantaggio delle famiglie valdostane. Sappiamo che i prezzi
dell'energia sono ora fissati dall'"Authority", sappiamo però che
il mercato si sta liberalizzando, da qui al 2007 dovremmo avere un
mercato aperto e competitivo, per cui due gli auspici: che "CVA" e
"DEVAL" sappiano essere competitivi su un mercato che sarà ancora
più ampio, che i cittadini valdostani e i residenti in Valle
d'Aosta possano avere la somministrazione di energia elettrica a
prezzi più competitivi degli attuali.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Ovviamente per dichiarazione di voto
favorevole. Ringrazio i colleghi che sono intervenuti, ringrazio il
collega Curtaz per lo spirito che ha animato il suo intervento e
colgo positivamente - credo di poter dire, anche a nome del collega
Cerise -, per quanto riguarda quella duplice problematica:
emissioni in atmosfera legate alla circolazione dei veicoli e
questioni legate alle normative urbanistiche, la sollecitazione del
collega Curtaz ad approfondire questo tema nei prossimi mesi.
Per quanto concerne il discorso della possibilità di utilizzare
i benefici della produzione di energia elettrica per le famiglie,
la normativa credo sia nota al Consigliere Viérin, come ha anche
ribadito il collega Tibaldi; a questo proposito la Giunta sta
valutando delle ipotesi che quanto prima porterà all'attenzione del
Consiglio. Quanto alla concretezza, ricordo al collega Viérin che
sulla questione di acquisizione delle centrali la posizione della
"Stella Alpina" e la sua personale non erano state particolarmente
concrete, in quanto, se non ricordo male, la posizione era quella
di prima arrivare alle norme di attuazione e successivamente
all'acquisto delle centrali. Siamo stati concreti, abbiamo seguito
la linea indicata dal suo intervento, quindi non siamo sempre
astratti, qualche elemento di concretezza significativo c'è.
L'utilizzo di energia elettrica per uso di riscaldamento è uno dei
peggiori dal punto di vista dell'utilizzo delle catene elettriche,
perché ha il minor rendimento in assoluto. Studiamo quindi tutte le
altre soluzioni, dalle biomasse e via dicendo, non escludiamo
l'energia elettrica, ma non ipotizziamo neanche una Regione in cui
tutti utilizzano termosifoni elettrici, cosa che sarebbe, dal punto
di vista del bilancio energetico, disastrosa.
Per quanto riguarda il metano, qui abbiamo aperto un confronto
con "ITALGAS", abbiamo avuto di recente riunioni con i dirigenti di
questa società. Va ricordato che i titolari delle convenzioni sono
i Comuni, ma l'impegno è quello di fare un'iniziativa comune con il
CELVA, tenuto conto che tutta una serie di norme che sono previste
dal disegno di legge si basano sull'utilizzo del gas metano, quindi
dobbiamo avere certezza di approvvigionamento della fonte
energetica, ma anche una possibilità di distribuzione sul
territorio, andando a risolvere i problemi che venivano indicati
nel suo intervento.
Infine, per quanto riguarda le questioni relative all'acquisto
della rete "DEVAL", la negoziazione è in corso e viene presidiata
in modo molto attento dall'Assessorato delle finanze.
Quanto alla fonte eolica, sicuramente la legge non esclude
questa possibilità; si tratta di approfondire degli studi che però
dimostrano come in alcune zone della Valle, che apparentemente sono
considerate zone molto ventose, il flusso non sia costante
nell'arco della giornata, per cui va fatta una valutazione
approfondita della possibilità di utilizzo di tale strumento. La
legge prevede di poter fare interventi dimostrativi, sicuramente è
un tema sul quale ci vuole un necessario approfondimento ed è un
tema sul quale abbiamo meno certezze di quante ne abbiamo sul
solare, rispetto al quale abbiamo già una mappatura
dell'irrorazione solare della Valle d'Aosta, ma tutte le fonti
vanno utilizzate per quanto possibile e laddove è possibile
ottimizzare la loro utilizzazione.
Président - La parole au Conseiller Sandri.
Sandri (GV-DS-PSE) - Per dire che l'approvazione di tale
provvedimento è molto importante, ma per fare anche due
considerazioni "fuori dalle righe" del testo di legge così preciso
e ben definito. C'è un auspicio che credo tutti noi mettiamo
nell'approvare questa legge: è che davvero cominciamo a dare il
buon esempio. Quando si decide una legge in cui si investe anche il
pubblico per dare il buon esempio, sarebbe piacevole che il buon
esempio partisse anche da noi. Non dico dei colleghi che girano con
auto a benzina che consumano molto, sto parlando della Regione
Valle d'Aosta che non ha i pannelli solari sul tetto: molti edifici
pubblici in Valle d'Aosta dimostrano di non avere ancora un
equilibrio termico dal punto di vista del risparmio energetico
adeguato alle aspettative che la legge pone. Auspico che,
approvando questa legge, si riescano a fare dei grossi passi da
questo punto di vista, perché, se il pubblico non dà il buon
esempio, la vedo difficile che il cittadino possa essere richiamato
all'ordine; quindi prendiamo l'occasione per cominciare una strada
nuova. In particolare, dal punto di vista dei trasporti ci siamo
impegnati in una battaglia importante, perché attraverso il tunnel
del Monte Bianco non passino gli "Euro 0", anzi ci stiamo ponendo
l'obiettivo di fare passi in avanti: all'"Euro 1", "2", eccetera.
Mi sembra che riflettere sul parco macchine valdostano grazie a
questa legge e cominciare a dire che dobbiamo incentivare
l'utilizzo di autovetture meno inquinanti e disincentivare quelle
più inquinanti sarebbe un bel passo avanti, ma ancora di più dire
che forse è meglio investire di più e meglio nei trasporti
collettivi piuttosto che nel mezzo privato. Ci sono tanti spunti di
riflessione, io spero che la scelta di dare a "Finaosta" questo
incarico ritorni in termini di risultati; è una scommessa, auspico
che la scommessa possa essere vinta.
Président - Je soumets au vote l'article 1er:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - La parole au Conseiller Viérin Marco sur l'article
2.
Viérin M. (SA) - Sono voluto intervenire su questo articolo,
altrimenti l'"invito a nozze" che l'Assessore Ferraris mi ha fatto
veniva ritirato. L'articolo 2 parla di programmazione
energetico-ambientale, lei ha trattato tre aspetti che il
sottoscritto ha sollevato nel lavoro passato di quest'aula: uno è
il discorso dell'utilizzo dell'energia idroelettrica e lei ha
parlato in merito alla nostra proposta di legge che è depositata da
più di un anno in Commissione. La Commissione ha deciso di chiedere
un parere tecnico legale circa 11 mesi fa, mi sembra che questo
incarico non sia stato ancora dato, altro che ricevuto! Lei però
poi mi dice che si sta lavorando, ma è un anno e 3 mesi che state
lavorando! In qualche posto del mondo e vicino a noi costruiscono
un palazzo, non una proposta da presentare in quest'aula!
Il discorso della vicenda dell'acquisto "DEVAL" o proprietà
"ENEL"... forse l'Assessore non ha seguito bene la vicenda su
quella che è stata la nostra posizione. La nostra posizione è
sempre stata: "okay" sull'acquisto, facciamo attenzione ai tempi e
ai metodi. Se poi qualcuno da Roma - allora c'era il Centro
Sinistra - ha promesso che avremmo chiuso le operazioni alla stessa
maniera, questo non posso saperlo, ma il Trentino si è portato a
casa la distribuzione di energia e noi siamo stati "al banco"! Oggi
l'"ENEL" ci ha preso per i cosiddetti "peli", perché ci ha venduto
la produzione, ma è come quel soggetto che ti vende lo stabilimento
e poi ti dice che, se vuoi uscire dalla recinzione dello
stabilimento con l'auto, devi pagare il dazio! Infatti l'"ENEL" si
è tenuta il 51% di "DEVAL", cosa che non ha potuto fare con il
Trentino; noi abbiamo fatto la battaglia su quello. Il Trentino,
infatti, ha fatto l'acquisizione 2-3 mesi dopo e si è portato a
casa anche le norme di attuazione sulle acque, perché lei,
Assessore, deve ricordarsi che l'"operazione ENEL" è avvenuta
grazie a un forte aiuto che la Comunità europea ci ha dato
sull'indirizzo dato agli Stati membri di eliminare entro una certa
data la situazione di monopolio dell'energia elettrica, cosa che in
Italia esisteva tramite "ENEL" ed "ENEL" è stata obbligata a
cedere, ha ceduto ancora ultimamente a Sondrio, a Brescia, però ha
ceduto tutto, anche la distribuzione questa volta. Noi siamo ancora
lì da un anno a cercare di acquisire questo 51%, perché?
L'Assessore sa che in quell'accordo fatto con "ENEL" non vi siete
accorti di un passaggio aberrante: in quel documento di
acquisizione c'è un passaggio dove l'"ENEL" un domani, se decide di
vendere il 51%, la Valle d'Aosta è obbligata a comprare, se la
Valle d'Aosta fa la richiesta, l'"ENEL" può fregarsene! Quella è
una clausola demenziale che non so chi l'ha fatta, o "Finaosta", o
chi per essa, ma è una clausola demenziale! Quando si parla delle
cose, allora bisogna saperle. Non volevo toccare questi aspetti, ma
lei mi ha chiamato a ricordare un attimino. Il risultato infatti è
che non abbiamo potuto adeguare certe tariffe alle famiglie perché
siamo bloccati, non abbiamo potuto prendere certe iniziative se non
quella di dire: "facciamo uno sconto del 13% agli agricoltori con
partiva IVA che consumano più di 15 kWatt", senza fare un conteggio
come fanno i ragazzi a scuola, del tipo: se devo portare il mio
contratto di 6 kWatt a 15, ho una tassa fissa di "X" che mi mangia
tutto lo sconto. Per quello che nessuno ha fatto i contratti con lo
sconto 13% con "DEVAL"! Queste cose le abbiamo dette! È stata
un'altra presa in giro! Vogliamo parlarci chiaro su queste cose?
Quando abbiamo fatto il discorso dei consorzi sulle imprese, sugli
artigiani, conveniva consumare 50 mila kWatt/h, altrimenti i soldi
che gli industriali, gli artigiani e i commercianti dovevano
mettere per sostenere le spese di partecipazione al consorzio
venivano mangiati tutti, quindi ha interesse chi consuma più di un
"tot", che deve essere mi sembra 50 mila kwatt/h. Queste cose
dobbiamo dirci qui... non solo le regole! Altrimenti non avremo mai
l'obiettivo vero di andare a fare tali battaglie, magari anche
scontrandoci sulla legalità!
Sul metano notizia positiva... la ringrazio. Almeno le nostre 2
iniziative che abbiamo fatto 3 mesi fa forse avranno un valore
aggiunto: che riusciremo a creare un contenzioso con questi
banditi, gruppo "ENI", che sono passati in Valle d'Aosta, hanno
comprato il transito delle loro tubazioni per "4 lire", sono
passati con la tubazione centrale in mezzo alla Valle d'Aosta
mettendo 21 metri di vincolo, 10,50 per lato, di vincolo totale...
neanche più di recintare la propria proprietà ai Valdostani...
interdizione completa, e cosa hanno fatto? Hanno pagato 3.000 lire
al metro lineare, 1,5 euro che diviso per 21 metri quanti centesimi
sono? Un'altra clausola poi è quella che, se uno deve passare,
Comune o cittadino privato che sia, con la tubazione
dell'acquedotto o della rete fognaria, con tutto quello per il
quale non si può mettere una pompa... perché, se la tubazione la
passo lungo la Dora, tutti i Comuni che devono andare al depuratore
devono attraversare quella tubazione, non possono mettere una pompa
o mettere una passerella e passare sopra al tubo del metano! Il
ragionamento allora qual è? I Comuni in quegli accordi che sono
stati fatti firmare ai cittadini e alle amministrazioni comunali
devono fare domanda alla società e devono pagare. Le faccio solo
due esempi: gente che ha percepito per un transito di 100 metri
1.500 euro oggi per poter passare con le sue tubazioni deve pagare
da 80 a 130 milioni, è una vergogna! Questo perché la società
pretende di intubare tutto il tubo, fare il cunicolo, non vogliono
lasciarlo fare a te, lo fanno loro e poi ti fanno la fattura. La
cosa più scandalosa è che in tali clausole è scritto che, se un
domani il gruppo "ENEL" o "SNAM" toglie la tubazione, i cittadini e
gli enti pubblici devono restituire 3.000 lire al metro lineare!
Sono queste le "vergogne" che i Valdostani non capiscono, sono
queste le cose su cui l'ente pubblico deve battersi! Sul fatto poi
che non hanno rispettato le convenzioni, andavamo a dire:
"accettiamo che si ritirino dalla convenzione così il Comune può
fare un'altra convenzione con un altro soggetto", eh no! Questi
hanno fatto una convenzione quando gli è convenuto, adesso la
rispettano fino in fondo! Spero che l'Assessore vada avanti su
questa linea, almeno per dire siamo degli uomini, non siamo delle
"pantofole", almeno questo! Sul metano quindi concordiamo.
Oggi ho condiviso quasi per la totalità l'intervento del
Consigliere Sandri. Condivido appieno sul fatto degli edifici
pubblici... perché va insieme al ragionamento che ho fatto adesso:
non possiamo avere degli edifici pubblici che funzionano a gasolio,
fanno inquinamenti bestiali e pretendere che alcuni privati
facciano degli interventi di altra natura; infine, sui trasporti
collettivi non posso che condividere.
Il grosso dubbio è che la "Finaosta" ci dia dei frutti, è
proprio una scommessa dopo le ultime vicissitudini di "Finaosta",
compresa la clausola che abbiamo fatto nell'acquisizione di "DEVAL"
che loro possono venderci e noi dobbiamo accettare e non possiamo
pretendere... che è demenziale! Spero quindi che il lavoro di
"Finaosta" non vada in quel senso, ma vada in senso diverso.
Su queste motivazioni... giusto il metodo di affrontare il
discorso tecnico di procedura, di dare chiarezza, eccetera, ma
anche qui, come per la legge n. 54, manca l'obiettivo finale e
mancano alcuni passi che devono essere fatti di scontro, per
dimostrare che siamo delle persone che sanno dove vogliono
andare.
Président - La parole au Président de la Région, Caveri.
Caveri (UV) - Intanto lei si è così "riscaldato" che direi che,
ai sensi della legge, è ormai una fonte energetica, quindi le
daremo un contributo, perché è anche un'energia alternativa! A
parte gli scherzi, vorrei intanto dirle che, per quel che riguarda
gli edifici pubblici, il suo gruppo ha fatto male ad astenersi,
perché nell'ultimo comma dell'articolo 1 c'è una norma che prevede
una serie di migliori soluzioni che consentano per gli edifici di
proprietà pubblica l'impiego delle fonti rinnovabili.
Per quanto riguarda le questioni che lei ha sollevato,
certamente i rapporti con "ENI" per il metano andranno
ulteriormente definiti. Con i colleghi abbiamo partecipato con
alcuni dirigenti dell'"ENI" ad una serie di dibattiti concernenti
gli allacciamenti del metano e ci siamo resi conto che più si ha a
che fare con società remote e distanti più le cose sono difficili.
Noi dovremo riflettere non so con quali strumenti, ma su degli
obblighi di servizio pubblico con una legge regionale, che
recepisca alcune norme di diritto comunitario che obbligano i
concessionari di servizi, come quello dell'erogazione del metano, a
dare risposte anche in ambito locale. È vero, oggi è molto
difficile avere a che fare con l'"ENI", perché per il cittadino
l'"ENI" è un numero verde, ma lo è anche per le amministrazioni
pubbliche, compresa l'Amministrazione regionale.
Per quel che riguarda i vantaggi per i cittadini, le confermo
che stiamo predisponendo un provvedimento al riguardo, ma le
confermo, a correzione di quello che lei ha detto, che già oggi
l'intero popolo delle partite IVA può, attraverso "DEVAL energia",
ottenere dei vantaggi. È venuto meno quell'obbligo precedente che
fissava una certa soglia di giro d'affari, per cui alcuni che
avevano la partita IVA non potevano rientrare negli sconti.
Per quel che concerne l'"operazione ENEL", ribadisco che quella
è stata un'operazione brillante e direi storica per la nostra
Regione, resa possibile grazie a una modifica della legislazione
nazionale con venir meno della rigidità derivante dalla
nazionalizzazione degli inizi degli anni '60. In questo momento
stiamo lavorando, a gennaio ci saranno degli incontri definitivi
per l'acquisizione completa di "DEVAL", confermiamo qui
l'intenzione di acquistare. Però non bisogna confondersi
nell'accostare i nostri Statuti di autonomia agli Statuti di
autonomia delle altre realtà. Trento ha nello Statuto competenza
esclusiva sulla distribuzione, la norma di attuazione di Bolzano -
molto simile alla nostra - è attualmente bloccata per un
procedimento di infrazione sollevato dalla Commissione europea.
Quando acquisiremo "DEVAL" dunque bisognerà che si faccia il punto
sulle conseguenze dell'acquisizione della produzione e della
distribuzione rispetto al contenuto che non deve essere
contraddittorio delle norme di attuazione; quindi credo che quello
sarà un lavoro da svolgere.
Président - Je soumets au vote l'article 2:
Conseillers présents: 30
Votants: 26
Pour: 26
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - A l'article 3 il y a les amendements n° 1 et n° 2 de
l'Assesseur Ferraris, dont je donne lecture:
Emendamento
All'articolo 3, comma 3, la lettera f) è sostituita dalla
seguente:
"f) fornisce agli enti locali territoriali l'assistenza
necessaria per l'individuazione delle specifiche opportunità di
sfruttamento energetico;".
Emendamento
All'articolo 3, comma 3, la lettera h) è sostituita dalle
seguente:
"h) supporta gli enti locali territoriali nell'adozione di
strumenti di certificazione energetica nel settore dell'edilizia
privata, in occasione dell'adeguamento del piano regolatore
generale.".
Je soumets au vote l'amendement n° 1:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'amendement n° 2:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 3 dans le texte ainsi
amendé:
Articolo 3
(Centro di osservazione avanzato sulle energie di flusso e
sull'energia di rete)
1. Al fine di assicurare conoscenze ed analisi adeguate ad
un'efficace programmazione di settore, la Regione promuove
l'istituzione di un Centro di osservazione avanzato sulle energie
di flusso e sull'energia di rete, di seguito denominato Centro di
osservazione, le cui attività sono organizzate in accordo con la
struttura competente.
2. Per le finalità di cui al comma 1, la Giunta regionale è
autorizzata a stipulare apposita convenzione con la Finanziaria
regionale Valle d'Aosta - Società per azioni (FINAOSTA S.p.A.), che
si avvale, come Centro di competenza tecnico, dell'Agenzia
regionale per la protezione dell'ambiente (ARPA), laddove
quest'ultima disponga delle professionalità necessarie. La Giunta
regionale è altresì autorizzata a stipulare convenzioni con enti
diversi che, nell'ambito dei rispettivi compiti istituzionali,
operano a livello scientifico o economico nel settore
dell'energia.
3. Il Centro di osservazione, sulla base della convenzione di
cui al comma 2:
a) propone le azioni ritenute necessarie per l'attuazione del
piano energetico-ambientale e di ogni altro strumento di
programmazione energetica adottato dalla Regione;
b) promuove attività di monitoraggio e studi specialistici
finalizzati all'aggiornamento degli strumenti di programmazione
energetico-ambientale, con particolare riguardo all'evoluzione
tecnologica delle soluzioni impiantistiche presenti sul
mercato;
c) organizza la raccolta e l'aggiornamento di dati statistici
significativi;
d) realizza iniziative di informazione nei settori
interessati dagli strumenti di programmazione
energetico-ambientale, anche in accordo con la struttura regionale
competente in materia di ambiente;
e) fornisce consulenza per l'effettuazione di studi di
fattibilità e per la realizzazione di progetti pilota;
f) fornisce agli enti locali territoriali l'assistenza
necessaria per l'individuazione delle specifiche opportunità di
sfruttamento energetico;
g) collabora all'effettuazione delle attività
tecnico-amministrative previste nell'ambito dell'istruttoria di cui
all'articolo 13;
h) supporta gli enti locali territoriali nell'adozione di
strumenti di certificazione energetica nel settore dell'edilizia
privata, in occasione dell'adeguamento del piano regolatore
generale.
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 4:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 5:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 6:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 7:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 8:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 9:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 10:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 11:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 12:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 13:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 14:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 15:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 16:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 17:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 18:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 19:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 20:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - A l'article 21 il y a l'amendement n° 3 de
l'Assesseur Ferraris, dont je donne lecture:
Emendamento
All'articolo 21, dopo il comma 2 è aggiunto il seguente
comma:
"3. Ai fini della formazione della prima graduatoria di cui
all'articolo 9 della l.r. 62/1993 relativa all'anno 2006, sono
considerate ammissibili a contributo le richieste di finanziamento
comprese nella seconda graduatoria relativa all'anno 2005, purché
rispondenti ai requisiti di cui agli articoli 4 e 8, comma 4, della
medesima l.r. 62/1993.".
Je le soumets au vote:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 21 dans le texte ainsi
amendé:
Articolo 21
(Disposizioni transitorie)
1. Le disposizioni di cui all'articolo 20 restano applicabili
ai rapporti sorti in base alle disposizioni medesime nel periodo
della loro vigenza e per l'esecuzione dei relativi impegni di
spesa.
2. Le disposizioni di cui all'articolo 20 restano altresì
applicabili alle domande per le quali, alla data di entrata in
vigore della presente legge, non siano stati adottati i relativi
provvedimenti di concessione o di diniego
dell'agevolazione.
3. Ai fini della formazione della prima graduatoria di cui
all'articolo 9 della l.r. 62/1993 relativa all'anno 2006, sono
considerate ammissibili a contributo le richieste di finanziamento
comprese nella seconda graduatoria relativa all'anno 2005, purché
rispondenti ai requisiti di cui agli articoli 4 e 8, comma 4, della
medesima l.r. 62/1993.
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - A l'article 22 il y a l'amendement n° 4 de
l'Assesseur Ferraris, dont je donne lecture:
Emendamento
All'articolo 22, dopo il comma 2 è inserito il seguente
comma:
"3. Il comma 3 dell'articolo 2 della l.r. 23/2005 è
sostituito dal seguente:
"3. La conferenza di servizi è convocata dal dirigente della
struttura competente. Il termine massimo per la conclusione del
procedimento non può essere superiore a centottanta
giorni."."
Je le soumets au vote:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 22 dans le texte ainsi
amendé:
Articolo 22
(Modificazioni all'articolo 1 della legge regionale 14
ottobre 2005, n. 23)
1. Al comma 4 dell'articolo 1 della legge regionale 14
ottobre 2005, n. 23 (Disposizioni per la razionalizzazione e la
semplificazione delle procedure autorizzative per la realizzazione
e l'esercizio degli impianti alimentati da fonti rinnovabili,
destinati alla produzione di energia o di vettori energetici), le
parole: "dell'articolo 27" sono sostituite dalle seguenti: "degli
articoli 2 e 27".
2. Il comma 6 dell'articolo 1 della l.r. 23/2005 è sostituito
dal seguente:
"6. Le disposizioni di cui alla presente legge non si
applicano agli impianti di produzione di energia
idroelettrica.".
3. Il comma 3 dell'articolo 2 della l.r. 23/2005 è sostituito
dal seguente:
"3. La conferenza di servizi è convocata dal dirigente della
struttura competente. Il termine massimo per la conclusione del
procedimento non può essere superiore a centottanta
giorni.".
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Article 23: il y a l'amendement n° 5 de l'Assesseur
Ferraris qui prévoit l'entière substitution de l'article même. J'en
donne lecture:
Emendamento
L'articolo 23 è sostituito dal seguente:
"Articolo 23
(Disposizioni finanziarie)
1. L'onere derivante dall'applicazione degli articoli 2, 3,
4, 5, 6, 13 e 17 della presente legge è determinato
complessivamente in annui euro 1.138.000 a decorrere dall'anno
2006.
2. L'onere di cui al comma 1 trova copertura, ai sensi
dell'articolo 14, comma 3, della l.r. 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta), nello stato di previsione della
spesa del bilancio della Regione sia pluriennale per il triennio
2005/2007 sia per l'anno finanziario 2006 e di quello pluriennale
per il triennio 2006/2008 nell'obiettivo programmatico 2.2.2.15.
(Interventi per la valorizzazione delle risorse
energetiche).
3. Al finanziamento dell'onere di cui al comma 1 si provvede
sia con riferimento agli anni 2006 e 2007 del bilancio per il
triennio 2005/2007, sia con riferimento agli anni 2006, 2007 e 2008
dei bilanci per l'anno finanziario 2006 e per il triennio
2006/2008, mediante l'utilizzo delle risorse iscritte:
a) nell'obiettivo programmatico 3.1. (Fondi globali), al
capitolo 69020 (Fondo globale per il finanziamento di spese di
investimento), per annui euro 410.000 per gli anni 2006, 2007 e
2008 a valere sull'accantonamento previsto al punto B.1.2.
(Attuazione del piano energetico ambientale) dell'allegato 1 al
bilancio per il triennio 2005/2007 e
sull'accantonamento
previsto al punto B.1.4. (Nuove disposizioni in materia di
interventi regionali per la promozione e l'uso razionale
dell'energia) dell'allegato 1 ai bilanci per l'anno finanziario
2006 e per il triennio 2006/2008
;
b) nell'obiettivo programmatico 2.2.2.15.:
1) al capitolo 48825 (Spese per l'effettuazione di controlli
su impianti termici finalizzati al contenimento dei consumi di
energia) per annui euro 56.000 per gli anni 2006, 2007 e
2008;
2) al capitolo 33751 (Contributi per l'incentivazione
all'utilizzo del gas metano) per annui euro 200.000 per gli anni
2006, 2007 e 2008;
3) al capitolo 48950 (Contributi per interventi finalizzati
all'abbattimento delle dispersioni termiche) per annui euro 272.000
per gli anni 2006, 2007 e 2008;
4) al capitolo 48960 (Contributi in conto capitale per
l'installazione di impianti che sfruttano le fonti energetiche
rinnovabili) per annui euro 200.000 per gli anni 2006, 2007 e
2008.
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.".
Je le soumets au vote:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote l'article 24:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Je soumets au vote la loi dans son ensemble:
Conseillers présents: 31
Votants: 27
Pour: 27
Abstentions: 4 (Comé, Salzone, Stacchetti, Viérin Marco)
Le Conseil approuve.
Président - Nous terminons nos travaux sur ce point, le Conseil
est convoqué à 15 heures 30, je prie tous les collègues au maximum
de ponctualité.
La séance est levée.
---
La séance se termine à 12 heures 50.
