Classificazione
AMBIENTE
Stoccaggio e smaltimento rifiuti



Oggetto del Consiglio n. 639 del 25 giugno 2009 - Resoconto
OGGETTO N. 639/XIII - Determinazioni in merito alle azioni
finalizzate alla attuazione e revisione del piano regionale di
gestione dei rifiuti di cui alla l.r. 31/2007, con particolare
riferimento al sistema di trattamento finale dei rifiuti.
Il Consiglio
Richiamato:
- il decreto legislativo 3 aprile 2006, n. 152 "Norme in
materia ambientale";
- la legge regionale 3 dicembre 2007, n. 31 "Nuove
disposizioni in materia di gestione dei rifiuti", e successive
integrazioni e modificazioni;
- il Piano regionale di gestione dei rifiuti approvato con
deliberazione del Consiglio regionale n. 3188/XI, del 15 aprile
2003;
- la mozione adottata con deliberazione n. 1689/XII in data
21 dicembre 2005 con la quale il Consiglio regionale ha impegnato
la Giunta regionale a verificare la possibilità di realizzare in
Valle d'Aosta un termovalorizzatore per il trattamento dei rifiuti
sia derivanti dalla gestione ordinaria che derivanti dalla
possibile bonifica delle aree di discarica annesse al Centro
regionale di trattamento dei rifiuti urbani (RU) ed assimilati, di
Brissogne.
Preso atto che:
- per rispondere alle richieste del Consiglio regionale la
Giunta regionale, avvalendosi di professionisti ed istituzioni
universitarie e scientifiche, ha ritenuto di predisporre uno studio
comparativo fra due sistemi di trattamento dei rifiuti, assumendo a
riferimento per il confronto lo scenario previsto dal Piano
regionale di gestione dei rifiuti e un sistema basato sulla
presenza di un termovalorizzatore;
- le risultanze degli studi di approfondimento sono state
presentate alla III Commissione Consiliare permanente il 27 marzo
2007;
- lo studio comparativo fra i sistemi di trattamento e
smaltimento dei rifiuti in Valle d'Aosta è stato articolato nelle
seguenti fasi e attività:
Fase 1: la 1° fase di studio è stata avviata il 10 marzo 2006
e si è conclusa il 27 marzo 2007. Lo studio individuava ed
analizzava due possibili scenari di gestione dei rifiuti:
- il primo basato sull'analisi degli interventi attuativi
previsti dal Piano regionale di gestione dei rifiuti, approvato con
deliberazione del Consiglio regionale n. 3188/XI, in data 15 aprile
2003, integrati con le norme introdotte dal decreto legislativo 13
gennaio 2003, n. 36, che limitano l'utilizzo della discarica come
impianto esclusivo di smaltimento dei rifiuti, ma individua tale
sistema come fase finale per lo smaltimento di rifiuti che
residuano da operazioni di trattamento;
- il secondo, in esecuzione delle indicazioni riportate dalla
mozione del Consiglio regionale votata in data 21 dicembre 2005,
basato su una soluzione di gestione dei rifiuti alternativa a
quella prevista dal Piano regionale, fondata su un intervento
integrato di termovalorizzazione dei rifiuti prodotti in Valle
d'Aosta e di recupero e riqualificazione ambientale del sito in cui
è ubicata l'attuale discarica regionale di Brissogne;
Fase 2: la versione finale dello "Studio comparativo fra i
sistemi di trattamento e smaltimento dei rifiuti in Valle d'Aosta"
è stata presentata alla III Commissione Consiliare permanente il 27
marzo 2007. In tale fase è emersa la necessità di approfondire una
serie di aspetti relativi ai due scenari esaminati. In particolare
in sede di esame dello studio da parte della III Commissione
Consiliare, è stato richiesto (con nota prot. 6875 del 18 luglio
2007) l'approfondimento dei seguenti aspetti:
1) smantellamento dell'esistente discarica di Brissogne, con
particolare attenzione agli aspetti di contenimento dell'impatto
durante le operazioni di svuotamento e di selezione, ed agli
aspetti di utilizzabilità energetica di parte o tutto il materiale
estratto all'interno del sistema di termovalorizzazione;
2) caratterizzazione del flusso emissivo derivante dal
termovalorizzatore con particolare riferimento ai
microinquinanti;
3) valutazione dell'accumulo di inquinanti nell'ambiente
esterno ricettore e negli organismi inferiori o superiori oggetto
di impatto, tenendo conto della situazione di bianco ambientale e
della sua eventuale modificazione;
Preso atto che:
- con deliberazione n. 807 del 20 marzo 2008 la Giunta
regionale ha approvato, ai fini della prosecuzione dell'iter di
competenza del Consiglio regionale, in esecuzione della mozione del
Consiglio adottata con deliberazione n. 1689/XII in data 21
dicembre 2005, lo studio comparativo fra i sistemi di trattamento e
smaltimento dei rifiuti in Valle d'Aosta (fase 1 sopra citata)
integrato con i documenti di approfondimento di cui alla sopra
citata fase 2;
- alla luce delle risultanze degli studi la Giunta regionale
con la deliberazione n. 807 del 20 marzo 2008 individuava nello
scenario che prevede la realizzazione dell'impianto di
termovalorizzazione in Valle d'Aosta ed il recupero ambientale del
sito di Brissogne, attraverso la bonifica delle discariche annesse
al Centro regionale di trattamento dei rifiuti urbani e la
selezione dei rifiuti da avviare alla termovalorizzazione, quello
adeguato alle esigenze della Valle d'Aosta, in considerazione di
tutte le valutazioni tecniche, tecnologiche, di impatto ambientale
e igienico-sanitario, nonché economiche, finanziarie e
tariffarie;
- contestualmente alla predisposizione dello Studio
comparativo, nell'ambito delle attività inerenti l'analisi
ambientale per la realizzazione del IV lotto di discarica, è stata
svolta dalla Regione un'indagine ambientale per la
caratterizzazione del fondo ambientale; tale indagine si è svolta
attraverso una campagna di monitoraggio della qualità dell'aria
estesa su tutta la piana di Aosta, da Nus ad Aosta, avviata nel
mese di ottobre 2007 ed ultimata nel mese di settembre 2008, e che
ha riguardato il monitoraggio della qualità dell'aria presso 7
stazioni di misura, individuate sulla base di un apposito studio
modellistico effettuato dall'ARPA Valle d'Aosta.
- è stato inoltre avviato da parte dell'ARPA un monitoraggio
delle deposizioni atmosferiche totali e dei livelli di
contaminazione nei terreni.
- è stata realizzata un'approfondita caratterizzazione della
discarica di Brissogne mediante l'esecuzione di indagini di tipo
geofisico, geotecnico, merceologico, con l'esecuzione di test di
aerazione in sito e di analisi sul potere calorifico dei rifiuti
abbancati, nell'ipotesi di procedere alla riqualificazione
ambientale del sito in cui è ubicata la suddetta discarica;
Preso atto che da tali studi, a seguito delle valutazioni
integrative, è emerso quanto segue:
- è confermata la possibilità di eseguire in condizioni
ambientali controllate l'estrazione dei rifiuti dalla discarica di
Brissogne;
- sono confermate le premesse dello scenario alternativo al
Piano regionale di gestione dei rifiuti, basato su un
termovalorizzatore che tratti sia i rifiuti freschi che i rifiuti
estratti dalla discarica, ma rispetto alle valutazioni preliminari
eseguite nello studio comparativo la quantità di rifiuto estraibile
dalle discariche e da avviare alla valorizzazione passa dal 51,4%
all'85,6%; ne consegue la possibilità di realizzare un
termovalorizzatore da 38 MWt contro i 31 MWt stimati nelle prime
valutazioni (circa 330 t/g contro 250 t/g complessivo di
rifiuto);
- è ribadita la necessità di contenere gli impatti connessi
con le discariche controllate regionali di Brissogne; l'azione di
contenimento può essere attuata ricorrendo a tecniche di messa in
sicurezza senza obbligatoriamente attivare un "landfill mining" con
il conseguente avvio dei rifiuti estratti ad un impianto di
termovalorizzazione;
Preso atto che:
- i risultati dello Studio comparativo e degli studi di
approfondimento sono stati illustrati alla III Commissione
Consiliare permanente l'8 aprile 2009;
- in questi ultimi mesi anche l'ARPA Valle d'Aosta ha
provveduto ad analizzare gli studi prodotti fornendo le proprie
osservazioni, inviate all'Assessorato territorio e ambiente ed
esposte alla III Commissione consiliare permanente nel corso di
un'audizione il giorno 17 aprile 2009;
- nel documento, oltre a evidenziare la necessità di alcune
precisazioni per una stima accurata della sostenibilità dei nuovi
scenari, l'ARPA sottolinea l'importanza, riguardo alle valutazioni
di impatto ambientale, di tenere conto della scala territoriale di
influenza, distinguendo tra impatti di rilevanza globale e quelli
di rilevanza locale, e considerando di conseguenza:
o
le effettive condizioni di inserimento delle attività di
gestione dei rifiuti nella realtà territoriale;
o
lo stato dell'ambiente nell'area interessata;
- dalle osservazioni formulate dall'ARPA su scala locale, a
differenza di quanto risulta su scala globale, gli impatti sulla
tossicità umana conseguente allo scenario di trattamento dei
rifiuti individuato nel Piano regionale vigente risulterebbero
inferiori a quelli collegati allo scenario con
termovalorizzatore;
- l'ARPA evidenzia inoltre l'importanza di valutare l'impatto
ambientale derivante dall'accumulo degli inquinanti al suolo a
seguito delle deposizioni con riferimento non solo alle soglie di
contaminazione, ma anche in termini di aggravio percentuale
specifico rispetto alla situazione ambientale preesistente, secondo
le indicazioni delle linee guida della Valutazione di impatto
ambientale (VIA) dell'Agenzia per la protezione ambientale e per i
servizi tecnici (APAT);
- il settore dei rifiuti è oggetto di continue ricerche
scientifiche a livello internazionale volte ad individuare
tecnologie innovative, a contenuto impatto ambientale, orientate
alla valorizzazione energetica dei rifiuti;
Considerato che tali tecnologie innovative possono essere
analizzate come possibili alternative ai due scenari oggetto della
valutazione comparativa iniziale, con particolare riferimento
all'ipotesi di produzione del combustibile da rifiuto (CdR) di alta
qualità dal ciclo dei rifiuti.
Ritenuto:
- alla luce degli studi comparativi svolti, dei risultati
delle indagini sul fondo ambientale, delle osservazioni formulate
da ARPA:
o
che gli scenari di trattamento dei rifiuti posti a
confronto nello studio di comparazione fanno propendere per una
valorizzazione energetica dei rifiuti;
o
che la bonifica attraverso "landfill mining" della
discarica controllata di Brissogne possa essere al momento
sospesa;
o
opportuno procedere con la sperimentazione di tecnologie
innovative per la produzione di un CdR di alta qualità da destinare
alla valorizzazione energetica anche in impianti di cogenerazione e
teleriscaldamento che possano garantire un miglior impatto
ambientale su scala locale;
- in considerazione dell'importanza di procedere con azioni
concrete e breve termine, stante il problema di individuare entro
il 2012 soluzioni che consentano di non conferire più il rifiuto
tal quale in discarica, di avviare la realizzazione di un impianto
sperimentale tecnologicamente innovativo, per il trattamento dei
rifiuti con la produzione di combustibile da rifiuto (CdR) di
qualità eventualmente integrato da altre tecnologie innovative,
fermo restando l'obiettivo di perseguire un ulteriore contenimento
degli impatti sull'ambiente;
- importante realizzare la sperimentazione in modo tale che
l'impianto innovativo possa però essere in grado di assicurare, in
una prima fase di attuazione e osservazione, il trattamento di una
frazione significativa dell'attuale rifiuto indifferenziato, in
modo da differire i tempi oggi prevedibili di esaurimento della
discarica di Brissogne;
- di procedere ad una valutazione dei risultati della
sperimentazione a seguito di verifica di funzionalità e
sostenibilità del sistema, da attuarsi entro un anno
dall'avviamento, prima di procedere al consolidamento del sistema
in modo da permettere il trattamento dei rifiuti indifferenziati
prodotti in Regione;
- opportuno, parallelamente, in modo coordinato tra Regione
ed Autorità di sotto Ambiti territoriali ottimali
(sub-Ato):
o
di potenziare le attività finalizzate a perseguire livelli
importanti di raccolta differenziata anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
o
di avviare un piano di azioni volte alla riduzione e
prevenzione nella produzione dei rifiuti;
o
di proseguire in azioni di informazione e sensibilizzazione
dell'utenza;
- di non procedere, quindi, al momento, alle operazioni di
smantellamento della discarica controllata di Brissogne in
considerazione del fatto che l'azione di contenimento degli impatti
connessi con la discarica stessa può essere attuata ricorrendo a
tecniche di messa in sicurezza senza attivare un "landfill mining"
con il conseguente avvio dei rifiuti estratti ad un impianto di
termovalorizzazione;
- opportuno avviare la prima fase di sperimentazione sul
rifiuto fresco di un sistema innovativo i cui risultati
consentiranno di poter procedere all'aggiornamento del Piano
regionale di gestione dei rifiuti; tale sistema sarà individuato
mediante un'indagine tra le tecnologie di produzione di CdR di
qualità, da avviare alla valorizzazione energetica anche in
impianti di cogenerazione e teleriscaldamento;
Preso atto che il sistema sperimentale individuato potrà
essere realizzato su scala semi-industriale, completo di tutte le
componenti impiantistiche e di tutti i presidi di controllo e di
sicurezza necessari e dovrà seguire l'iter autorizzativo
ordinario;
Ritenuto:
- opportuno che dalla sperimentazione del sistema innovativo
dovranno emergere tutte le informazioni ed i dati caratterizzanti
l'impianto ed in particolare dovranno essere prodotti una serie di
documenti che descrivano come livello minimo:
o
la modalità di esecuzione del sistema innovativo;
o
la configurazione impiantistica prevista (opere civili,
opere elettromeccaniche, presidi, ecc.);
o
le superfici necessarie e l'ubicazione prevista
dell'impianto;
o
le caratteristiche impiantistiche principali ed il bilancio
energetico complessivo del trattamento;
o
i costi di investimento;
o
la modalità di gestione dei flussi di rifiuti oggetto di
trattamento nell'impianto innovativo;
o
i quantitativi e le modalità di smaltimento dei rifiuti
solidi e liquidi prodotti durante il trattamento;
o
i flussi, i quantitativi e le modalità di utilizzo del CdR
di qualità prodotto dal trattamento;
o
le modalità gestionali;
o
i costi gestionali;
- opportuno definire a tal fine un apposito protocollo di
sperimentazione avvalendosi di una qualificata istituzione
scientifica che, con il supporto degli organi regionali di
controllo dovrà seguire sistematicamente tutte le fasi di
sperimentazione e certificare e validare i risultati della stessa
nonché prevedere, da parte di ARPA, la realizzazione di un piano di
monitoraggio del sistema di trattamento innovativo con il
coinvolgimento dell'Osservatorio regionale dei rifiuti;
- opportuno stabilire che tale impianto venga localizzato, in
accordo con la Società Valeco s.p.a. in un'area presso l'attuale
centro regionale di trattamento RU ed assimilati di Brissogne o
nelle immediate vicinanze.
- opportuno definire inoltre il percorso delle
sperimentazioni distinto nelle seguenti fasi:
o
individuazione della tecnologia da sperimentare;
o
avvio della sperimentazione e analisi comparata dei
risultati;
o
definizione del nuovo scenario di trattamento dei
rifiuti;
o
adeguamento del Piano regionale dei rifiuti, sulla base dei
risultati della sperimentazione aggiornato secondo le decisioni
della Giunta e della III Commissione e contestuale avvio della
procedura di consultazione finalizzata all'acquisizione della
Valutazione ambientale strategica (VAS) sul nuovo Piano regionale
di gestione dei rifiuti e acquisizione di un parere da parte del
Consiglio permanente degli enti locali;
o
al termine della fase di consultazione, approvazione del
Consiglio dello scenario di trattamento dei rifiuti e del nuovo
Piano regionale di gestione dei rifiuti;
o
avvio delle procedure tecnico-amministrative per la
progettazione, la realizzazione e il successivo esercizio degli
impianti di trattamento previsti dal nuovo Piano regionale di
gestione dei rifiuti, ivi compresa l'acquisizione
dell'Autorizzazione integrata ambientale;
Visto il parere favorevole rilasciato dal Direttore della
Direzione ambiente, ai sensi del combinato disposto degli articoli
13, comma 1, lettera e) e 59, comma 2, della legge regionale 23
ottobre 1995, n. 45, sulla legittimità della presente
deliberazione;
Visto il parere della III Commissione consiliare
permanente;
Delibera
1) di approvare i seguenti orientamenti per pervenire alla
definizione del nuovo sistema di trattamento dei rifiuti in Valle
d'Aosta finalizzati all'adeguamento del Piano regionale di gestione
dei rifiuti approvato con propria deliberazione n. 3188/XI del 15
aprile 2003, previsto dalla legge regionale 3 dicembre 2007, n. 31
"Nuove disposizioni in materia di gestione dei rifiuti":
- di propendere per una valorizzazione energetica dei rifiuti
tenuto conto delle risultanze dello Studio comparativo;
- di non procedere al momento alle operazioni di
smantellamento della discarica controllata di Brissogne in
considerazione del fatto che l'azione di contenimento degli impatti
connessi con la discarica stessa può essere attuata ricorrendo a
tecniche di messa in sicurezza senza attivare un "landfill mining"
con il conseguente avvio dei rifiuti estratti ad un impianto di
termovalorizzazione;
- di avviare la sperimentazione di tecnologie innovative per
la produzione di un combustibile da rifiuto (CdR) di alta qualità
da destinare alla valorizzazione energetica anche in impianti di
cogenerazione e teleriscaldamento che possano garantire un
ulteriore contenimento dell'impatto ambientale su scala
regionale;
- di potenziare le attività finalizzate a perseguire livelli
importanti di raccolta differenziata anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
- di avviare un piano di azioni volte alla riduzione e
prevenzione nella produzione dei rifiuti;
- di proseguire in azioni di informazione e sensibilizzazione
dell'utenza;
2) di avviare la sperimentazione attraverso la realizzazione
di un impianto tecnologicamente innovativo, ai fini della
produzione di CdR di alta qualità caratterizzato da un basso
livello di contaminanti, in grado di assicurare, in una prima fase
di attuazione e osservazione, il trattamento di una frazione
significativa dell'attuale indifferenziato, al fine di differire i
tempi oggi prevedibili di esaurimento della discarica di
Brissogne;
3) di individuare il sistema più innovativo mediante
un'indagine tra le tecnologie di produzione di CdR di
qualità;
4) di procedere ad una valutazione dei risultati di questa
sperimentazione a seguito di verifica di funzionalità e
sostenibilità del sistema, da attuarsi entro un anno
dall'avviamento, prima di procedere al consolidamento del sistema
in modo da permettere il trattamento di tutti i rifiuti
indifferenziati prodotti nella Regione;
5) di stabilire che, dalla sperimentazione del sistema
innovativo, debbano emergere tutte le informazioni ed i dati
caratterizzanti l'impianto e che, in particolare, dovranno essere
prodotti una serie di documenti che descrivano come livello
minimo:
- la modalità di esecuzione del sistema innovativo;
- la configurazione impiantistica prevista (opere civili,
opere elettromeccaniche, presidi, ecc);
- le superfici necessarie e l'ubicazione prevista
dell'impianto;
- le caratteristiche impiantistiche principali ed il bilancio
energetico complessivo del trattamento;
- i costi di investimento;
- la modalità di gestione dei flussi di rifiuti oggetto di
trattamento nell'impianto innovativo;
- i quantitativi e le modalità di smaltimento dei rifiuti
solidi e liquidi prodotti durante il trattamento;
- i flussi, i quantitativi e le modalità di utilizzo del CdR
prodotto dal trattamento;
- le modalità gestionali;
- i costi gestionali;
6) di stabilire che venga definito un apposito protocollo di
sperimentazione avvalendosi di una qualificata istituzione
scientifica che, con il supporto degli organi regionali di
controllo, dovrà seguire sistematicamente tutte le fasi di
sperimentazione e certificare e validare i risultati della stessa
nonché prevedere la realizzazione, da parte di ARPA, di un piano di
monitoraggio del sistema di trattamento innovativo con il
coinvolgimento dell'Osservatorio regionale dei rifiuti;
7) di stabilire che tale impianto venga localizzato, in
accordo con la Società Valeco s.p.a. in un'area presso l'attuale
centro regionale di trattamento RU ed assimilati di Brissogne o
nelle immediate vicinanze;
8) di definire il percorso della sperimentazione distinto
nelle seguenti fasi:
- individuazione della tecnologia da sperimentare;
- avvio della sperimentazione e analisi comparata dei
risultati;
- definizione del nuovo scenario di trattamento dei
rifiuti;
- adeguamento del Piano regionale dei rifiuti, sulla base dei
risultati della sperimentazione aggiornato secondo le decisioni
della Giunta e della III Commissione e contestuale avvio della
procedura di consultazione finalizzata all'acquisizione della VAS
sul nuovo Piano regionale di gestione dei rifiuti e acquisizione di
un parere da parte del Consiglio permanente degli enti
locali;
- al termine della fase di consultazione, approvazione del
Consiglio dello scenario di trattamento dei rifiuti e del nuovo
Piano regionale di gestione dei rifiuti;
- avvio delle procedure tecnico-amministrative per la
progettazione, la realizzazione e il successivo esercizio degli
impianti di trattamento previsti dal nuovo Piano regionale di
gestione dei rifiuti, ivi compresa l'acquisizione
dell'Autorizzazione integrata ambientale.
Président
- Nous sommes en discussion générale après le
rapport qui a été fait de la part de l'Assesseur Zublena sur le
point n° 22, j'ouvre la discussion générale. Je vous rappelle que
sur cette proposition d'acte administratif ont été déposés trois
amendements du groupe Vallée d'Aoste Vive-Renouveau et trois
amendements de la part du groupe Partito Democratico.
La parole au Conseiller Bertin.
Bertin (VdAV-R)
- Grazie, Presidente. Nell'illustrare la
delibera ieri sera l'Assessore ha ripercorso gli avvenimenti
dell'ultimo anno concernenti le problematiche legate ai rifiuti:
dall'ormai famosa delibera del 20 marzo 2008 all'inversione di
rotta del maggio di quest'anno, neanche un mese fa. Devo confessare
che ho avuto l'impressione che non abbiamo visto lo stesso film...
la delibera del 2008 indicava in modo preciso e inequivocabile qual
era la strada e l'obiettivo...
Président
- ... s'il vous plaît, il y a déjà des
difficultés, si gentiment vous pouvez parler à voix basse, sinon
c'est difficile de comprendre ce qu'il dit. Merci.
Bertin (VdAV-R)
- ... come dicevo, la delibera indicava
un percorso e un obiettivo preciso: l'obiettivo era l'inceneritore,
l'unica soluzione possibile - si diceva - per risolvere i problemi
dei rifiuti in Valle d'Aosta con un approccio da questo punto di
vista quasi ideologico alla gestione dei rifiuti. In seguito la
campagna elettorale, complici anche i problemi di Napoli, non
faceva che confermare questa impressione. Diverse forze politiche,
fra le quali la Fédération Autonomiste, ponevano nel loro programma
l'inceneritore come segno di modernità della Valle d'Aosta, uno dei
punti irrinunciabili, anche altre forze si ponevano in questa
prospettiva.
Per quanto ci riguarda e ci riguardava, non abbiamo mai
considerato che esistesse un solo modo per risolvere i problemi
della gestione rifiuti in Valle d'Aosta, ma che certamente
l'inceneritore era la soluzione peggiore da tutti i punti di vista:
economico, ambientale, eccetera. Abbiamo preso atto pertanto con
una certa soddisfazione che dopo un anno, con buon senso da questo
punto di vista, si è cambiato di avviso e si è tornati ad una
prospettiva leggermente più di buon senso. Ci rimangono però molte
perplessità, soprattutto dovute alla mancanza di chiarezza e ad una
certa indeterminatezza, che traspare anche da questa deliberazione,
dovuta da una parte all'enfatizzazione della sperimentazione, che
non sappiamo dove ci porterà; dall'altra parte, per quel che
riguarda la discarica, non si capisce bene quali saranno poi gli
sviluppi, per quanto riguarda l'impianto, da una parte il
Presidente Rollandin parla di trattamento meccanico biologico, in
seguito l'Assessore corregge il Presidente dicendo che è stato
frainteso... e una serie di equivoci che non danno certamente
quella chiarezza e quella trasparenza necessaria per un confronto.
Riteniamo che un confronto, anche alla luce dell'insegnamento avuto
dalla vicenda inceneritore, sia necessario per risolvere in modo
condiviso questo problema della gestione dei rifiuti. Le premesse
pertanto, visto questa indeterminatezza e questa poca chiarezza e
trasparenza, non ci sono e ci lasciano alcune perplessità, che
cercheremo di evidenziare in seguito con gli emendamenti.
Grazie.
Président
- La parole au Conseiller Rigo.
Rigo (PD)
- Grazie, Presidente. Dispiace che, a causa di
un'importante e concomitante riunione, il nostro collega,
Consigliere Donzel, non possa oggi intervenire e colgo anche
l'occasione per scusarne l'assenza. La sua competenza, la sua
specifica preparazione avrebbero sicuramente arricchito il
dibattito consiliare e avrebbero apportato elementi utili alla
discussione, provo comunque io ad esprimere la valutazione del
gruppo, ad argomentare o a cercare di argomentare le nostre
ragioni. Ragioni, lo voglio dire, che sono frutto di un dibattito
che si è aperto, che si è animato anche nel nostro partito e - lo
voglio qui sottolineare, non succede spesso - è stata questa
l'occasione per l'avvicinarsi alla politica di alcuni giovani,
animati da quella volontà di costruire un mondo diverso, liberi da
condizionamenti ideologici; quindi questo, secondo me, è un piccolo
fatto positivo all'interno di un tema molto vasto. La prima ragione
allora è quella di dire subito che questa deliberazione è un atto
molto importante per il futuro della nostra regione, una
deliberazione importante per due considerazioni: i contenuti
ovviamente, ma anche il metodo. I contenuti perché la deliberazione
traccia un percorso che ci convince, anche se ci sono perplessità
non lievi, traccia un percorso su una materia che è già adesso e
sarà sempre più strategica per il vivere quotidiano delle donne e
degli uomini che vivono, lavorano e anche frequentano la nostra
regione. Il metodo poi... di questo va dato atto in particolare al
lavoro paziente ed intelligente di ascolto innanzitutto
dell'Assessore Zublena, certo di concerto con il Presidente della
Regione, perché questa deliberazione dimostra che anche nella
definizione, nella costruzione di leggi, di regolamenti, di
provvedimenti si possono ascoltare i "rumori" inizialmente e poi i
suggerimenti, le preoccupazioni, ma anche la passione: quella
passione vera e disinteressata della gente che ha animato il
dibattito di questi mesi. Ecco, vedete, a mio parere, si può e si
deve costruire il futuro con la lungimiranza di sentire, di
confrontarsi con le ragioni degli altri e anche per questo la
deliberazione è importante: perché segna anche un percorso, una
traccia, un metodo dicevo prima. È fuori di dubbio che in Italia,
nella nostra regione l'ambiente in senso lato è ancora ai margini
del dibattito politico. Se mentre in Europa e negli Stati Uniti
occupa le prime file del confronto politico, condiziona le grandi
scelte sul futuro - sul futuro abbiamo visto in America interseca
la discussione sulla crisi di struttura che sta vivendo l'economia
globale -, da noi continua ad essere considerato un tema
politicamente ed economicamente irrilevante, eppure la
preoccupazione ambientale è tutt'altro che reazionaria, anzi è una
delle grandi conquiste della modernità. Nasce mezzo secolo fa
dall'intuizione che il progresso, lo stesso sviluppo economico
devono mettere in conto la limitatezza delle risorse naturali e che
il benessere dell'uomo è legato alla salute del suo
habitat
.
La verità è che l'ambiente, molte volte nella discussione politica
italiana e di conseguenza anche nella nostra piccola realtà rischia
di venire sempre stritolato fra due opposti anacronismi: il
conservatorismo di chi, in nome dell'ecologia, si batte contro
tutte... dico tutte le scelte di innovazione, anche quelle scelte
indispensabili proprio e innanzitutto per ridurre l'inquinamento e
contrastare i mutamenti climatici e, dall'altra parte, la sponda
opposta, l'arretratezza culturale di una classe dirigente politica
che ancora guarda all'ambiente come ad un lusso, ad una
preoccupazione da ricchi. Insomma lo sviluppo sostenibile è un
interesse squisitamente umano, è un interesse prima di tutto
sociale ed economico, di più: è l'anima di un grande mutamento
globale già in atto, di una rivoluzione di una forza trainante di
un vasto cambiamento economico e sociale. Le responsabilità del
ritardo italiano nell'imboccare la strada della sostenibilità
ricade, dicevo, in gran parte sulla politica, impegnarsi per
superarla è un compito prioritario di tutti noi, delle forze
politiche prima di tutto, delle associazioni e dei comitati e anche
di questo Consiglio regionale, perché occuparsi dell'ambiente vuol
anche dire co-responsabilità, pensare attivamente allo sviluppo
futuro della Valle d'Aosta, che deve saper convivere con le risorse
straordinarie che ha a disposizione e anzi deve saper inventare la
strada o le strade per creare nuova ricchezza. Pensiamo solo al
turismo, proprio grazie alla crescita di un'economia verde, come si
suol dire... e alla produzione di rifiuti, il loro smaltimento...
sono uno dei progetti di chi come noi vuole mettere l'ambiente al
centro dell'agire della politica e dell'amministrazione della cosa
pubblica. Da questo punto di vista, l'oggetto in discussione
rappresenta un significativo passo in avanti. La politica - lo
voglio ricordare, non succede spesso - è stata questa volta attenta
e preoccupata nel contempo al confronto, al dibattito che sul tema
dei rifiuti si è aperto in Valle d'Aosta e per questo mi pare
giusto riconoscere che, oltre alla deliberazione in sé, ai
contenuti della deliberazione in sé, oggi deve essere riconosciuto
che i comitati, le associazioni, gli interessi e le ragioni dei
cittadini possono, come in questo caso, essere risorsa preziosa per
una pubblica amministrazione attenta alla cittadinanza attiva. Come
Partito Democratico esprimiamo quindi soddisfazione per la
decisione assunta dal Governo regionale, dalla sua maggioranza, di
abbandonare il progetto di costruzione di un inceneritore in favore
di una tecnologia di smaltimento dei rifiuti più innovativa ed
attenta alla salute dei cittadini. Alcune volte riconsiderare
scelte o decisioni non significa abdicare alla propria funzione di
governo, non è vero che una vera politica decisionista significhi
andare avanti sempre e a qualunque costo. Aprirsi al confronto
senza pregiudizi o preconcetti e senza scontri ideologici vuol dire
usare l'intelligenza e il buon senso per costruire insieme la
migliore strategia possibile per risolvere un problema reale qual è
quello dello smaltimento dei rifiuti. La Valle d'Aosta con le sue
piccole dimensioni, con la sua ricca, importante, robusta
articolazione in Comuni e Comunità montane, con la sua
disponibilità anche di risorse finanziarie potrebbe forse, togliamo
il forse, fare di più e meglio nella raccolta differenziata, nel
recupero di materia, nel riutilizzo. Ecco il senso di un nostro
emendamento: scegliere come prioritaria anche politicamente non
solo come un ordine di priorità la raccolta, la riduzione e non
invece la valorizzazione energetica. Un emendamento tutto politico,
capace di segnare anche culturalmente, perché abbiamo bisogno di
questo oggi: segnare culturalmente un cambio di rotta, un cambio di
rotta culturale nella politica, ma anche negli usi quotidiani della
gente comune.
La deliberazione oggetto della nostra attenzione ci offre la
possibilità di un orizzonte nuovo, la strada è stata imboccata, ora
occorre discutere ancora insieme per chiarire le incognite, i
dubbi, le perplessità che ha avanzato prima il Consigliere Bertin,
che ancora rimangono su alcune questioni: la riduzione dei rifiuti,
la tariffa al posto della tassa, l'impianto di pre-trattamento di
cui non abbiamo chiari gli orizzonti e poi i "rumori" di sottofondo
sul teleriscaldamento. Non voglio fare della dietrologia, osservo
che i passi in avanti si fanno nella chiarezza dei dati, delle
valutazioni, ossia il metodo di lavoro più volte sollecitato
proprio in questi mesi dal Partito Democratico. Noi vogliamo
verificare nei fatti le intenzioni espresse e per questo abbiamo
presentato anche degli emendamenti, per questo ci impegniamo a
lavorare in tale direzione e vogliamo partecipare per trasformare
la Valle d'Aosta - lo ha detto recentemente il Presidente Rollandin
- in un laboratorio alpino sulle fonti rinnovabili e sul risparmio
energetico in grado di sviluppare un modello esportabile e
applicabile in altre realtà simili alla nostra. Noi ci crediamo.
Grazie.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Sì, l'argomento
merita alcune considerazioni, perché è un argomento con una sua
urgenza che rischia di scadere in emergenza anche per la Valle
d'Aosta, di conseguenza merita delle risposte innanzitutto di
carattere politico. Partiamo un attimo da una considerazione più
ampia, da una considerazione europea, visto che noi colleghi
Commissari della III Commissione abbiamo avuto l'opportunità di
partecipare ad un importante simposio a Venezia qualche mese fa che
ci è servito per avere una panoramica, uno scenario un poco più
ampio anche rispetto ai confini italiani di quello che sta
accadendo altrove, di come il problema viene trattato e gestito in
altre parti del nostro continente, della nostra Europa. Abbiamo
visto che c'è un'Europa a più velocità, come d'altronde lo è anche
l'Italia, un'Europa più progredita che guarda avanti, che ha
compreso che i rifiuti sono sì un problema, ma possono essere anche
una risorsa; di conseguenza, ha fatto di questi concetti un modello
da adottare e da utilizzare attraverso i sistemi più innovativi. Vi
è poi un'Europa un po' più retrograda che, complici anche forse
livelli di sviluppo inferiori, anzi sicuramente, ancora si adegua e
ricerca la soluzione nella classica discarica, ovvero nel mettere i
rifiuti sotto terra o, come si faceva nel Medioevo, nascondiamo
sotto terra, la coltre terrosa serve perlomeno a nascondere agli
occhi lo scempio degli scarti della nostra vita quotidiana. Noi
crediamo sia il modello più avanzato al quale dobbiamo guardare e
traguardare per trovare delle soluzioni, e, guarda caso, nei
modelli più avanzati si utilizzano i termovalorizzatori, ovvero i
rifiuti vengono bruciati.
Adesso penso che nessuno debba avere un approccio ideologico nei
confronti di questo problema, già sentire parlare qualche collega
quando parla di inceneritore... "inceneritore" è un termine che
poteva andare bene 30 anni fa, dove effettivamente si buttavano in
una caldaia dei rifiuti, questa caldaia fumosa gettava in atmosfera
dei fumi estremamente tossici che nocevano soprattutto alla salute
umana e degli animali e ovviamente inquinavano anche l'ambiente,
aria, suolo e acqua circostanti. Questo era trenta anni fa, ce
n'era uno anche a Châtillon, se voi percorrete la strada della
Valtournenche - adesso hanno tolto la ciminiera -, c'era lì un
piccolo edificio che giaceva e che giace ancora sulla scarpata del
torrente Marmore e si bruciavano i rifiuti della comunità, poi ci
si è resi conto che le diossine che andavano in aria forse non
erano così benefiche per la comunità che risiede nelle aree
circostanti. Quelli erano gli inceneritori, oggi, se vogliamo
evitare approcci ideologici, si chiamano termovalorizzatori, perché
valorizzano la combustione dei rifiuti. Le Regioni più
all'avanguardia d'Italia e d'Europa - e posso citare anche Regioni
governate dal Centro-Sinistra, ad esempio l'Emilia Romagna, che
conosco abbastanza bene visto che delle parentele in quella zona -
sono tutte dotate di termovalorizzatori perché hanno capito. Visto
che noi guardiamo sovente a queste Regioni i cui modelli sociali di
qualità della vita, di vivibilità ci piacerebbe importarli anche
nella nostra regione... non dico: guardiamo le Regioni di
Centro-Destra, non guardiamo la Lombardia che ha uno dei
termovalorizzatori più all'avanguardia del mondo, quello di
Brescia, nei primi cinque del mondo, non guardiamo al
Centro-Destra, guardiamo al Centro-Sinistra, guardiamo a Bologna ad
esempio, lì c'è un termovalorizzatore che permette di inserirsi in
un ciclo integrato di gestione e trattamento dei rifiuti e quindi
di smaltire una congrua parte di quei rifiuti che la cittadinanza
locale produce. Qui non voglio sembrare il sostenitore accanito di
un termovalorizzatore, però dobbiamo avere una consapevolezza - e
penso sia ormai diffusa -: il fuoco, chiamatelo inceneritore se
preferite, chiamatelo termovalorizzatore, chiamatelo THOR, è
l'elemento fondamentale per distruggere la produzione di rifiuti
anche in Valle d'Aosta. È naturale che questa combustione oggi nel
2009 deve essere una combustione sicura e protetta, non possiamo
permetterci di gettare nell'aria, nell'atmosfera, nell'ambiente
circostante, a nocumento della salute umana
in primis
, delle
sostanze che siano altamente dannose o tossiche. Su questo c'è la
consapevolezza di 35 persone qui dentro, non ho trovato in
Commissione o in Consiglio, ma parlo soprattutto della Commissione,
delle obiezioni su questo principio, perché tutti quanti ci teniamo
alla nostra salute e al nostro ambiente e tutti quanti ci teniamo
che l'emergenza rifiuti, o urgenza se non vogliamo già essere in
quel gradino più grave, sia in qualche maniera risolta. La Valle
d'Aosta è in una fase di emergenza, tre lotti della discarica sono
ormai saturi, ne rimane un quarto ancora da organizzare, perché non
è dall'oggi al domani con uno schiocco di dita che la questione
magicamente si risolva anche in termini di disponibilità dei
terreni, la discarica sappiamo essere - e questo la direttiva
europea, ricordata anche dall'Assessore Zublena, ce lo rammenta
nitidamente - l'ultimo dei tasselli nel ciclo di smaltimento dei
rifiuti. L'Europa ci dice: "la discarica è l'ultimo", lì si mettono
proprio i residui che diversamente non si possono trattare e ormai
costituiscono prodotti già di trattamenti precedenti, ma nelle fasi
intermedie - dalla prima, dalla riduzione della produzione dei
rifiuti ad arrivare al riciclaggio, alla termovalorizzazione -
bisogna organizzarsi. Oggi come oggi, la Valle d'Aosta non può più
fare a meno di una scelta, non può esimersi dal compierne una e la
scelta deve essere politica.
Abbiamo fatto una serie di passaggi in questi ultimi anni: da
una deliberazione adottata con mozione nel 2005 da un Consiglio
precedente, ma non solo perché era un Consiglio precedente dobbiamo
rinnegare o disconoscere, perché quel Consiglio era composto
comunque da persone consapevoli e che hanno messo il loro
intelletto e il loro studio per capire cos'era meglio per la nostra
Comunità, quindi è una mozione che ha segnato un passo. Con quella
mozione si chiedeva di verificare la possibilità di realizzare in
Valle d'Aosta un termovalorizzatore per il trattamento dei rifiuti,
eccetera. Nel 2007 tutti gli studi di approfondimento che da lì si
sono innescati, due anni dopo, sono arrivati a certi risultati che
sono stati presentati alla III Commissione, sono passati intanto
altri due anni e tutti quanti abbiamo avuto l'opportunità di
verificare quali sono queste risultanze. Anche lì in Commissione
abbiamo avuto la grande fortuna di sentire degli esperti, da noi
già sentiti a Venezia, che ci hanno illuminato su degli aspetti
tecnici o scientifici che noi non possiamo possedere, perché non
siamo dei tuttologi. Siamo nel 2008 con un cambio di guardia al
Governo regionale, con un Assessore che ha una competenza
specifica, arriva dall'ARPA, e che adesso ha le redini di questo
dicastero e, di conseguenza, ha un onere ancora più marcato di
darci una risposta. Qual è la risposta che ci viene proposta oggi?
La risposta che ci viene proposta oggi è questo documento, è
senz'altro un documento sul quale non abbiamo particolari riserve o
obiezioni, è un documento che in linea di massima è condivisibile,
lo abbiamo detto in Commissione - salvo alcune considerazioni che
adesso le presenterò Assessore Zublena -, però è un documento che
evidenzia la timidezza, la difficoltà con la quale questa Regione
deve o dovrebbe affrontare un problema che è serio, di cui ancora
non si vuole ancora sottolineare la serietà: non sto parlando di
gravità, sto parlando di serietà. È un problema serio, perché
comunque non siamo in una situazione campana o siciliana, quelli
sono modelli non da esportare, da dimenticare, da correggere! Il
termovalorizzatore di Acerra, piaccia o non piaccia, ha dato una
risposta se vogliamo temporanea e parziale, ma anche lì non si
poteva sommergere una città come Napoli o la zona circostante della
Campania di rifiuti con uno scempio anche in termini di immagine
per tutta l'Italia! Eravamo esposti al pubblico ludibrio in tutti
gli Stati del mondo, facciamo parte del G8 e siamo sommersi dai
rifiuti: una vergogna nazionale e internazionale! Nemmeno dobbiamo
prendere ad esempio inceneritori tipo quello di Maglie che non più
tardi di 15 giorni fa è assurto agli onori della cronaca per la sua
grande capacità di dissipare nell'aria tutti i veleni di cui
parlavo prima. Dobbiamo allora guardare alle Regioni avanzate,
vogliamo prendere ad esempio Vienna, capitale europea indicata a
modello, la città più vivibile d'Europa? Ha un termovalorizzatore
nel centro della città, Vienna come Montecarlo. Non penso che gli
Austriaci siano delle persone insensibili nei confronti
dell'ambiente, penso che direi un'eresia se dicessi: "gli Austriaci
non hanno cura del proprio ambiente". Voi mi direste: "sei pazzo a
dire queste cose", anzi gli Austriaci sono forse uno dei modelli
più esemplari di come sono capaci a tutelare l'ambiente e, guarda
caso, in questa classifica delle capitali europee e delle città
europee Vienna è in testa, ha questa grossa caldaia all'interno
della sua "pancia" che brucia i rifiuti della popolazione viennese.
Non penso allora che siano degli sprovveduti visto che è una
trentina di anni che ormai hanno sperimentato questo modello!
Guardiamo a questi modelli, ma non con timidezza, Assessore, perché
leggevo qua la vostra proposta di delibera come Giunta, ho contato
in 19 punti compare il termine
"sperimentazione"
,
"sperimentale"
,
"sperimentare"
come verbo; questo è
l'approccio timido e indeciso di una persona che non ha proprio le
idee chiare. Se il THOR, che comunque utilizza il principio del
fuoco, con buona pace del Comitato rifiuti zero, per incenerire la
parte di rifiuti pre-trattati ed è stato anche certificato dal CNR,
credo che la parola "sperimentare" possa essere utilizzata sì, ma
con una certa prudenza...
(interruzione del Presidente della regione, fuori
microfono)
... ma se viene addirittura associato ad un sistema di
teleriscaldamento! Comunque prepara una sostanza che dovrà essere
bruciata, quindi è quella la via che si vuole percorrere. Di
conseguenza credo che la sperimentazione vada bene, ma non fondiamo
una delibera sulla sperimentazione, sembra quasi che non abbiamo le
idee chiare in materia, che, nonostante gli studi e gli
approfondimenti effettuati, siamo lì che tentenniamo e manca il
coraggio della scelta. È il THOR la scelta giusta? Questo sistema
innovativo? Non lo so. È emerso in Commissione, anche lì c'è ancora
una sorta di incertezza, potrebbe essere quello, ma sta di fatto
che una scelta va compiuta e da questa delibera non si evince
chiaramente qual è la scelta. Si abbandona in un certo senso la
strada del termovalorizzatore per comodità di rapporti diplomatici
con comitati, se vogliamo con fazioni politiche che ovviamente
hanno approcci diversi, di conseguenza si cerca di mitigare il
problema. Il problema va affrontato di petto, Assessore, i problemi
si affrontano di petto! Lei con noi ha fatto anche dei sopralluoghi
presso termovalorizzatori, presso centri di trattamento speciale di
rifiuti umidi; faremo -immagino - anche dei sopralluoghi per vedere
dove questo sistema THOR sta funzionando, anche per avere
l'ennesima informazione anche necessaria sul sistema che si intende
utilizzare, ma sta di fatto che emerge questa paura di decidere e
questa è la prima considerazione.
Seconda considerazione: qui si vuole incentrare la delibera con
particolare riferimento al sistema di trattamento finale dei
rifiuti, ma ci sono altri aspetti che non possono essere
disconosciuti, un altro è questo: la raccolta differenziata. Oggi
la filosofia imperante è quella della raccolta differenziata
spinta, anche qui guardiamo a modelli di Comuni, di Province o
comunque di aree geografiche dove la raccolta differenziata viene
spinta addirittura al 70-80 percento. Prendiamo con beneficio di
inventario questi dati, ammesso e concesso che si arrivi
effettivamente a tali livelli, mi sembra veramente esagerato!
Primo: a partire da un'educazione e da una mentalità familiare che
direi estremamente rigorosa, perché arrivare a 70-80 percento di
raccolta differenziata vuol dire già essere dei fenomeni solo in
casa, a staccare l'etichetta cartacea dalla bottiglia di plastica,
magari a separare il tappo di alluminio che chiude la
bottiglia...
(interruzione del Consigliere Rigo, fuori microfono)
... però dico bisogna essere in tanti a fare queste cose tutti i
giorni, Consigliere Rigo, per arrivare a 70-80 percento. Qua leggo
che l'Assessore comunale Donzel comunica che siamo al 50 percento
ad Aosta, dico: che fenomeni gli Aostani, veramente, già bravi ad
arrivare a questi livelli, ammesso e concesso che siano dati
credibili. Il problema è questo: che si sta differenziando sempre
di più con due paradossi, il primo è che i consorzi che provvedono
al riciclaggio di questi prodotti che vengono selezionati non
riconoscono più quel vantaggio economico ai conferitori, perché il
mercato si sta saturando e non so quanta convenienza possiamo
prevedere da oggi a domani e dopo domani nella selezione e nel
conferimento di plastiche, cartoni, alluminio, perché stanno
cercando prodotti sempre più di alta qualità, ovvero se non sono
selezionati rigidamente e con qualità, con cura, li scartano e
nemmeno più li pagano e i bilanci che ci hanno fatto vedere quando
siamo andati a visitare la discarica di Brissogne da parte dei
tecnici ce lo hanno evidenziato e questo è il primo paradosso.
Il secondo paradosso, ancora più grave, è che, nonostante la
raccolta sempre più spinta, i cittadini pagano le tasse sempre più
elevate; questo non si può disconoscere! Non è uno scherzo, perché
se io cittadino differenzio e pago di più, non sono incentivato a
differenziare, sono incentivato a fregarmene! Pago di più, ma quel
più che mi fai pagare come ente locale, faccio meno fatica a
buttare nello stesso sacchetto!
La politica tariffaria - Assessore, questo è un altro problema
che le voglio sottolineare - non può essere completamente slegata
dal sistema finale di trattamento dei rifiuti, perché se si metterà
in piedi un discorso di pre-selezione con il THOR e di combustione
cogenerata con il teleriscaldamento o con l'industria siderurgica,
lì sarà più comodo e meno caro bruciare, piuttosto che
differenziare. Sarà più comodo buttarci dentro anche plastiche,
cartoni, che ovviamente sarà tutto filtrato a livello di emissioni,
che non differenziare, perché alla fine sono investimenti e costi
di esercizio che ricadono sulla collettività e chi li paga se non i
cittadini? A maggior ragione se dal sistema della tassa, della
TARSU, si entrerà nel sistema della tariffa, dove tutti i costi di
esercizio e di investimento devono essere ammortizzati. Ecco che
qui è importante avere il panorama completo del problema, non
affrontarlo in maniera parziale, ma soprattutto affrontarlo con
decisione e chiarezza, perché sul tavolo tutte queste
problematiche... ma lei Assessore lo sappiamo che ce le ha in testa
e anche presenti sulla scrivania... vanno sintetizzate e devono
confluire in una decisione chiara, ma soprattutto rapida, perché
dal 2005 che ho citato al 2007, oggi siamo nel 2009, altri 4 anni
sono nel frattempo trascorsi e di decisioni chiare non ce ne sono
state. Lei ieri ha detto:
"abbiamo avviato l'Osservatorio"
,
sì lo abbiamo avviato, ma lo prevedeva già una legge precedente.
L'Osservatorio è stato costituito, si possono fare tante
chiacchiere anche lì importanti, però le chiacchiere alla fine
devono approdare in decisioni. Anche la politica tariffaria
necessita di una sterzata, di un coordinamento, perché oggi è
organizzata su base sub-Ato, i famosi sub-Ato: ambito territoriale
ottimale della Valle d'Aosta, i sub-Ato sono sostanzialmente le
Comunità montane e il Comune di Aosta, che dovrebbero anzitutto
affrontare la raccolta in maniera omogenea e sappiamo che non è
facile vista l'orografia accidentata del nostro territorio, perché
andare a raccogliere i rifiuti sulla Saint-Jacques è più difficile
che non raccoglierli a Verrès e anche i costi sono differenti.
Secondo: è una contraddizione che io, cittadino di Châtillon, debba
pagare una tassa più elevata, perché magari i miei vicini di
Saint-Vincent sono un poco più pigri nella raccolta differenziata;
di conseguenza, la loro scarsa propensione o attenzione
all'ambiente debba gravare sui cittadini dei comuni circostanti.
Questi sono problemi anzitutto attuali, perché il sistema è
assolutamente disomogeneo, anche se c'è una legge sul sistema
regionale dei rifiuti, è sperequato e anche questo aspetto
necessita delle risposte politiche o almeno delle correzioni di
rotta che finora non ci sono state. Se lei fa un giro, i cittadini
più che sulla valorizzazione dei rifiuti o sulla non valorizzazione
guardano a quanto costa e aumenta lo smaltimento dei rifiuti o
quanto perlomeno rimane fermo, se non diminuisce... è questa più la
sensibilità che avvertono i cittadini! Questo non vuol dire
trascurare salute e ambiente, perché è il principio cardine che noi
mettiamo davanti a tutto, però Assessore la vostra delibera va in
un senso indubbiamente condivisibile e per questo non abbiamo
problemi a condividerla, ma dimostra la debolezza di una Giunta, in
particolare sua, nonostante le competenze spiccate che lei ha,
nell'affrontare di petto un problema che oggi non può più essere
rimandato per le ragioni che ho detto, altrimenti entriamo
nell'emergenza e secondo non può trascurare aspetti come quelli che
le ho citato, tipo la politica tariffaria o la differenziazione dei
rifiuti, che sono complementari e estremamente importanti in questo
discorso complessivo.
Président
- La parole au Conseiller Louvin.
Louvin (VdAV-R)
- Grazie, Presidente. Qualche
considerazione ulteriore rispetto a quelle già svolte dal collega
Bertin poco fa. Non siamo soli ad affrontare questo genere di
tematiche, siamo comunque fra coloro che lo fanno in un contesto
più difficile e più impegnativo dal punto di vista dell'ecosistema
nel quale viviamo e in qualche modo questa vicenda dello
smaltimento e del trattamento finale della gestione dei rifiuti ha
preso dei caratteri emblematici e segna anche, come ho già avuto
modo di dire qualche tempo fa, una svolta nel modo di affrontare
questioni di grande rilevanza politica in questa nostra regione.
Questa però è una questione nella quale dobbiamo associare
conoscenze e in qualche modo usciamo tutti rafforzati dal punto di
vista della conoscenza tecnica di cosa avviene dopo che abbiamo
scartato qualcosa nelle nostre abitazioni o nei nostri cicli di
produzione, siamo stati confrontati e siamo costantemente a
misurarci con problematiche che sono di tipo fisico, chimico,
biologico, che richiedono una serietà di approccio che va oltre
quella di una politica semplicemente chiacchierata o anche, come è
stato già a volte ricordato, di semplice schieramento ideologico.
In particolare questa vicenda ha segnato credo anche una svolta
culturale per la nostra Comunità e ci indica l'impossibilità ormai
di decidere senza fare i conti con l'altro grande soggetto, con il
soggetto principale della democrazia: la popolazione, la Comunità.
A noi colpisce il fatto... lo abbiamo segnalato quando si è
discusso poche settimane fa della petizione presentata da 3.000
cittadini valdostani... che chiedeva la rivisitazione delle
decisioni assunte in questa materia... a noi colpisce tale volontà
di non rendere il giusto merito a chi comunque mettendo del proprio
in termini di tempo, di conoscenza, di approfondimento, di
diffusione di sensibilità si impegna e non da oggi a che queste
scelte siano assunte in senso consapevole e con molta precauzione.
Credo che il termine sia quanto mai appropriato, perché noi su
questo terreno dobbiamo muoverci con precauzione, non dobbiamo
cadere vittima dell'immobilismo, dell'indecisionismo, ma al tempo
stesso non dobbiamo nemmeno cadere nell'errore di considerare le
scelte fatte come assolutamente giuste, come assolutamente
definitive, perché gli sviluppi della scienza, della conoscenza ci
portano ad una correzione continua di rotta e di questo dobbiamo
essere consapevoli. Anche il passo che si fa oggi, per quanto
importante e significativo e noi ne vorremmo sottolineare alcuni
aspetti particolarmente importanti, non ha un carattere di
definitività. Noi non ci lasceremo dietro le spalle una decisione
acquisita
à tout jamais
, non avremo chiuso la partita
definitivamente, riteniamo che vi siano ancora ampi margini di
correzione di rotta nel corso del prossimo futuro anche per
migliorare e per affinare delle decisioni che sono state prese ed
eventualmente per correggerne alcune sulle quali sembra che ci
stiamo indirizzando, ma per le quali ripeto sarebbe opportuno che
vi fosse un doveroso approfondimento.
Veniamo ai risultati positivi e rendiamo merito anche noi ad
un'attenzione sul piano tecnico e sul piano dell'interlocuzione che
è stata fatta in particolare dall'Assessore Zublena. Abbiamo
apprezzato la disponibilità al confronto, ad un esame sempre
attento delle problematiche, non disconosciamo, anzi apprezziamo la
competenza tecnica con la quale si è mossa e anche la disponibilità
al confronto. È anche grazie a questo che si è giunti alla
decisione di chiudere la partita rispetto alla realizzazione del
termovalorizzatore, così come era stato deciso nel 2008, come
sembrava ineluttabile e ineludibile ancora poche settimane e
pochissimi mesi or sono. C'è ancora in quest'aula chi ritiene tale
soluzione una soluzione ottimale, sono rispettabili i punti di
vista anche se molto diversi, in questo caso molto distanti dal
nostro, noi pensiamo che la realizzazione del termovalorizzatore a
griglia in particolare fosse una scelta ormai già superata nei
tempi e nelle tecnologie, che fosse sicuramente da scartare. In
particolare - e anche direi in aggiunta - ci rallegriamo molto del
fatto che si sia messa la parola fine al recupero della discarica,
questione sulla quale ritorneremo al momento della discussione
degli emendamenti, lascia noi perplessi l'insistenza sul concetto
delle parole
"al momento"
. Ogni decisione amministrativa che
assumiamo ha un carattere temporaneo. Nella giornata di ieri,
colleghi, abbiamo "buttato all'aria" un sistema che sembrava ormai
destinato alla perennità, tanto era il tema... i gettoni del Casinò
de la Vallée sono diventati gettoni di lavanderia, perché si è
deciso di colpo che li poteva fare direttamente il Casinò, anche
quella era una decisione sulla quale avremmo dovuto scrivere già
negli anni '40:
"al momento"
, ma
"al momento"
non ha
significato. Quando si dice
"al momento"
a ogni piè
sospinto, a ogni parola... alla pagina 4:
"la bonifica... della
discarica controllata... possa essere al momento sospesa..."
,
di non procedere quindi al momento alle operazioni di
smantellamento della discarica; a pagina 5 nel deliberato:
"di
non procedere al momento alle operazioni di smantellamento..."
,
al di là di dimostrare che si usa molto la tecnica del copia e
incolla nel fare le deliberazioni, dimostra una chiara
oscillazione, una forte sensazione di incertezza. Noi naturalmente
siamo consapevoli che ci sarà forse nel tempo una necessità - e
potremmo anche auspicarlo direttamente e subito - di una bonifica
della discarica, ma non ci sembrano essere oggi i presupposti di
natura tecnica e quelle condizioni di precauzione che dovrebbero
presiedere ad un'operazione di tale natura. Questi
"al
momento"
quindi sottolineano una condizione che il poeta
definirebbe come "si sta come d'autunno sugli alberi le foglie",
siamo incerti sull'esistenza di questa opportunità. Noi siamo più
decisi nell'escluderne oggi questa effettuazione attraverso le
pratiche che erano state immaginate, in particolare attraverso la
termovalorizzazione di questa montagna di rifiuti. Ciò che accanto
ai risultati positivi dobbiamo segnalare come preoccupazione
perdurante ed è doveroso che mettiamo in avanti in quest'aula...
nel momento in cui discutiamo una questione di questo valore le
nostre preoccupazioni sono questi elementi: il primo è la riduzione
dei rifiuti e la raccolta differenziata, può sembrare un aspetto
semplicemente formale un'inversione dell'ordine dei fattori,
l'Assessore Zublena è persona intelligente e capisce perfettamente
cosa vuol dire riportare al primo posto, come fanno le forze di
opposizione di questo lato dell'aula, le preoccupazioni di
riduzione dei rifiuti e di raccolta differenziata. Vuol dire
mettere il giusto ordine dei fattori e dirci che riteniamo
prioritario produrre meno rifiuti ed effettuare una raccolta
differenziata più spinta. In sostanza non perché si produrrà - così
ipotizza il Governo regionale - del combustibile da rifiuti
buttiamo dentro tutto quello che riusciamo a raccogliere, ma
buttiamo comunque dentro solo ed esclusivamente quella parte minima
incomprimibile che si potrà ottenere dopo un'opportuna riduzione
dei rifiuti e dopo l'effettuazione di una raccolta differenziata.
Su questo sono stati fatti dei passi avanti notevoli in questa
regione, non dobbiamo disincentivare, non dobbiamo dare il senso
che, avendo risolto in qualche modo e chiuso il ciclo dei rifiuti,
possiamo "abbassare la guardia" e soprattutto sul tema della
riduzione dei rifiuti credo che si potrebbe fare molto, orientando
maggiormente la ricerca e anche le indicazioni produttive,
costringendo chi distribuisce e commercializza determinati prodotti
a ridurre le dimensioni, a ridurre la natura degli imballaggi e di
far sì che in discarica giunga molta minor materia prima.
Il secondo aspetto che ci preme sottolineare è il fatto che non
è indispensabile a nostro modo di vedere che l'eventuale prodotto
finale di questo processo, di questo combustibile da rifiuto di
qualità, sul quale ritorno fra un momento, sia comunque utilizzato
e utilizzabile in Valle. Per noi questo è un aspetto sul quale non
è opportuno che si chiuda ancora il ciclo e la decisione, ma
riteniamo utile che si tenga aperta una possibilità all'utilizzo di
questo eventuale sottoprodotto. Ritornerò fra un attimo sulla
natura di questo sottoprodotto, perché mi pare che non sia inutile
dirsi qualcosa in termine tecnico su questo combustibile da rifiuto
di qualità, perché detto così è una cosa che sembra
straordinariamente interessante, pulita e piacevole anche da tenere
nelle proprie abitazioni domestiche, non è esattamente così. È una
produzione, un derivato che va comunque discusso e affrontato in
termini molto, molto laici direi e non da entusiasmo ecologista.
L'altro aspetto che ci preme evidenziare è la necessità a breve di
tornare sulla legge regionale in materia e di introdurvi alcune
modificazioni che consentano l'eventuale trasferimento di questi
sottoprodotti fuori dalla Valle d'Aosta. Siamo su un versante
ulteriore sul quale lavoreremo nei prossimi mesi, sui quali
porteremo all'attenzione del Consiglio regionale delle proposte e
delle indicazioni che potrebbero andare e probabilmente andranno in
una direzione leggermente diversa da quella che è stata già
individuata dalla Giunta regionale. Perché colleghi oggi
discutiamo, è vero, di questa deliberazione, ma essa dovrebbe
essere letta con un'altra deliberazione che è stata adottata dal
Governo regionale il 29 maggio 2009: mi riferisco all'incarico di
collaborazione tecnica con una professionista incaricata
dell'individuazione delle migliori tecnologie innovative per la
realizzazione di impianti di pre-trattamento finalizzati alla
produzione di CdR ai sensi del capo I della legge regionale n.
18/1998. Stiamo parlando di una deliberazione che mette i binari
concreti all'attuazione di questo deliberato di principio e
comunque di indirizzo generale che stiamo discutendo. L'incarico in
questione ha come obiettivo l'individuazione delle migliori
tecnologie innovative: stiamo parlando di tecnologie che dovrebbero
essere e che saranno sicuramente di avanguardia per la
realizzazione di impianti di pre-trattamento, il che ci dimostra
che non abbiamo ancora la certezza sulla tipologia dell'impianto di
trattamento, che va a tutto onore della serietà della delibera,
finalizzato però alla produzione di combustibile da rifiuto di
qualità ad oggi esistente. Ora, questa è la decisione in sostanza
che viene assunta: si orienta con certezza già il Consiglio Valle e
la Giunta prepara i "binari" per questa attuazione successiva, per
la produzione di questo combustibile da rifiuto. La decisione non
mi pare sia molto lontana, perché se non capisco male dal
disciplinare con il quale è stato incaricato il tecnico in
questione, il supporto tecnico all'Assessorato per l'individuazione
delle migliori tecnologie innovative per la realizzazione di
impianti di pre-trattamento ad oggi esistenti, 30 giorni
dall'incarico... Caspita! La tempistica lunga alla quale si
riferiva poco fa il collega Tibaldi credo sia ampiamente superata
da un'accelerazione molto rapida: in 30 giorni si decide qual è la
migliore tecnologia innovativa. Noi siamo sempre favorevoli alla
rapidità, ma non vorrei che la rapidità fosse dovuta al fatto che
la decisione è già stata assunta e che si tratta soltanto di
confezionare un attimo il pacchetto. Mentre per l'assistenza
all'avvio della sperimentazione della tecnologia individuata sono
già individuati gli 11 mesi successivi, ma non stiamo a disquisire
di settimane o di mesi, il senso è questo: è già stata presa la
decisione, sappiamo già cosa si farà, oppure no? Perché in un caso
sarebbe meglio poter guardare dentro il pacchetto, nell'altro
invece siamo disponibili e saremo sempre disponibili al confronto
concreto. Perché quello che diventa il punto di arrivo di questa
operazione, poste le questioni positive sulle quali abbiamo
convenuto, è che si produrranno dei Cdr-Q, ossia delle ecoballe che
sono esse stesse dei rifiuti, sono dei rifiuti speciali.
Il problema è duplice: da un lato, chi utilizza e dove viene
utilizzato questo combustibile da rifiuti e qui l'indicazione mi
pare sia già stata assunta: l'orientamento è che ci si avvii
all'utilizzo in Valle d'Aosta di questo combustibile da rifiuto per
il teleriscaldamento della città di Aosta. Cosa darà questo in
termini qualitativi sulla salute, sull'impatto esterno, perché
comunque l'impatto è un dato oggettivo, è un dato ineludibile
sempre esistente, non lo sappiamo ancora. Ciò che sappiamo peraltro
è che su tale questione dell'utilizzo del combustibile da rifiuto e
anche del combustibile da rifiuti di qualità siamo in una
situazione abbastanza delicata sotto il profilo normativo, perché
l'Italia è già stata condannata e non molto tempo fa, era appena la
fine del 2008, per mancata attuazione della disciplina in materia
di rifiuti proprio perché ha sottratto il combustibile da rifiuti
di qualità elevata, proprio questo CdR-Q, dall'ambito di
applicazione della legislazione sui rifiuti. Ora, riguardo al
combustibile da rifiuti di qualità, l'operazione di trattamento dei
rifiuti solidi urbani per ottenere combustibile si concretizza come
una mera selezione e mescolanza di rifiuti, ossia è un trattamento,
è un rimescolamento dei rifiuti, dunque non può essere considerato
un processo di fabbricazione di prodotto, l'Italia in questo
momento la sta considerando come una produzione di combustibile.
Un'operazione di recupero è tale invece e può dirsi conclusa solo
se il materiale possiede caratteristiche di materia prima
utilizzabile nelle stesse condizioni di precauzione rispetto
all'ambiente e ciò non vale, dice la Corte di giustizia europea,
per il CdR-Q.
Stiamo parlando al momento di questioni di grande complessità e
confesso una necessità di ulteriore approfondimento di questo tema.
È stata messa sul tavolo una soluzione alternativa, sicuramente
migliorativa rispetto a quella precedente, ma non sappiamo al
momento se definitivamente la migliore allo stato attuale della
conoscenza, oppure no. Queste sono delle preoccupazioni di natura
tecnica, che ci fanno dare una conclusione politica a questo
ragionamento. La conclusione politica è questa: la partita per noi
non è chiusa, lo espliciteremo meglio attraverso gli emendamenti
che sono stati presentati; non è chiusa, non c'è nella parola
magica o nella formula magica CdR-Q (combustibile da rifiuti di
qualità) per noi una soluzione definitiva ed assoluta. Intendiamo
scendere nel merito di queste decisioni, non vogliamo che si chiuda
senza che vi sia da parte nostra - e quando dico "da parte nostra"
non intendo di questa parte politica, intendo da parte della
Comunità valdostana tutta intera - la conoscenza dei dati e la
possibilità di poter partecipare ad una discussione sulla decisione
definitiva. Crediamo che vada quindi mantenuto aperto quello che in
realtà non c'è stato e non se ne dà atto sicuramente nella delibera
che si va a discutere e sulla quale voteremo fra poco, ossia un
percorso condiviso e partecipato. Ci sono stati momenti di ascolto,
ci sono stati momenti di interlocuzione anche abbastanza aspra in
qualche passaggio, ma riteniamo che si debba ancora proseguire
sulla via della condivisione per perfezionare le scelte che saranno
fatte e alla conoscenza delle risultanze degli ulteriori studi
naturalmente subordineremo la nostra piena adesione agli
orientamenti che saranno da assumere da parte della Regione.
Président
- La parole au Conseiller Comé.
Comé (SA-UdC-VdA)
- Grazie, Presidente. Certamente la
pressione crescente sulle risorse naturali e il progressivo aumento
della produzione dei rifiuti rappresentano per le società odierne
una delle sfide vitali. La produzione dei rifiuti urbani e
industriali è in un periodo di aumento impressionante, con tassi di
crescita di 4-5 volte negli ultimi decenni; questo impone sempre
più una politica che sappia declinare regole e norme al fine di
regolare la gestione dei rifiuti. Prima il collega Tibaldi
sottolineava come al simposio di Venezia vi fosse stata presentata
la situazione a livello europeo, tant'è vero che attualmente il 47
percento dei rifiuti urbani prodotti nell'Unione europea vengono
smaltiti in discarica, il 20 percento viene incenerito e il 33
percento è riciclato. Devo dire che su questi tre sistemi quello
che sta prendendo fortemente piede è quello sull'incenerimento e
sul riciclaggio. Poiché comunque non è possibile evitare la
produzione dei rifiuti in ordine gerarchico decrescente così come è
stato stabilito anche dall'ultima normativa europea, l'obiettivo
fondamentale e principale è quello di tentare di ridurli al minimo:
programmi di minimizzazione dei rifiuti stanno emergendo in diversi
Stati e in diverse Regioni italiane.
La riduzione della produzione dei rifiuti e il conseguente
impegno alla raccolta differenziata, che sappiamo dovrà essere
sempre più di qualità poiché altrimenti ci troveremo ad avere
difficoltà a venderlo in un mercato, che stenta, vuoi anche per la
crisi economica, sempre più ad essere attraente e competitivo...
quindi riduzione, raccolta differenziata e recupero delle materie
prime sono a caposaldo di un intero sistema di rinnovamento dei
consumi e del minore impatto possibile dei rifiuti sull'ambiente.
Solo, ribadisco, con la diminuzione della produzione dei rifiuti i
cittadini inizieranno ad avere una reale, fondata riduzione dei
costi della gestione dei rifiuti. Produrre meno rifiuti è possibile
se a questo concorrono in modo particolare soggetti pubblici che
avranno poi e dovranno avere la capacità di coinvolgere sempre più
soggetti anche privati.
Vi dicevo prima delle azioni che sono state messe in piedi nelle
diverse regioni: l'incentivazione all'autocompostaggio domestico,
cosa che stiamo facendo anche noi, pratica che fra l'altro i nostri
genitori facevano senza la necessità di particolari programmi e
incentivi; promozione dell'utilizzo di pannolini ecocompatibili;
vendita di prodotti sfusi presso grandi distribuzioni commerciali;
gestioni per le ecofeste, ospedali, mense scolastiche, andando a
togliere quell'usa e getta e utilizzando stoviglie lavabili;
promozione dell'utilizzo dell'acqua del rubinetto: noi in Italia
abbiamo il maggior consumo di acqua in bottiglie, che, come
sappiamo, sono in plastica. A queste... noi ieri abbiamo sentito...
e quindi bene ha fatto l'Assessore ad evidenziare tutte le azioni
che sta mettendo in piedi per cercare di minimizzare la produzione
dei rifiuti; sappiamo che queste azioni non sono risolutive, ma
ritengo che sia quanto mai necessario iniziare ad invertire la
tendenza e solo con esempi anche piccoli, ma concreti si potrà fare
accrescere in ciascun cittadino quel senso e quella consapevolezza
che solo attraverso un'azione da parte di tutti si potranno
ottenere risposte concrete a questa sfida vitale. La delibera in
questione, che definisce le diverse fasi per il nuovo sistema di
trattamento dei rifiuti, pone in modo sostanziale la sospensione
dell'operazione di smantellamento della discarica di Brissogne,
scelta che ci riporta alla valutazione della gestione dei soli
rifiuti annuali prodotti. Il nostro compito quindi - e questo anche
da parte della Commissione nei prossimi mesi - sarà quello di
andare a definire l'impianto di trattamento che garantirà sotto i
diversi aspetti, sia quello economico, sia quello della
certificazione, un CdR di qualità e sotto questo aspetto devo dire
che sono veramente tante le proposte in questi ultimi mesi di
impianti innovativi, che sono stati immessi sul mercato nazionale e
internazionale... produrre un CdR di qualità che comunque
inevitabilmente sarà destinato ad un impianto di cogenerazione o
teleriscaldamento. Queste determinazioni, una volta concretizzate,
riusciranno a dare risposte adeguate per la gestione dei rifiuti
con grande, particolare attenzione alla tutela ambientale e della
salute umana.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Merci, M. le Président. Accolgo
positivamente le considerazioni che avete espresso, che mi sembra
vadano nella direzione di una condivisione della scelta che abbiamo
portato. Sicuramente il tema della gestione dei rifiuti è un tema
molto complesso, su cui c'è un confronto non solo a livello
nazionale, ma sicuramente internazionale, se non a livello globale,
dove, come ricordato, sono i Paesi più avanzati, più ricchi che
oggi possono porre l'ambiente al centro della loro attenzione
politica, quindi ricercano tutte quelle soluzioni che siano molto
più attente all'ambiente e quindi alla salute della popolazione. È
così che noi pensiamo la Valle d'Aosta, ossia una Regione che si
confronta con il mondo più avanzato su queste tematiche e che vuole
guardare avanti, che vuole perseguire degli altissimi livelli di
attenzione sull'ambiente e nello stesso tempo perseguire livelli di
eccellenza anche nel settore di gestione dei rifiuti. Siamo
consapevoli che i rifiuti, per un banale principio di conservazione
della materia, non si smaterializzano: bisogna passare comunque
attraverso dei metodi che possano ridurre gli impatti, possano
migliorare la qualità del rifiuto che produciamo, ma
inevitabilmente ad un certo punto questo rifiuto deve essere
trattato.
Siamo aderenti alle indicazioni dell'Unione europea, quindi
riduzione dei rifiuti, recupero del materiale, materie prime
seconde, eccetera, ma ad un certo punto c'è una frazione di rifiuto
che va trattata e su quella noi, mi sembra con una certa chiarezza
di indirizzo, diciamo che su questo rifiuto trattato - che non è
un'ecoballa, perché l'ecoballa è un assemblaggio informe del
rifiuto praticamente tal quale - si tratta di fare un trattamento
che passerà per delle vie chimiche, non solo fisiche, affinché
dalla parte residuale del rifiuto si possano eliminare quei
contaminanti che sono poi all'origine delle emissioni in atmosfera
e quindi degli impatti successivi. Non ci sono altresì delle
soluzioni che noi univocamente possiamo individuare, non c'è la
soluzione, altrimenti non saremmo qui a discuterne, credo che
sarebbe stata presa da tempo, senza scaldare animi, comitati e
soggetti su questo tema e sarebbe stato dal nostro punto di vista,
come Governo, molto più semplice. Il Presidente, dai primi giorni
di luglio, con una certa fermezza e decisione, ha chiesto di fare
tutta una serie di cose su questo tema, non ci si è certo
improvvisati negli ultimi tempi.
Detto questo, la soluzione che dobbiamo ricercare, proprio
perché non c'è la cosa migliore al mondo, va cercata tenendo del
contesto locale. Vi è la ricerca di una soluzione che è legata
anche a delle specificità e a delle possibilità; è già stato
ricordato che abbiamo un territorio, qualcuno lo ha detto
accidentato, io dico così articolato e complesso, ed è fra l'altro
intrinsecamente molto originale, ciò che ci portiamo dietro come
cultura, quindi siamo consapevoli delle difficoltà e a questo
dobbiamo pensare per scegliere la soluzione più idonea per il
nostro territorio, attraverso un percorso che sicuramente è
improntato al dibattito e al confronto. Mi sembra che, da questo
punto di vista, si è lavorato; l'indicazione che è pervenuta, che è
stata condivisa dalla maggioranza e su cui il Presidente ha chiesto
particolare attenzione, è stato proprio il massimo confronto.
Naturalmente confronto sui vari livelli: c'è il confronto di tipo
tecnico, c'è il confronto politico, c'è il confronto con la
popolazione, ci sono quindi i vari
target
di confronto.
Molto interessante, voglio qui approfittare per ringraziare anche
il Presidente della III Commissione, è stato il confronto, il modo
di lavorare con la Commissione, con la quale si delineano delle
basi su cui continuare a lavorare. È stato detto che c'è
indeterminatezza, indecisione, perché "sperimentale" è un termine
vago. Ora, da un lato c'è la cosa collaudata, fatta e finita, la
decisione che uno un po' in modo perentorio pone; ma allora non va
bene, perché non si discute; c'è poi la via che non è di timidezza,
ma è una via, quella della sperimentazione, che permette di
garantirsi che concretamente si vedano dei risultati e si possa
operare con una certa tranquillità tecnico-scientifica. Adesso non
so il senso che il collega Tibaldi vuol dare sull'"affrontare di
petto", se essere
macho
nelle situazioni; secondo noi,
bisogna lavorare e agire avendo cura di garantire che via via c'è
conoscenza del sistema e operare con delle certezze: noi abbiamo
dato questa indicazione. Ripeto anche che la sperimentazione non è
esitazione, ma è mettere in atto subito qualcosa e poi sulla base
dei risultati proseguire. Queste sono le considerazioni, adesso
altri aspetti che avete evidenziato sul discorso di fare bonifica e
gli aspetti di temporaneità, è evidente che si tratta di scelte che
facciamo oggi e che non devono chiudere nessuna porta nel futuro,
perché c'è tutta un'evoluzione sull'argomento. Soprattutto il senso
che si è dato a questa temporaneità,
"al momento"
nelle
azioni, è che si è voluto descrivere la realtà di come si intende
operare avendo ben chiaro che
"al momento"
è riferito anche
a tutte le azioni sulla discarica, quindi, ad esempio, di bonifica,
su cui noi
"al momento"
non interveniamo, anche per il
semplice fatto che, come ho detto ieri nella relazione, per almeno
un certo numero di anni la discarica funzionerà e dovrà funzionare
come tale. In questo senso quindi abbiamo scritto tale termine,
senza dover dare altri significati. Da questo punto di vista,
qualcuno ha detto che la discarica è un metodo per sotterrare i
rifiuti, ma il mondo scientifico su un altro fronte ci dice che non
è un sotterrare, ma fare un
carbon sink
, garantire per i
posteri che vi sia un pozzo di carbonio da cui attingere quando il
carbonio sarà esaurito dalle fonti fossili. I punti di vista sono
diversi, il mondo scientifico legge le cose in ottiche diverse e io
credo che più che mai, come ricordava il collega Louvin, di fronte
a una grande evoluzione del mondo scientifico tecnologico, noi non
dobbiamo bloccare e considerare assolute delle scelte, ma dobbiamo
sicuramente cogliere le opportunità che oggi la tecnologia ci
offre, che consideriamo le migliori per la nostra Regione. Voglio
ribadire che al centro di tutta la decisione c'è questa attenzione
particolare proprio a voler fare una scelta che non è chiusa, su
cui bisogna lavorare in tempi non lunghi, ma avendo tempo di
scegliere bene e la scelta deve andare nella direzione di ridurre
al massimo possibile gli impatti sull'ambiente.
Président
- La parole au Président de la Région,
Rollandin.
Rollandin (UV)
- Grazie, Presidente. Credo che il
dibattito su questa delibera abbia permesso di evidenziare il
confronto di una serie di dati, di prese di posizioni e di
indirizzo che vengono dati con tale atto amministrativo. Quello che
non sto a ricordare, ringrazio naturalmente tutti gli intervenuti e
la Commissione, che ha svolto un lavoro importante anche nel
momento in cui ha fatto una serie di verifiche sulle tematiche, è
il confronto di quelli che sono ad oggi gli strumenti utilizzati,
come è stato detto, nelle regioni d'Italia, con diverse soluzioni,
con esiti diversi e con valutazioni che di volta in volta tengono
conto della realtà locale. Noi sappiamo che sono in costruzione una
serie di termovalorizzatori in alcune regioni, con posizioni
politiche del tutto diverse, nel senso che, nel vicino Piemonte,
come in Lombardia, con maggioranze a colorazioni diverse si stanno
costruendo dei termovalorizzatori senza che vi sia un'insurrezione,
senza che vi siano delle valutazioni particolarmente difficili
sotto il profilo del rapporto ambientale, perché? Perché tutti
questi sistemi sono collegati con il monitoraggio continuo delle
ARPA regionali, ossia quello che è importante: il controllo delle
emissioni. Quello che è stato fatto a livello regionale è stato un
lavoro abbastanza importante, che ha tenuto conto di quello che era
successo fino ad oggi, nel senso che c'erano stati tutta una serie
di studi che abbiamo utilizzato, che sono stati dovutamente
consultati per vedere cosa si poteva fare a livello locale, tenendo
conto che nella soluzione prospettata è dirimente un fatto
essenziale, che ha fatto oggetto di confronto anche con i comitati.
C'è stato ultimamente un dibattito aperto cui ha partecipato anche
il collega Bertin, a Quart, su iniziativa del Comune si è fatto un
confronto con tutti i comitati, aperto a tutti, dove c'è stata una
discussione molto franca e serena sulle intenzioni che
l'Amministrazione ha e sui punti di vista dei comitati. La
valutazione sostanziale su cui si è cercato di intervenire era - ed
è stato un po' il punto conclusivo - come e in che termini poter
utilizzare subito, per la soluzione termovalorizzatore, la
discarica di Brissogne; questo è stato un punto importante nel
dibattito. Rispetto a questo dato, voglio precisare che abbiamo
fatto fin dall'inizio tutte le pratiche per provvedere
all'esproprio dei terreni vicini alla localizzazione attuale della
discarica per il quarto lotto, per avere un sistema che possa
reggere, per evitare quello che diceva correttamente il collega
Tibaldi, le emergenze, per avere il tempo necessario per attivare
quei meccanismi che completano la pratica. A questo punto il
discorso che è emerso era la possibilità di utilizzare un sistema
che non desse l'obbligo di attivare subito il materiale esistente
nella discarica, per un utilizzo nel termovalorizzatore, perché
questo sistema - dobbiamo dirlo con onestà, ma c'era anche nella
relazione, nessuno lo ha nascosto - di riutilizzo del materiale in
discarica non ha ad oggi esempi da altre parti sulle modalità con
cui viene utilizzato e c'erano dei rischi: non rischi ambientali,
ma da un punto di vista delle conseguenze di un trattamento che
doveva essere fatto con la gassificazione dei rifiuti, per poter
riutilizzare una parte di questo materiale, in quanto nella
costruzione del termovalorizzatore una parte del prodotto che
doveva essere immesso nel termovalorizzatore per garantirne
l'utilizzo e il funzionamento con un costo sopportabile era legato
anche al riutilizzo della discarica. Chiaramente il riutilizzo
della discarica era visto bene anche dai Comuni vicini da un punto
di vista ideale, perché toglieva un aspetto non dei più edificanti
all'ingresso di Aosta di avere una discarica; però ad oggi non c'è
un esempio di utilizzo del materiale messo in discarica. Di solito
si fa un trattamento, si fanno degli interventi per ridurre il
percolato, quindi per mettere in sicurezza la struttura che è
quella di una discarica, ma non si interviene nel riutilizzo. Sono
stati comunque utili gli esami fatti anche di questo materiale, che
hanno dato che il materiale depositato può essere utilizzato fino
ad una percentuale molto alta in linea teorica e anche questi sono
stati dei sondaggi importanti, perché hanno dato un po' l'idea di
quello che è stato fatto. Questo per dire che il lavoro fatto non è
stato assolutamente dimenticato, anzi è stato utilizzato per
arrivare ad una determinazione che passa attraverso un percorso,
che in questo momento ha una fase diversa nel senso che: premesso
quello che hanno detto tutti, che tutto quello che si può fare
sulla raccolta differenziata si deve fare, condivido anche
l'osservazione fatta dal collega Tibaldi sul fatto che sicuramente
è bene differenziare, ma non è detto che la differenziazione sia da
un punto di vista economico così sostanziale, nel senso che i
consorzi che riutilizzano questo materiale danno un ritorno sul
raccolto sempre più basso, perché si vuole avere del materiale
sempre più selezionato il che non sempre è così. Vale per il vetro,
addirittura il colore cambia, vale per l'alluminio, vale per il
resto. È però importante - e non spendo altre parole sul discorso
della raccolta differenziata, che - e questo è già in una delibera
approvata dalla Giunta - va nel senso di premiare laddove ci sono
delle azioni attive positive nei confronti della raccolta
differenziata più spinta possibile. Nelle valli è possibile anche
il compostaggio, qualcuno ha detto: perché non si fa il
compostaggio? Il compostaggio va bene nelle zone dove il
compost
lo puoi utilizzare. È vero, si possono distribuire
cassette per il
compost
e poi raccogliere, ma nella sostanza
questo va bene dove il
compost
lo puoi utilizzare.
Con questa delibera credo che si sono date delle risposte
attente, chiare e soprattutto indiscutibili su dove si vuole
arrivare. Si vuole arrivare ad un sistema di pre-trattamento, ad un
sistema di produzione di CdR di qualità, su cui non entro nel
merito, perché è già stato detto tutto, nel pieno rispetto delle
norme esistenti, che potrà essere utilizzato noi sosteniamo in
loco. Questa è una differenza su cui vogliamo mettere l'accento,
perché non riteniamo che il CdR, che non sono ecoballe, ma se
qualcuno vuole andare a vedere i trattamenti, è un materiale che
può essere lanoso, può essere leggermente più gommoso, che può
essere tranquillamente utilizzato tant'è che, laddove questo
materiale è prodotto con dei mezzi esistenti, viene utilizzato e
addirittura ha i certificati verdi, ossia è soggetto nell'utilizzo
a certificati verdi e a un contributo per l'energia rinnovabile, ad
oggi. Questo quindi è un processo che viene chiaramente indicato
nella delibera e la conclusione finale, l'utilizzo di questo
materiale... sicuramente questo materiale deve essere utilizzato e
quindi deve essere bruciato. Il conto è che questo, rispetto al
rifiuto tal quale o quello che è il rifiuto, ha una serie di
riduzione degli elementi inquinanti, vuoi le polveri sottili, vuoi
la percentuale di cloro, vuoi la percentuale di altri agenti che
potrebbero o dovrebbero essere pericolosi - quello che succede
quando ci sono i termovalorizzatori - che devono essere filtrati e
non devono essere dispersi nell'aria, ma se questi sono ridotti
all'origine, il tutto è più facile, questa è la via che abbiamo
scelto. In alcuni casi abbiamo dovuto mettere
"al momento"
,
soprattutto lo specifico per la discarica, e deve rimanere
"al
momento"
, perché sulla discarica bisognerà intervenire e molti
dei colleghi lo hanno sottolineato. Al momento non ci sono gli
strumenti per dire come si può intervenire e sotto questo profilo
credo che ci debba essere tutta l'attenzione necessaria.
Non abbiamo preparato questa delibera per andare incontro a
richieste di comitati o di altra natura, lo abbiamo detto anche
l'altra sera in riunione con i comitati stessi, li abbiamo
ringraziati per tutto il lavoro svolto dalle varie associazioni,
abbiamo detto grazie, ma che non pensino di essere loro all'origine
delle nostre scelte. Noi abbiamo fatto le nostre scelte, se anche
loro sono contenti, glielo abbiamo detto in loro presenza, noi
siamo due volte contenti. Abbiamo anche detto in questa riunione
che c'è qualche forza politica che ha voluto "cavalcarlo"... per
avere l'
imprimatur
su questa brava gente, noi gli abbiamo
detto che non condividiamo questo passaggio politico, non crediamo
che vi sia da "mettere cappelli, cappotti" o altre cose su gente
che ha firmato, gente che ha liberamente espresso un'opinione,
speriamo che l'abbia espressa nella massima libertà e coscienza di
una materia così difficile, tant'è che anche oggi dobbiamo
arrenderci su tanti punti a dire che ci devono essere degli
approfondimenti e questo lo abbiamo detto con chiarezza nella
delibera; abbiamo detto: per quanto riguarda l'aspetto di
parametrazione nell'ambito del lavoro da svolgere rispetto a
sistemi come il THOR, vediamo se ci sono sistemi corrispondenti o
migliori che possono essere analizzati, dopodiché si decide in
pochissimo tempo, perché vogliamo arrivare ad un intervento che sia
compatibile con i tempi che sono a noi necessari per utilizzare
finalmente una possibilità operativa seria e cosciente. Riteniamo
che non ci sono oggi delle ambiguità, la scelta che è stata fatta è
molto chiara, con la delibera che ha citato il collega Louvin di
incarico ad un professionista per questi abbinamenti abbiamo detto
dove volevamo arrivare in modo chiarissimo, quindi come utilizzarlo
e riteniamo che questa sia una linea che va nella direzione che
speriamo condivisa da tutti. Non ci sono difficoltà a dirlo,
l'abbiamo portato come punto di riferimento, perché questa è la
possibilità che ci toglie da una serie di difficoltà oggettive a
cui noi non vogliamo sottrarci.
L'ultimo punto vorrei focalizzarlo sul discorso tariffario. In
questa delibera non ne parliamo, lo dico al collega Tibaldi, ma
questo è un punto molto importante, perché anche la linea della
raccolta differenziata, che deve essere premiata laddove è
virtuosa, sicuramente quella è una linea giusta, altrimenti succede
quello che lei diceva; a parte la motivazione personale, la
coscienza del singolo, di solito però dove sono molto sensibili è
al discorso economico; quindi se io che sono virtuoso, pago di
meno, sono doppiamente invogliato a fare uno sforzo in tal senso.
Prendiamo quindi buona nota di questo tema, anche i Comuni ci hanno
sollecitato in tal senso, credo che è interesse di tutti di
premiare chi è virtuoso e di penalizzare o arrivare a dei controlli
seri nei comuni su quello che succede, in modo che sia possibile
andare nella direzione corretta. Con questo credo che la delibera
sia come atto amministrativo sicuramente ancora con dei punti
interrogativi, non poteva essere diverso, ma questi punti
interrogativi sono da togliere in pochissimo tempo e quindi credo
che la direzione sia tracciata. Grazie.
Président
- Nous pouvons passer maintenant à l'examen des
amendements. Nous avons l'amendement n° 1 présenté par le groupe
Vallée d'Aoste Vive-Renouveau.
La parole au Conseiller Bertin.
Bertin (VdAV-R)
- Rapidamente, per illustrare in modo
sintetico l'emendamento, che già in parte è stato illustrato in
precedenza. Questo emendamento riguarda l'inversione delle
priorità, ci sembra corretto partire dall'aumento della raccolta
differenziata per arrivare alla fine all'utilizzo di quello che
rimane. Non è solo una questione di corrispondenza con la normativa
di riferimento sia europea, sia nazionale, ma anche una questione
logica: si parte dai rifiuti, dall'eliminazione dei rifiuti e si
arriva a quello che avanza. Questo emendamento riguarda diversi
punti, fra l'altro si modificano alcune parti, in particolar modo
quel che riguarda la raccolta dell'organico, che, a nostro avviso,
è fondamentale per raggiungere una percentuale di raccolta
differenziata significativa. In questo senso l'emendamento prevede
di avviare la raccolta della frazione organica con modalità che
tengano conto della densità abitativa, nel senso che il territorio
valdostano è piuttosto diverso e bisogna tenere conto del fatto che
non tutto può essere trattato allo stesso modo; la parte centrale
può essere servita con un centro unico di raccolta nel quale può
stare la frazione organica raccolta, mentre per le valli laterali
evidentemente in funzione della densità abitativa bisogna
naturalmente avere delle soluzioni differenti. Crediamo che
principalmente bisogna tendere ad una lavorazione di materia e solo
come residuale alla parte energetica. Un altro punto riguarda la
discarica come è già l'emendamento del PD, nel quale si cancella la
parte riguardante
"al momento"
, crediamo che bisogna essere
chiari su questo aspetto e la stessa popolazione ci tiene a sapere
quale sarà la scelta. Evidentemente fra 20 anni le cose
cambieranno, ma questo
"al momento"
lascia un dubbio che
forse è meglio eliminare. Per quanto riguarda l'impianto, per
questo aspetto che viene un po' enfatizzato della sperimentazione e
dell'innovazione, crediamo che debba essere più chiarificato, in
effetti proponiamo mediante tecnologia di provata sostenibilità
ambientale, come il trattamento meccanico biologico, che fra
l'altro era stato citato dal Presidente nella riunione di cui si
parlava prima...
Sostanzialmente l'emendamento ha questi obiettivi.
Président
- La parole au Conseiller Secrétaire
Tibaldi.
Tibaldi (PdL)
- Il nostro gruppo non voterà l'emendamento
n. 1 per il semplice fatto che è di segno opposto a quanto
stabilito nella delibera oggetto di esame. Nella delibera che
stiamo esaminando si dice in maniera chiara, perlomeno per quanto
riguarda il tenore letterale, che il Consiglio regionale delibera
di propendere per una valorizzazione energetica dei rifiuti, questo
è il punto n. 1, e per noi questa propensione va nella direzione
auspicata anche se poi i tempi e i modi sono indicati in maniera
generica, ma sta di fatto che il principio della valorizzazione
energetica viene ribadito e sottolineato. Nel vostro emendamento
invece c'è tutto un ventaglio di azioni diverse che non
corrispondono ad una soluzione della problematica dello smaltimento
dei rifiuti in Valle d'Aosta, ma tendono a dare delle risposte che
sono assolutamente frammentarie e parziali.
Per questa ragione l'emendamento n. 1 noi non lo votiamo,
voteremo contro.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Per quanto riguarda l'emendamento n. 1,
non si aggiunge molto a quanto già scritto, in particolare
sull'ordine delle azioni è vero che la gerarchia europea, che è ben
chiara e che è legge, mette questo ordine, però noi abbiamo voluto
privilegiare la logica con cui si opera: allora si possono ridurre
a monte i rifiuti, se si interviene in questa logica. A noi quindi
sembrava una logica di fattibilità più aderente ad un percorso
operativo, di fatto le singole azioni ci sono. Come ho detto
ampiamente ieri e come ha ribadito il collega Comé, si sta già
lavorando operativamente su quello che voi indicate al primo punto,
il piano di azioni volte alla riduzione. Noi quindi proporremmo di
mantenere questo ordine logico nel percorso di operatività, che
permette di essere concretamente attivi nella riduzione dei
rifiuti.
Per quanto riguarda il concetto di temporaneità,
"al
momento"
, come ho detto prima, è stato voluto perché si
riferisce ad un insieme di operazioni e di azioni sulla discarica,
al momento non si interviene sulla bonifica, ma certamente questa
prima o poi andrà messa in conto. Una bonifica che passerà
attraverso azioni che qualche tecnico ci ha illustrato e indicato
nella Commissione, che passava anche per vie diverse rispetto al
landfill mining
.
Per quanto riguarda il discorso di propendere principalmente ad
una valorizzazione di materie dei rifiuti, questo di fatto è ovvio,
perché è compreso nel piano. Dove si parla di valorizzazione di
materia vuol dire fare la differenziata, con cui recuperiamo e
valorizziamo la materia. Il senso di mettere "valorizzazione
energetica", con le critiche per cui forse non era chiaro che si
passava attraverso il fuoco, come ha detto il collega Tibaldi, è
proprio in un'ottica di trasparenza, di non trassare nel messaggio,
di dire: "guardate, noi facciamo un trattamento, la direzione è
quella di bruciare". Ora non si può forse proprio scrivere
"bruciare"
, usiamo un termine più consono e quindi parliamo
di valorizzazione energetica.
(interruzione del Consigliere Segretario Tibaldi, fuori
microfono)
Mi sembra che parlare di valorizzazione energetica sia
inequivocabile.
Per quanto riguarda
"globale"
, viceversa pensiamo sia
peggiorativo aggiungere
"globale"
, perché è proprio da una
valutazione degli impatti locali che possono emergere maggiori
criticità sul nostro territorio.
Per quanto riguarda infine tutto il discorso sulla frazione
umida, anzitutto rendiamoci conto che stiamo parlando di una
frazione che è il 10 percento dell'indifferenziato, ossia parliamo
di 4.000 tonn/anno, ma, detto questo, questo atto dà piuttosto
degli indirizzi generali politici che poi andranno declinati
operativamente in una fase successiva, dove nel dettaglio andremo
ad individuare le varie modalità, le migliori, per gestire anche
queste frazioni. Ricordo, come è già stato detto dal Presidente,
che ci sono già indicazioni in questo senso, incentivi al
compostaggio domestico e poi ci sarà un'attenzione anche per le
altre azioni. Per tale motivo non accettiamo questo primo
emendamento.
Président
- Je soumets au vote l'amendement n° 1 présenté
par le groupe Vallée d'Aoste Vive-Renouveau, qui récite:
Emendamento
I1 punto 1) del dispositivo è sostituito dal
seguente:
"1) di approvare i seguenti orientamenti per pervenire alla
definizione del nuovo sistema di trattamento dei rifiuti in Valle
d'Aosta finalizzati all'adeguamento del Piano regionale di gestione
dei rifiuti approvato con deliberazione del Consiglio regionale n.
3188/XI, del 15 aprile 2003, previsto dalla legge regionale 3
dicembre 2007, n. 31 "Nuove disposizioni in materia di gestione dei
rifiuti":
- di avviare un piano di azioni volte alla riduzione e
prevenzione nella produzione dei rifiuti;
- di proseguire in azioni di informazione e sensibilizzazione
dell'utenza;
- di potenziare le attività finalizzate a perseguire livelli
importanti di raccolta differenziata anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
- di avviare la raccolta della frazione organica con modalità
che tengano conto della densità abitativa e di realizzare un unico
centro di raccolta per la produzione di compost di qualità
utilizzabile per ripristini ambientali;
- di propendere principalmente per una valorizzazione di
materia dei rifiuti e energetica per la parte residuale;
- di avviare la produzione di combustibile da rifiuto (CdR)
di alta qualità mediante tecnologie di provata sostenibilità
ambientale come il trattamento meccanico biologico da destinare
alla valorizzazione energetica anche in impianti di cogenerazione e
teleriscaldamento che possano garantire un ulteriore contenimento
dell'impatto su scala regionale e globale;
- di non procedere alle operazioni di smantellamento della
discarica controllata di Brissogne in considerazione del fatto che
l'azione di contenimento degli impatti connessi con la discarica
stessa può essere attuata ricorrendo a tecniche di messa in
sicurezza senza attivare un "landfill mining" con il conseguente
avvio dei rifiuti estratti ad un impianto di
termovalorizzazione;".
Conseillers présents et votants: 30
Pour: 7
Contre: 23
Le Conseil n'approuve pas.
Président
- Nous avons l'amendement n° 1 présenté par le
groupe Partito Democratico.
La parole au Conseiller Rigo.
Rigo (PD)
- Grazie, Presidente. Le nostre sono proposte
molto più modeste, proposte che vogliono essere suggerimenti nella
chiarezza di lettura della deliberazione, ossia la deliberazione
traccia un percorso condiviso largamente fino ad oggi. Ecco così
deve essere secondo noi oggi la deliberazione e tutti quanti hanno
detto... lo ha detto il Presidente della Giunta che per costruire
insieme la migliore strategia possibile per risolvere un problema
che è reale, come quello dello smaltimento dei rifiuti in Valle
d'Aosta, non si può prescindere da una politica volta alla
riduzione della produzione innanzitutto di rifiuti e un deciso
aumento della raccolta differenziata. Lo capiamo benissimo che c'è
una logica di fattibilità, un percorso operativo, ma dobbiamo nella
deliberazione fare anche cultura, dare un segnale, poi l'ordine dei
fattori ovviamente è l'Amministrazione che dovrà curarli nella sua
interezza, ma noi dobbiamo anche dimostrare che dal Consiglio
regionale nei suoi atti determinanti questo problema della
produzione di rifiuti, questo deciso aumento nell'indirizzo della
raccolta differenziata deve essere un percorso politico chiaro.
Segna un'indicazione di una strategia politica e di credibilità,
quindi di strategia politica nei confronti dei cittadini che devono
poi applicare quella strategia politica, per questo, senza cambiare
le parole, abbiamo cambiato neanche l'ordine, ma i segnetti, perché
non c'è 1, 2, 3 o 4, ci sono dei segni, ma anche i segni molte
volte sono importanti.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Come già detto prima, l'ordine non è di
importanza, l'ordine è di fattibilità; quindi non è proprio una
gerarchia, non è come nella direttiva dove è esplicitato: qui c'è
un ordine logico di fattibilità in cui noi non possiamo comunque
prescindere dagli ordini gerarchici. Sul fatto che il cittadino
abbia un messaggio più chiaro, mi permetto di dire che forse non è
che il cittadino prende la delibera e la applica, ci saranno poi
tutte le azioni concrete che come amministrazione mettiamo in
campo.
(interruzione del Consigliere Rigo, fuori microfono)
Rollandin (UV)
- ... lo faremo negli atti...
Zublena (UV)
- ... Per questo motivo non accoglieremo
l'emendamento.
Président
- Je soumets au vote l'amendement n° 1 présenté
par le groupe Partito Democratico, qui récite:
Emendamento
Punto 1) del dispositivo
Gli orientamenti che nell'ordine si trovano al 4° e al 5°
posto sono collocati rispettivamente al 1° e al 2° posto.
Conseillers présents et votants: 29
Pour: 7
Contre: 22
Le Conseil n'approuve pas.
Président
- Nous avons l'amendement n° 2 présenté par le
groupe Partito Democratico. Gentiment je prierais le collègue Rigo
de vouloir illustrer l'amendement n° 3.
La parole au Conseiller Rigo.
Rigo (PD)
- Era già mia intenzione, perché anche questi
due emendamenti... innanzitutto ci pare pleonastica oggi la
locuzione
"al momento"
proprio per le considerazioni fatte e
svolte. Per la chiarezza, perché è un problema delicato, dove anche
qui dobbiamo muoverci con circospezione, dobbiamo convincere. Anche
qui per questo evitiamo letture diverse, non omogenee delle
deliberazioni e allora se vogliamo la chiarezza, credo che in
questo momento dire di non procedere alle operazioni di
smantellamento è una cosa che avviene oggi, è una decisione di
oggi. Abbiamo visto che questa è una prima fase di un percorso che
la Commissione dovrà - sono convinto che il Presidente lo farà -
attentamente seguire e valutare di concerto con l'Assessore. Oggi
allora crediamo sia pleonastico questo riferirsi
"al
momento"
, così come
"con il conseguente avvio dei rifiuti
estratti ad un impianto di termovalorizzazione"
, mettiamo il
punto alla discussione di oggi, solo per quello. Non cambia
nulla.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Su questo punto è stato già detto sia
nell'intervento del Presidente, sia nel mio; nell'emendamento n. 1
il fatto di dire
"al momento"
si riferisce ad un insieme di
azioni, in particolare a quelle di bonifica della discarica, per
cui riteniamo di doverlo mantenere proprio per una chiarezza di
intenzioni, quindi non accogliamo questo emendamento.
Président
- Je soumets au vote l'amendement n° 2 présenté
par le groupe Partito Democratico, qui récite:
Emendamento
Punto 1) del dispositivo
Nell'orientamento: "di non procedere..." è soppressa la
locuzione "al momento".
Conseillers présents et votants: 30
Pour: 7
Contre: 23
Le Conseil n'approuve pas.
Président
- Je soumets au vote l'amendement n° 3 présenté
par le groupe Partito Democratico, qui récite:
Emendamento
Punto 1) del dispositivo
Nell'orientamento: "di non procedere..." è soppressa
l'espressione finale: "con il conseguente avvio dei rifiuti
estratti ad un impianto di termovalorizzazione.".
Conseillers présents et votants: 30
Pour: 7
Contre: 23
Le Conseil n'approuve pas.
Président
- Nous avons l'amendement n° 2 présenté par le
groupe Vallée d'Aoste Vive-Renouveau.
La parole au Conseiller Bertin.
Bertin (VdAV-R)
- Lo illustro con l'emendamento n. 3,
perché si ispira alla stessa logica.
"Tecnologicamente
innovativo"
si sostituisce con
"di comprovata sostenibilità
ambientale"
. Questo
"tecnologicamente innovativo"
ci
pare un po' strano, nel senso che è un po' indeterminato, può
essere interpretato in tanti modi, non ci sembrava qualcosa che
qualificasse particolarmente la cosa, per il resto abbiamo
conseguentemente sostituito
"innovativo"
con
"efficace"
.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Su questi punti:
"efficace"
,
eccetera, credo siano esplicitazioni non rilevanti, perché sono già
contenute nella formulazione della proposta e della scelta perché
credo che al centro si sia posta l'attenzione alla riduzione degli
impatti ambientali, per questo motivo non accoglieremo questi
emendamenti.
Président
- Je soumets au vote l'amendement n° 2 présenté
par le groupe Vallée d'Aoste Vive-Renouveau, qui récite:
Emendamento
Al punto 2) del dispositivo le parole "tecnologicamente
innovativo," sono sostituite dalle parole "di comprovata
sostenibilità ambientale anche".
Conseillers présents et votants: 28
Pour: 7
Contre: 21
Le Conseil n'approuve pas.
Président
- Je soumets au vote l'amendement n° 3 présenté
par le groupe Vallée d'Aoste Vive-Renouveau, qui récite:
Emendamento
Al punto 3) del dispositivo la parola "innovativo" è
sostituita dalla parola "efficace".
Conseillers présents et votants: 28
Pour: 7
Contre: 21
Le Conseil n'approuve pas.
Président
- La parole au Conseiller Louvin, pour
déclaration de vote.
Louvin (VdAV-R)
- Grazie, Presidente. La conclusione di
questo dibattito ha evidenziato ci pare in modo più netto il
permanere di alcune zone grigie e di alcune differenze che sono
state correttamente messe in evidenza. Ci sono differenze più di
natura formale, come quelle sull'ordine delle azioni da
intraprendere, non è su queste cose che si fossilizza il gruppo di
Vallée d'Aoste Vive-Renouveau, ci sono invece questioni di più
grande spessore, che fanno la distinzione. Una di queste è la
debole convinzione con la quale ci si muove per quanto riguarda il
trattamento dell'organico e le questioni del compostaggio, le
abbiamo sentite trattare con sufficienza come questioni sulle quali
si può fare, ma non più di quel tanto. Noi siamo convinti che
un'azione diversa sia decisamente più incisiva, sia possibile e
realizzabile nel nostro contesto valdostano, non solo nelle aree
montane, non solo nelle vallate laterali, ma anche su scala
dell'intera regione anche attraverso l'istituzione di un centro
unico per la produzione del
compost
. La differenza più
significativa che permane è stata messa in evidenza intorno alla
questione dell'utilizzo in loco, ossia in Valle d'Aosta del
combustibile da rifiuto di qualità. Ha detto correttamente il
Presidente della Regione: "qui sta la differenza", sì, noi siamo
perché se possibile - e noi riteniamo che questo sia possibile e
praticabile - sia valutata l'opportunità di non utilizzare nel
ciclo regionale questo combustibile. È vero, è un combustibile per
il quale oggi ci sono degli incentivi, ci sono i cosiddetti
"certificati verdi"; intorno ai certificati verdi si apre un
capitolo di discussione sull'utilizzo di questi fondi, di queste
incentivazioni che sono state fortemente orientate dalle
lobby
energetiche in direzione anche di metodiche non
certamente virtuose dal punto di vista ambientale e sono
personalmente convinto, ma credo che siano in molti ad essere
convinti che queste incentivazioni e questi certificati verdi molto
presto spariranno per quanto riguarda questa tipologia di
combustibili. Non abbiamo alcuna certezza, il problema naturalmente
sarà discusso in altro loco e né il collega Marguerettaz, né io
saremo per il momento lì a discuterne, ma è sicuramente una
questione sulla quale è probabile che l'Unione europea qualche
bacchettata anche all'Italia andrà a darla. Noi non facciamo
affidamento su questo tipo di incentivazione, ma soprattutto per
ragioni di qualità ambientale riteniamo dubbia l'opportunità di
utilizzare questo combustibile; non sottoscriveremo sicuramente
l'opinione del Presidente della Regione che parla di utilizzo
tranquillo di questo combustibile per le finalità anche di
riscaldamento della città di Aosta. Certo, siamo in un divenire,
siamo in una situazione nella quale molte cose potranno ancora
cambiare, ma non ci sembra che l'aver tracciato con una tale
fermezza e convinzione la via del prossimo futuro sia una scelta da
noi condivisibile.
L'altro aspetto sul quale, senza ripetere questioni che ci siamo
già dette, dissentiamo, ma qui dissentiamo profondamente
dall'impostazione del Governo regionale, è l'atteggiamento
paternalistico con il quale vengono trattate ampie frazioni
dell'opinione pubblica, certamente non manipolate e tanto meno
manipolate da noi, ma che hanno fatto di una convinzione civica, di
una convinzione di lavorare per una qualità dell'ambiente oggi e
delle future generazioni una propria missione e un proprio impegno
sociale. Il fatto di deridere queste parti della nostra opinione
pubblica regionale, queste parti della nostra cittadinanza come
brava gente, anche magari un po' gonzi da manipolare, non ci piace,
riteniamo questo un atteggiamento di sufficienza con il quale viene
trattata questa parte dell'opinione pubblica valdostana, quale che
sia la sua convinzione politica se di Destra, di Sinistra, di
Centro o agnostica, non ci interessa, ma i comitati che sono sorti,
gli organismi che si sono attivati in questo, ma direi anche degli
Amministratori e non solo regionali, degli Amministratori comunali,
delle persone che a livello individuale o collettivo si sono messe
con piena libertà e coscienza, questo atteggiamento paternalistico
di una Regione che sa sempre meglio degli altri dove si sta andando
- in fondo basta informarli, basta fare una conferenza, dire quello
che si è deciso ed è già tanto se lo diciamo! -, ecco questo è uno
stile di governo della cosa pubblica rispetto al quale siamo
veramente all'opposizione, questo è un discrimine politico. Le
discriminanti tecniche sono già state analizzate e puntualmente
evidenziate, non aggiungiamo null'altro se non un annuncio di un
voto di astensione, motivato da queste ragioni, sulla delibera in
questione della quale - non sto a ripeterlo - apprezziamo alcuni
presupposti a monte, ma non tutte le derivate a valle.
Président
- La parole au Conseiller Rigo.
Rigo (PD)
- Grazie, Presidente. Crediamo sia stato fatto
oggi un passo significativo in una direzione che ci convince. Non è
ancora definito questo percorso, ci sono ancora perplessità come
hanno evidenziato bene alcuni Consiglieri, dubbi, dobbiamo
approfondire alcuni settori, alcuni interventi, lo hanno ricordato
anche i membri del Governo regionale. Ci sono quindi questioni che
devono essere chiarite, che seguiremo nei prossimi giorni e che
cercheremo di seguire nei prossimi mesi per valutare attentamente
l'evolversi della deliberazione. Auspico però che quel confronto
che è stato necessario, che è stato anche reale, con quella
passione di cui i giovani sono portatori, quei giovani che non
hanno pregiudizi ideologici, deve continuare. Abbiamo bisogno non
solo del confronto, ma abbiamo bisogno della voglia di fare
politica della nuova generazione, ne ha bisogno il futuro di questa
Regione, che non può limitarsi solamente ad ascoltare, ma deve
"aprire" con loro, con un dialogo che hanno fino ad ieri rifiutato.
Bene, lanciamogli un segnale, loro forse ci hanno lanciato un
segnale, dobbiamo raccoglierlo. In questa direzione quindi vogliamo
guardare in positivo, per questo il nostro sarà un voto
positivo.
Président
- La parole au Président de la Région,
Rollandin.
Rollandin (UV)
- Molto brevemente, per sottolineare due
aspetti in particolare che nella discussione sono emersi quasi come
differenze: il primo è sull'atteggiamento nei confronti di quello
che può essere il dialogo e quello che è stato ancora ricordato dal
Consigliere Rigo, un confronto serio e corretto con chi ha e deve
essere contattato per... Su questo non abbiamo dubbi, lo abbiamo
dimostrato in ogni momento, siamo disponibili al confronto, lo
abbiamo anche sollecitato, abbiamo partecipato in tutte le
occasioni dove c'è stato dibattito dando risposte e spiegando
perché venivano prese alcune decisioni. Non ci siamo mai sottratti
alla discussione, lo abbiamo fatto per l'aeroporto, lo abbiamo
fatto in altre occasioni, lo abbiamo fatto per i rifiuti e
continueremo a farlo, quindi condividiamo in pieno questa metodica.
Un breve cenno nell'ambito di quella che è stata una sottolineatura
della classifica, vorrei ricordare che non c'era una numerazione,
quindi ne terremo conto anche per dare il giusto risalto ad una
sottolineatura corretta.
Per quanto riguarda invece l'interpretazione data su quello che
ho detto nel merito delle associazioni, ho detto che le stesse
hanno dei pregi e pubblicamente sono state ringraziate per questo.
Non c'è stato in alcun modo un atteggiamento paternalistico da
parte nostra, abbiamo solo voluto dire che ci convince meno quando
una forza politica vuole "mettere il cappello" su qualcosa o
qualcuno. Credo che vi sia da parte di tutti un apprezzamento per
la disponibilità della gente al dibattito, lo abbiamo
risottolineato, ci convince di meno questo ultimo passaggio fatto
in tale direzione. Come ci convince poco l'atteggiamento di chi
arriva al CdR di qualità e poi dice: "però questo bruciamolo
fuori", questo, lo abbiamo detto anche pubblicamente, rasenta
"l'effetto Nimby": "va bene fare alcune cose, ma facciamolo nel
campo del vicino". Se l'operazione deve essere fatta, perché del
CdR di qualità quello che deve essere fatto che sia fatto in Valle
d'Aosta o in Piemonte i risultati sono gli stessi; abbiamo per
fortuna anche sotto questo profilo un supporto tecnicamente valido
in tutti questi ambiti come lo è anche in ambiti più delicati, come
l'analisi del pellet, l'attenzione all'ambiente è garantita da una
struttura regionale che è l'ARPA, che lavora in questa direzione
con competenza e con grande attenzione. Il fatto che ci siano
queste disponibilità per noi è una garanzia, il fatto che si tenda
a dire: "è meglio se il CdR di qualità viene portato fuori", questo
noi non lo condividiamo, perché se il CdR deve essere utilizzato, è
meglio che lo utilizziamo nel punto più vicino, anche perché ci
sarebbe un passaggio in più nel prendere questo materiale e
trasportarlo e il trasporto notoriamente non è un elemento che
facilita a livello ambientale una politica che mi sembra sia
portata avanti da alcune parti, meno si trasporta, meno si fanno
danni all'ambiente. Noi quindi andiamo in tale direzione, perché
siamo convinti che questa sia la soluzione ottimale. Grazie.
Président
- Je soumets au vote l'acte:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
