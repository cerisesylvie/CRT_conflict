Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2265 del 7 giugno 1991 - Resoconto
OGGETTO N. 2265/IX Predisposizione degli atti per
l'affidamento della futura gestione della Casa da Gioco di
Saint-Vincent.
Errore. L'origine riferimento non è stata trovata.
Presidente
Do lettura della proposta di deliberazione
iscritta al punto 1 dell'ordine del giorno.
Deliberazione Il Consiglio
Constatato l'approssimarsi delle scadenze delle convenzioni
relative alla gestione della Casa da Gioco di Saint-Vincent;
Tenuto conto che, ai sensi dell'articolo 2 del contratto
relativo alla Convenzione Regione-SITAV in data 16 febbraio 1978,
rep. n. 5099, modificato dall'articolo 3 del contratto 7 agosto
1979, rep. 5499, la scadenza relativa alla gestione della Casa da
Gioco di Saint-Vincent è fissata al 7 febbraio 1992 e che, ai sensi
dell'articolo 1 del Contratto in data 12 dicembre 1986, rep. n.
7382, la scadenza della gestione dei giochi "americani" è fissata
al 31 dicembre 1991;
Considerato che, apparendo opportuno esperire un'unica procedura
per il rinnovo delle Convenzioni di cui trattasi, è già stata
inoltrata apposita proposta tendente a rendere concomitanti i
termini di scadenza di entrambe le convenzioni, prorogando al 7
febbraio 1992 la durata della convenzione relativa alla gestione
dei cosiddetti giochi "americani";
Ritenuto necessario predisporre per tempo gli atti relativi alla
preselezione delle società per l'accertamento del possesso dei
requisiti ritenuti necessari ai fini della concessione;
Rilevato che la nuova concessione deve essere lo strumento per
realizzare una strategia di lungo respiro che consenta alla Regione
di perseguire un certo numero di obiettivi che possono essere così
sintetizzati:
- adozione di un piano di aumento e riqualificazione degli spazi
e delle attrezzature destinati al gioco, nonché delle strutture
alberghiere e di supporto turistico e logistico strettamente
connesse alla Casa da Gioco;
- determinazione del riparto a favore della Regione al livello
massimo compatibile con l'equilibrio economico-finanziario del
concessionario;
- revisione dell'articolo 13 della Convenzione vigente, per
quanto attiene l'onere a carico della Regione sul costo del
lavoro;
- finanziamento dei due fondi separati per la promozione del
gioco e delle attività culturali e turistiche da parte di Regione e
concessionario in misura pari alle quote di riparto o al beneficio
che le due parti ottengono dall'investimento promozionale;
- clausola per l'acquisizione da parte della Regione di tutte le
nuove iniziative immobiliari inerenti al gioco non appena costruite
e, a fine concessione, anche delle opere accessorie ai giochi;
- trasparenza dell'azionariato della concessionaria;
- certificazione dei bilanci della società concessionaria e
obbligo di inviare la repertoristica mensile;
- disponibilità della Società concessionaria a prevedere
nell'atto costitutivo la nomina da parte della Regione di almeno un
consigliere di amministrazione ed un sindaco;
Inoltre, considerata l'estrema particolarità della gestione di
una Casa da Gioco di così grandi dimensioni, si ritiene opportuno
richiedere, in capo al concessionario, una serie di requisiti molto
specifici, che vanno da una necessaria esperienza nel settore ad
una consistenza patrimoniale e finanziaria tale da fornire garanzie
sia per la continuità degli introiti, sia per l'effettuazione di un
piano di investimenti per migliorare le strutture di gioco e
turistiche;
Per quanto attiene alle modalità per l'assegnazione delle
concessioni, tenuto conto degli obiettivi da perseguire (livello di
introiti, sicurezza degli introiti e affidabilità del
concessionario) e soprattutto in relazione all'entità delle
componenti variabili da inserire nel nuovo contratto (percentuale o
percentuali di riparto, oneri promozionali, trasparenza della
futura gestione, strategia di riqualificazione e ampliamento della
Casa da Gioco, opere ad essa funzionali, clausola per
l'acquisizione delle strutture collegate), si ritiene necessario
limitare le ditte da ammettere attraverso una preventiva selezione
con pubblici avvisi di partecipazione, contenenti l'indicazione dei
requisiti ritenuti necessari;
delibera
1) di diramare un pubblico avviso, da inserire su almeno due
quotidiani a diffusione nazionale ed internazionale, per invitare
tutte le Società che abbiano interesse alla concessione per la
gestione della Casa da Gioco di Saint-Vincent, ad inoltrare
all'Amministrazione regionale idonea documentazione da cui risulti
il possesso dei seguenti requisiti:
- Tipo di società:
Società per azioni con capitale sociale interamente versato di
almeno dieci miliardi con disponibilità, in caso di concessione, a
trasferire la propria sede legale e fiscale in Valle d'Aosta e a
modificare l'atto costitutivo attribuendo alla Regione la nomina di
un amministratore e di un sindaco (articolo 2459 C.C.);
- Esperienza di gestione:
i candidati devono poter dimostrare il successo della gestione
per almeno un periodo di cinque anni di una Casa da Gioco italiana
o estera. In alternativa a questo requisito i candidati dovranno
dimostrare la titolarità di gestione di attività imprenditoriali o
finanziarie di livello economico ed organizzativo non inferiore
all'appalto in questione nonché produrre analiticamente dati
completi sulla composizione del capitale sociale e
dell'azionariato, allegando infine elementi conoscitivi sulle
capacità dei quadri dirigenziali in ordine alle attività
intraprese
- Garanzia sugli introiti:
dovranno essere prodotte garanzie patrimoniali o equipollenti in
misura non inferiore al 30 per cento dell'ammontare annuo degli
introiti spettanti annualmente alla Regione, indicati in lire 140
miliardi;
- Accettazione strategia:
a) accettazione di un piano investimenti per almeno 140 miliardi
per attività di gioco e turistiche legate allo sviluppo della Casa
da Gioco;
b) disponibilità di infrastrutture accessorie alla Casa da Gioco
o di capitali sufficienti a rilevarle o costruirle;
2) di rinviare a successivo provvedimento l'individuazione del
tipo di gara da esperire per la scelta del contraente tra le
Società che avranno dimostrato di possedere i requisiti di cui al
punto 1).
Presidente
ha chiesto la parola il Presidente
della Giunta, Bondaz; ne ha facoltà.
Bondaz (DC)
Dopo la mancata accettazione, da parte
della minoranza, dell'iscrizione immediata all'ordine del giorno
del Consiglio regionale dell'oggetto oggi in discussione, ho
ritenuto opportuno chiedere la convocazione straordinaria del
Consiglio, perché sono profondamente convinto che non ci debba
essere un'ulteriore perdita di tempo nell'approfondimento dei
problemi del Casinò; innanzitutto perché essi sono di indubbia
rilevanza per la nostra Regione e poi perché, considerati i tempi
tecnici piuttosto lunghi, necessari alla definizione della
difficile e complessa problematica, non vorrei essere costretto di
qui a qualche mese a chiedere al Consiglio una proroga della
Concessione per la gestione della Casa da Gioco.
Credo che la Commissione competente, che si è riunita diverse
volte ed ha avuto l'opportunità di ascoltare in modo dettagliato la
società alla quale abbiamo commissionato un esame approfondito
della situazione della Casa da Gioco, cosa che - mi permetto di
sottolineare - è stata fatta per la prima volta da
un'Amministrazione regionale in occasione del rinnovo della Casa da
Gioco, abbia fatto un buon lavoro, sceverando e sfrondando i vari
problemi e credo inoltre che le risposte che ha ottenuto, possano
essere considerate sufficienti, anche se, trattandosi del rinnovo
di una concessione di così grande rilevanza, il dibattito
consiliare potrà avere una sua storia ed una sua immagine.
Fatte queste premesse, mi corre l'obbligo di relazionare al
Consiglio sugli obiettivi, sulle opportunità e sugli eventuali
rischi del rinnovo della concessione, anche nell'intento di creare,
per quanto possibile, quell'immagine di tranquillità e di
trasparenza amministrativa che ci eravamo riproposti di perseguire
all'atto della costituzione dell'attuale maggioranza
1) Obiettivi del rinnovo, opportunità e rischi.
Gli obiettivi che la Regione vuole conseguire in occasione del
presente rinnovo sono in sintesi i seguenti:
- garanzia di buon funzionamento del Casinò e mantenimento
quantomeno dei risultati economici attuali;
- conduzione del processo di rinnovo nella massima
trasparenza;
- "rottura dell'accerchiamento" costruito negli ultimi anni
dalla Sitav e trasferimento alla Regione del "patrimonio
immobiliare e gestionale" direttamente o indirettamente collegato
al gioco.
L'occasione del rinnovo comporta per la Regione l'opportunità di
verificare concretamente - per la prima volta dall'apertura del
Casinò - l'esistenza di alternative alla Sitav, credibili ed
affidabili.
Vorrei aggiungere che tutto ciò comporta anche dei rischi, come
quello di non trovare delle alternative o di entrare in una spirale
che ci porterebbe a trattare con la Sitav da posizioni di
difficoltà.
Ci sono almeno due buoni motivi per ricercare l'opportunità di
trasparenza:
- la possibilità di individuare un concessionario che
eventualmente offra nel complesso migliori garanzie rispetto alla
Sitav;
- il miglioramento della posizione negoziale della Regione nei
con-fronti della Sitav, in presenza di alternative almeno
confrontabili.
A mio giudizio, il rischio nasce dalla particolare situazione di
partenza non scevra di vincoli (posizione Sitav, contratto in
vigore, recenti vicende giudiziarie, eccetera) e consiste nella
possibilità che una non perfetta gestione del processo di rinnovo
porti ad una scelta obbligata non ottimale o comunque, nel caso di
assenza di alternative, a compromettere la trattativa con la
Sitav.
2) Il processo di rinnovo.
Credo di poter suggerire un processo di rinnovo in due fasi
distinte:
- fase di indagine esplorativa e di preselezione delle società
interessate alla concessione;
- fase di selezione del nuovo concessionario e fissazione delle
condizioni di rinnovo.
La prima fase (indagine esplorativa).
La prima fase si concretizza in un annuncio pubblicato su alcuni
quotidiani italiani ed esteri in cui si annuncia la scadenza della
concessione e si sollecitano le aziende interessate al rinnovo, ad
esprimere il loro interessamento.
Vengono altresì indicati alcuni parametri generali di gradimento
(maglie larghe), con l'obiettivo di favorire la più larga
parteci-pazione (opportuna in una fase di indagine), limitando da
subito la partecipazione di quelle società che risulterebbero
palesemente inadeguate per scarsità di risorse finanziarie e/o
manageriali.
La prima fase è stata impostata in modo che non possa
prefigu-rarsi come procedimento ufficiale (gara o appalto) e
l'annuncio è stato studiato in modo che non si prefiguri come bando
di concorso.
Visto il profondo lavoro di verifica condotto sul testo, con
l'ausilio di consulenti specializzati, è auspicabile che esso non
subisca modifiche.
La fase di preselezione si concluderà con la stesura di un
elenco dei candidati ritenuti credibili per la partecipazione al
procedi-mento per l'assegnazione della concessione e, in funzione
di ciò, con l'indicazione del procedimento suggerito per la seconda
fase di selezione.
Seconda fase (la selezione).
La seconda fase, che sarà sicuramente quella più delicata, si
svolgerà con modalità differenti a seconda del numero di imprese
valide, dichiaratesi interessate durante la prima fase.
Si possono ipotizzare i seguenti scenari:
a) esiste una pluralità di imprese interessate alla
concessione;
b) esistono solo due o tre imprese interessate;
c) solo la Sitav è interessata.
Nei casi b) e c) è consigliabile procedere al rinnovo della
concessione mediante una trattativa privata solo con Sitav (caso c)
o plurima (caso b). Nel caso a) sarà opportuno ricorrere ad un
procedimento formale di selezione che verrà scelto tra la
trattativa privata con gara ufficiosa o l'appalto concorso.
In entrambi i casi dovranno essere definiti in modo formale da
questo Consiglio regionale, i criteri specifici e vincolanti di
partecipazione (maglie strette) che verranno resi pubblici.
Mi sembra giusto esplicitare al Consiglio regionale le ragioni
per cui noi abbiamo ritenuto di procedere in due fasi.
Il procedimento indicato permette di raggiungere pragmaticamente
l'obiettivo della trasparenza reale, favorendo la più ampia
partecipazione di candidati alla concessione durante la prima
fase.
Nel contempo, lascia tuttavia aperta la possibilità di tarare le
modalità di selezione della seconda fase in modo ottimale per la
Regione in funzione dei candidati. In particolare, il
procedimento:
- permette di scegliere la modalità ottimale di gara da seguire
in rapporto al numero ed alle caratteristiche dei partecipanti,
evi-tando, se non sarà necessario, il ricorso ad una procedura
complessa;
- permette di definire meglio i contenuti del bando (prospetto
informativo, capitolato e programma) che sarà eventualmente
necessario approntare, in particolare per quello che riguarderà i
criteri analitici di partecipazione (maglie strette), che potranno
essere tarati in funzione delle candidature emerse dalla prima fase
di preselezione;
- evita di concedere alla Sitav vantaggi negoziali addizionali
nel caso non si creino valide alternative, permettendo di ricorrere
ancora ad una trattativa privata in cui nessuno dei parametri di
trattativa risulti vincolato da una procedura ufficiale.
Deve essere comunque chiaro che la preselezione non è un
procedimento ufficiale (gara) e l'annuncio relativo non è un bando
di concorso. Solo in questi termini può essere condotta questa fase
di indagine senza incorrere in rischi di impugnativa, che
metterebbero a repentaglio, adesso o in futuro, il regolare
funzionamento del Casinò. A tal fine, la stesura dell'annuncio e la
definizione dei criteri generali di partecipazione è stata condotta
con la massima cura, nell'intento di mantenerli in termini
generali, evitando che si prefigurino le condizioni di cui
sopra.
4) Mi sia consentito fare alcune considerazioni sul dibattito
avvenuto in sede di IV Commissione.
Nel corso della presentazione alla IV Commissione sono state
sollevate diverse questioni che hanno riguardato in particolare il
piano investimenti, il criterio della competenza tecnica ed il
trasferimento delle strutture accessorie.
A supporto delle scelte effettuate, mi sembra doveroso ricordare
quanto segue.
a) Piano investimenti.
La richiesta di disponibilità per 140 miliardi si ricollega alle
conclusioni dello Studio effettuato da Bain Cuneo. A questo
riguardo posso dire che ho accettato la richiesta di riduzione di
tale cifra a 70 miliardi di lire, emersa in sede di IV
Commissione.
Mi sembra che si sia dimostrato:
- che il mercato del gioco d'azzardo crescerà nei prossimi
anni;
- che, contemporaneamente, crescerà molto di più l'offerta
(svilup-po Casinò esistenti e nuovi Casinò) e quindi aumenterà la
compe-tizione;
c) che la posizione di dominanza del Casinò di Saint-Vincent
(sicuramente leader in Italia ed in Europa) corre seri rischi a
causa del deterioramento del servizio imposto dai limiti
strutturali esistenti;
- che l'impatto sociale del Casinò, pur positivo, è rimasto, a
mio giudizio, al di sotto delle potenzialità.
Diventava quindi logica ed auspicabile una strategia di sviluppo
equilibrata, che adeguasse l'offerta del gioco (soprattutto nel
senso del miglioramento delle condizioni in cui si svolge) e quella
dei servizi collaterali (essenzialmente parcheggi e strutture
turistico-alberghiere).
Da qui deriva il piano di investimenti già ricordato, il cui
valore dei fabbisogni, previsto in 140 miliardi, deve intendersi
come indicativo e che si pone comunque in termini riduttivi
rispetto a quanto proposto dalla Sitav.
Rinunciare a questo piano comporterebbe non solo la perdita
delle opportunità offerte dal mercato, ma soprattutto il rischio
concreto di un peggioramento delle posizioni del Casinò, che si
rifletterà inevitabilmente in una diminuzione degli incassi ed in
un aumento dei costi sociali.
A dimostrazione di quanto il rischio sia concreto, basta
ricordare che, proprio in questi giorni, i programmi di aggressivo
sviluppo elaborati dal Casinò di Campione hanno assunto veste
ufficiale con l'approvazione da parte del Comune.
b) Competenza tecnica.
Mi sembra che si stia creando molta confusione attorno a questo
tema, al punto che da un componente della IV Commissione è venuta
addirittura l'interpretazione che esso debba essere letto in chiave
negativa, partendo dall'assunto che tutte le società interessate
alla gestione di Casinò in Italia e all'estero, siano in qualche
modo coinvolte in attività illecite.
Ora, a parte l'estremizzazione della posizione, mi sembra che
candidature non in linea con i requisiti di affidabilità e
trasparenza possano essere più efficacemente contrastate con
indagini sulla composizione azionaria e non negando il possesso di
questo requisito, che appare anzi essenziale per garantire il buon
funzionamento del Casinò. Senza ritornare sull'argomento, ribadisco
che, mentre sono d'accordo a non richiedere il possesso di questo
requisito in fase di preselezione, per fare emergere le eventuali
candidature di società finanziarie "importanti", ritengo che nella
seconda fase non se ne potrà prescindere.
c) Strutture accessorie.
Credo che valgano le considerazioni svolte all'inizio, con
l'unico chiarimento che, nella formulazione suggerita, il requisito
richiesto deve garantire alla Regione la possibilità di trasferire
l'onere finanziario dell'operazione al nuovo Concessionario
all'inizio della Concessione, in maniera da assumerlo gradualmente
nel corso dell'intera durata.
Non è stato qui possibile quantificare detto onere, perché esso
potrebbe risultare assai variabile in funzione delle condizioni in
cui avverrà la trattativa.
5) Prossimi passi e la tempistica del rinnovo.
La decisione operativa più urgente è l'approvazione
dell'annuncio da parte del Consiglio, e la conseguente messa in
modo del processo di rinnovo.
Poiché le versioni italiana, francese ed inglese dell'annuncio
sono già state preparate ed impaginate, la loro pubblicazione può
avvenire entro pochi giorni dall'approvazione da parte del
Consiglio..
Si potrà ragionevolmente indicare il termine del 12 o 15 luglio
- ovviamente quello che il Consiglio riterrà più opportuno - per
ricevere le dichiarazioni di interesse da parte delle aziende.
Entro la fine di luglio si potrebbe rendere disponibile per la
Regione un parere tecnico sulla conformità delle aziende che hanno
risposto all'annuncio ed ai criteri generali in esso contenuti e,
di conseguenza, su di un'ipotesi di lavoro relativa alle modalità
della gara.
Sia nel caso di una trattativa privata (plurima o singola), sia
in quello di modalità più complesse (trattativa privata con gara
ufficiosa, appalto concorso), è ancora possibile completare le
procedure entro il dicembre del 1991.
E' tuttavia opportuno sottolineare che uno slittamento della
prima fase oltre il limite del 31 luglio comporterebbe il rischio
concreto di non riuscire a chiudere la trattativa entro la scadenza
della concessione attuale e la conseguente necessità di una sua
proroga.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Il 27 dicembre 1990, il nostro
Gruppo aveva presentato una mozione sul problema della scadenza
delle concessioni della Siser e della Sitav per la gestione della
Casa da Gioco. Nel primo punto della parte deliberativa si chiedeva
di impegnare la Giunta "a predisporre entro trenta giorni ed a
portare all'esame della competente Commissione consiliare e
successivamente alla votazione del Consiglio, un pubblico avviso
per la selezione delle società da ammettere alla gara per
l'affidamento della gestione della Casa da Gioco di
Saint-Vincent".
La discussione odierna sul pubblico avviso va appunto nel senso
della richiesta che anche il nostro Gruppo aveva fatto fin dalla
fine dell'anno scorso e quindi noi siamo d'accordo che ci sia un
pubblico avviso e che sia fatto rapidamente.
Ci sono tuttavia alcune diversità tra il modo in cui noi avremmo
voluto che fosse impostata questa procedura per il rinnovo della
concessione, rispetto a quella che si sta delineando adesso.
Intanto c'è un problema di ritardi, che evidentemente esiste e
che avrebbe potuto essere colmato se il Consiglio avesse accettato
fin dal mese di dicembre la mozione che noi avevamo presentato,
senza invece rinviarla ad una fase successiva, col solo risultato
di perdere altri sei mesi di tempo.
Ma c'è soprattutto la differenza sostanziale relativa al fatto
che il pubblico avviso da noi proposto preludeva ad una vera e
propria gara per l'aggiudicazione della gestione, da farsi
attraverso un'asta o una licitazione privata, secondo modalità da
definire; in questo caso invece noi facciamo un pubblico avviso, ma
non sappiamo ancora...
(...Interruzione del Presidente Bondaz...)
... sì, però non si sa che tipo di gara sarà...
Bondaz (DC)
(fuori microfono)
Lo deciderà
il Consiglio.
Riccarand (VA)
Sì, però non è assolutamente chiaro
se si tratterà di una gara, se di una trattativa privata...
Bondaz (DC)
(fuori microfono)
Se partecipa
uno solo, non si può fare altro la trattativa privata.
Riccarand (VA)
Se partecipa uno solo, si fa la
trattativa privata; se ce n'è più di uno non si fa più la
trattativa privata?...
(...Interruzione del Presidente Bondaz...)
...va bene, ma staremo a vedere. Resta il fatto che noi avevamo
già posto la questione, mentre ora non ci sembra chiaro che poi si
andrà ad una vera e propria gara; comunque ci riserveremo di vedere
come verrà impostata la questione dopo questo avviso pubblico.
Il problema di fondo è però rappresentato dalla griglia
costituita da questo pubblico avviso, che non è chiara - e la
vorremmo chiarire con la presentazione di alcuni emendamenti -
perché, a nostro avviso, manca di chiarezza sia negli obiettivi
della Regione Valle d'Aosta, sia nei requisiti da chiedere alle
società che vogliono gestire il Casinò o quantomeno manifestare il
loro interesse per la sua gestione.
Per quanto riguarda gli obiettivi, ci sono almeno tre nodi
importanti che non sono risolti da questo avviso.
Il primo nodo riguarda la questione delle dimensioni del Casinò
di Saint-Vincent. Sappiamo tutti che da tre anni la Sitav si è
fatta avanti con una proposta di ampliamento, che sostanzialmente
prevedeva più del raddoppio della Casa da Gioco, attraverso la
costruzione di un nuovo Casinò, definito "tecnologico", a Sud di
viale Piemonte e collegato con il vecchio edificio attraverso una
passerella aerea e tutta un'altra serie di parcheggi e di
strutture, per un investimento complessivo di 160 miliardi.
Questo piano della Sitav non è stato accettato dalla precedente
maggioranza, non è mai stato portato dalla precedente Giunta
all'esame e all'approvazione del Consiglio, perché, stando a quanto
mi risulta, non tutte le forze politiche della vecchia maggioranza
erano d'accordo su quel piano, non mi risulta che sia stato fatto
proprio dall'attuale maggioranza e dall'attuale Giunta e quindi
dovrebbe essere stato accantonato; ma in realtà, quando ho letto lo
studio della Bain Cuneo, vi ho sostanzialmente ritrovato il piano
della Sitav con una piccola correzione, cioè con un piccolo
ridimensionamento: invece di 160 miliardi di investimenti, lo
studio della Bain Cuneo suggeriva di limitarsi ad "almeno 140". Non
vedo poi che grande differenza ci possa essere fra "almeno 140" e
160 miliardi di lire.
Ecco, mi sembra che in questo avviso pubblico, nonostante le
correzioni significative proposte in sede di Commissione ed
accettate dalla Giunta, ci si muova nell'ottica del piano della
Sitav, nei confronti della quale, in sede di Commissione, abbiamo
potuto verificare che c'è un giudizio negativo di tutte le
organizzazioni sindacali, autonome e confederali e dei lavoratori
della Casa da Gioco, che si sono espressi in modo dettagliato ed
anche argomentato, contrario a questo progetto di ampliamento.
Vi sono del resto dei dati oggettivi che ci inducono a
considerare con preoccupazione un discorso di ampliamento di queste
dimensioni del Casinò. Sappiamo tutti che la Casa da Gioco di
Saint-Vincent è la più grande d'Europa, quella che ha più afflusso
di giocatori e più introiti; però sappiamo anche che questa
situazione è derivata dalla sostanziale condizione di monopolio che
tale Casa ha avuto su un'area molto popolosa e molto ricca del Nord
Italia.
Sappiamo tutti che questa situazione, da una parte, crea
problemi sociali e culturali delicati e discutibili, data la
dimensione del Casinò che, a nostro parere, è già troppo grande
rispetto alla Regione, ma, dall'altra, sappiamo che anche il
teorizzatore dello sviluppo quantitativo del Casinò nutre seri
dubbi che gli derivano da alcune normative nuove, in fase di
elaborazione a livello nazionale ed europeo, che porranno in modo
diverso anche la situazione del Casinò di Saint-Vincent.
E' a conoscenza del Consiglio che il Parlamento italiano ha in
fase molto avanzata d'esame un disegno di legge che prevede
aperture di Casinò in tutte le Regioni d'Italia, prospettiva questa
che evidentemente implicherebbe l'apertura di un Casinò e forse di
un Casinò e mezzo nella Regione Piemonte. Questa sarebbe una
circostanza che andrebbe ad intaccare fortemente la base
dell'utenza del Casinò di Saint-Vincent, che è essenzialmente
quella torinese e piemontese. Le previsioni fatte da chi ha
esaminato un po' il fenomeno e studiato le possibili ripercussioni
di questa legge, calcolano una riduzione di almeno il venti per
cento dell'afflusso e degli introiti della Casa da Gioco di
Saint-Vincent.
L'altro elemento d'incertezza è rappresentato dal Mercato Unico
Europeo, che porrà in modo diverso il problema della circolazione
dei cittadini in rapporto con le Case da Gioco e quindi anche sotto
questo aspetto la situazione particolare di cui ha potuto godere il
Casinò di Saint-Vincent è destinata a venire meno.
Rispetto a questa situazione, di notevole incertezza, a noi
sembra che andare a proporre oggi un piano come quello della Sitav,
sia un'operazione discutibile rispetto al tipo di sviluppo che
vogliamo noi, come Regione Valle d'Aosta, ma discutibile anche
facendo un ragionamento di tipo imprenditoriale sull'investimento e
sulla rendita economica di questi investimenti.
Ecco quindi che noi riteniamo di fondamentale importanza
riuscire a separare e distinguere il discorso del rinnovo della
conces-sione, che ha tempi brevi e che deve avere tempi rapidi per
evitare le proroghe, per cui deve concludersi nell'arco di pochi
mesi, da quello di strategia in funzione del tipo di Casinò che
vogliamo: se occorre veramente ampliarlo ancora, se occorre invece
riquali-ficarlo nel senso dei giochi francesi, se occorre puntare
ad un Casinò di prestigio piuttosto che ad un Casinò di massa, cioè
se il modello è Las Vegas oppure è quello di un casinò di prestigio
inserito in un'ottica culturale e turistica della nostra
Regione.
Resta il fatto però che i tempi per questa discussione e per la
definizione della strategia non sono necessariamente e, secondo
noi, non devono essere legati al discorso del rinnovo della
Concessione, da fare adesso, subito, in questi mesi della
concessione. Il Consiglio deve fare questo esame avendo a
disposizione tutto il tempo necessario anche per l'esame delle
normative giuridiche in via di trasformazione in Italia ed in
Europa.
La nostra proposta, quindi, è quella di sganciare nettamente le
due fasi; discorso del rinnovo delle convenzioni da farsi
urgentemente e discorso invece di strategia e di prospettiva futura
della Casa da Gioco, da farsi invece con una riflessione molto più
accurata.
Su questo però, secondo noi, non c'è chiarezza, perché qui si
parla sempre di "aumento... riqualificazione.... 140 miliardi di
investimenti...", però poi si dice che non servono per il raddoppio
del Casinò, almeno così è stato detto in Commissione, ma per
esigere una solidità finanziaria dalle società che vogliono
partecipare. Pertanto, pur ritenendo positivo e significativo il
primo passo della Commissione, che ha già chiesto di ridurre da 140
a 70 miliardi, a noi sembra comunque che questo punto debba essere
ulteriormente chiarito.
L'altro punto che non è ancora chiaro è quello di sapere se si
vuole tendere ad una gestione affidata ad un'unica società o a più
società, come avviene adesso. Sappiamo tutti infatti che adesso ci
sono due società, la Sitav e la Siser, anche se quest'ultima è in
realtà una controllata al 100 per cento della Sitav, per cui si
tratta pur sempre di un'unica società sdoppiata formalmente in
due.
Anche sotto questo aspetto ci sembra quindi necessario, per
ragioni di chiarezza e di un'unicità di gestione, che vi sia
un'unica società. Poiché in sede di Commissione non è emersa in
merito una grande chiarezza, noi chiediamo che fra gli obiettivi
della premessa, che sono indicati come obiettivi della Regione, sia
inserito anche quello che prevede che la Casa da Gioco abbia
un'unica gestione, da parte di un'unica società.
Il terzo punto in cui non c'è chiarezza è quello che riguarda la
cosiddetta "rottura dell'accerchiamento della Casa da Gioco", cioè
quel fenomeno per cui la Regione è proprietaria dell'edificio in
cui si svolgono i giochi, ma non dei parcheggi, dell'Hôtel Billia,
del Centro Congressi e di tutte le aree circostanti che,
evidentemente, sono funzionali alla gestione della Casa da
Gioco.
Qui si dice genericamente che la Regione dovrebbe acquisire
queste aree, genericamente definite "opere accessorie ai giochi".
Però questa affermazione della premessa è poi contraddetta dal
punto b) dell'accettazione della strategia, per cui ci sembra che
anche per questo aspetto sarebbe opportuno pervenire ad una
maggiore chiarezza.
Per quanto riguarda invece i requisiti da chiedere alle società,
a noi sembra che in questa fase di preselezione e di individuazione
delle società che possono partecipare alla gara, bisognerebbe
chiederne pochi, ma essenziali, che sono: solidità della società,
che la società sia cioè depositaria di solide garanzie
patrimoniali, che abbia una qualificata esperienza di gestione in
grandi strutture economiche...
Ci sembra però necessario che questa società sia in grado di
garantire anche un altro aspetto importante, sul quale invece non
troviamo niente e che è quello di garantire comunque l'impegno ad
assorbire, cioè a mantenere, gli attuali dipendenti della Sitav o
della Siser. Cosa ne sarebbe del personale se, in via del tutto
ipotetica, la società concessionaria non dovesse più essere la
Sitav? Ecco allora che fin dall'inizio noi dobbiamo porre come
condizione che i dipendenti della Sitav e della Siser al momento
del pubblico avviso, devono essere assorbiti dalla società
subentrante. Ci sembra che questo particolare sia di fondamentale
importanza per rendere effettivo un eventuale cambiamento di
società di gestione.
Quindi, a nostro avviso, la griglia che qui viene proposta deve
essere corretta in funzione degli obiettivi. A noi sembra che se
essa rimane così come è stata impostata dalla Giunta, configuri una
notevole difficoltà di partecipazione da parte di altre società,
perché vengono richiesti dei requisiti di capitale sociale, di
patrimonio e di investimenti che sono eccessivamente elevati.
Faccio solo un esempio relativo al tipo di società. Si chiede
che la società sia "una società per azioni con capitale sociale
interamente versato di almeno dieci miliardi", ciò vuol dire che
dovrà disporre di un capitale sociale di almeno trenta
miliardi...
(...Interruzione del Presidente Bondaz...)
...però, siccome il capitale versato può essere anche un terzo
del capitale sociale...
(...Interruzione del Presidente Bondaz...)
...qui si richiede "una società per azioni con capitale sociale
interamente versato di almeno dieci miliardi", il che vuol dire che
potrebbe trattarsi di una società con capitale di trenta miliardi,
dei quali ne potrebbe versare un terzo...
(...Interruzione del Presidente Bondaz...)
...è così ed io dico che questo è eccessivamente elevato, anche
perché, nell'articolo 8 ("Soggetto della concessione: requisiti e
condizioni") del Capitolato generale per la concessione della
gestione del Casinò municipale di Campione d'Italia di un paio
d'anni fa, si prevedeva: "Affinché la concessione possa essere
aggiudicata ad una società per azioni o in accomandita o a
responsabilità limitata è necessario che le azioni siano
nominative.... Il capitale interamente versato della società non
potrà essere inferiore a lire un miliardo".
Capisco che a Campione d'Italia pongano il requisito di uno
miliardo...
(...Interruzione del Presidente Bondaz...)
...capitale sociale di un miliardo di lire, interamente versato.
Possiamo certamente chiedere di più di un miliardo di lire, ma
dieci miliardi mi sembrano proprio uno sbarramento eccessivo.
Allo stesso modo, per quanto attiene alle esperienze di
gestione, è molto limitativa la clausola in cui si dice che possono
partecipare società in grado di "dimostrare il successo della
gestione per almeno un periodo di cinque anni di una Casa da Gioco
italiana o estera", ma in alternativa si precisa: "I candidati
dovranno dimostrare la titolarità di gestione di attività
imprenditoriali o finanziarie di livello economico ed organizzativo
non inferiore all'appalto in questione". Credo che dovrebbe essere
meglio quantificato il senso della dizione "non inferiore
all'appalto in questione", perché i parametri che potremmo prendere
in considerazione (introiti della Regione, introiti complessivi
della Casa da Gioco o introiti della Sitav o della Siser) e mi pare
che sia notevolmente elevata, anzi troppo elevata, anche l'ipotesi
di quantificazione fatta in quella bozza di avviso (140
miliardi).
Quando, tra le "garanzie sugli introiti", si dice: "Dovranno
essere prodotte garanzie patrimoniali o equipollenti in misura non
inferiore al 30 per cento dell'ammontare annuo degli introiti
spettanti annualmente alla Regione, indicati in lire 140 miliardi",
mi sembra che si chieda appunto una garanzia che è già più che
solida, per cui non mi sembra il caso di andarla a sovraccaricare
ulteriormente con un'altra serie di provvedimenti che, di fatto,
precluderebbero a molte società di partecipare. Su questo quindi
noi intendiamo presentare degli emendamenti.
I punti più controversi riguardano l'accettazione della
strategia, intanto perché mi sembra scorretto che noi andiamo a
chiedere a delle società interessate alla gestione della Casa da
Gioco di accettare una strategia che il Consiglio regionale non ha
mai neppure discusso. Quando mai il Consiglio regionale ha discusso
o fatto una scelta sulle nostre strategie relative al Casinò di
Saint-Vincent? Mai. Come facciamo, quindi, a dare per scontato che
la strategia della Regione tende ad avere "un piano di investimenti
per almeno 140 miliardi - adesso sono diventati 70 - per attività
di gioco e turistiche legate allo sviluppo della Casa da Gioco",
quando il Consiglio non ha mai fatto una tale scelta? Secondo noi,
quindi, questa scelta è da discutere.
Oltre tutto, l'accettazione di tale scelta è assolutamente
ininfluente, perché chiunque potrebbe dire: "Io accetto questo
requisito" e non capisco neppure che significato abbia
l'inserimento di tale clausola nell'avviso pubblico, se non come
scelta politica da far fare al Consiglio, camuffandola come scelta
tecnica da inserire nell'avviso.
Allo stesso modo è del tutto contraddittorio, rispetto alla
strategia della rottura dell'accerchiamento, il punto b), dove si
dice che "le società interessate a partecipare alla gestione,
devono dichiarare la disponibilità di infrastrutture accessorie
alla Casa da Gioco", perché in questo caso sappiamo che l'unica
società che può avere tale disponibilità di infrastrutture è la
Sitav, per cui la partecipazione sarebbe limitata alla Sitav.
Oppure si dice che queste società dovrebbero avere "capitali
sufficienti a rilevarle o costruirle". Intanto ci sarebbe da
chiedersi che cosa significa la dizione "capitali sufficienti".
Vuol forse dire 50, 150 o 250 miliardi? Qual è il capitale sociale
necessario per rilevare o costruire queste infrastrutture
accessorie? Quali sono queste...
(...Interruzione del Presidente Bondaz...)
... Intanto io dico che questo non è chiaro. E' chiaro però che
la Sitav, avendo queste disponibilità, può partecipare. Non è
chiaro, invece, quale altra società può partecipare e qual è il
livello di capitale richiesto.
Il problema di fondo però non è neppure questo, ma un altro,
cioè, quando noi diciamo che bisogna rompere l'accerchiamento Sitav
intorno alla Casa da Gioco, non diciamo che questo accerchiamento
deve passare dalla Sitav ad una società che si chiami in un altro
modo, ma che queste proprietà devono passare dalla Sitav alla
Regione.
Che senso ha allora chiedere a quello che partecipa se ha la
disponibilità delle strutture - in questo caso è la Sitav, che
quindi non è interessata - oppure se ha capitale sufficiente a
rilevarle? Il problema non è se questa società debba rilevarle o
meno, ma che la Regione abbia la possibilità di acquisire tali
strutture, in modo da rompere effettivamente quell'accerchiamento o
quel monopolio che da anni erano stati indicati come elementi
negativi.
Queste sono le nostre valutazioni su questo pubblico avviso, che
avevamo già espresso in sede di Commissione e che ribadiamo in
Consiglio. A nostro avviso in Commissione è già stato fatto un
significativo passo in avanti e ci sembra positivo quel
cambiamento.
Alla fine della discussione generale noi intendiamo presentare
degli ulteriori emendamenti con lo scopo non di contestare questo
documento, ma di renderlo più chiaro ed efficace, tale comunque da
divenire uno strumento capace di preludere ad una fase successiva
che si svolga nella chiarezza e ci permetta di raggiungere un
risultato positivo.
Presidente
Ha chiesto la parola il Vicepresidente
Bich; ne ha facoltà.
Bich (Ind)
Il mio intervento non vuole
assolutamente toccare problemi di strategia, sui quali peraltro ci
riserviamo di intervenire in seguito per precisare quello che deve
essere precisato da parte nostra, ma il metodo o le procedure con
cui si intende portare avanti l'avviso pubblico che oggi è in
discussione in Consiglio. Per questa ragione il mio intervento avrà
un rilievo puramente tecnico-amministrativo, dettato più che altro
dalla nostra poca o tanta esperienza.
A monte di tutto c'è il seguente interrogativo: l'avviso
pubblico di preselezione, che è stato portato in Commissione
("Rinnovo della concessione del Casino de la Vallée - Saint
Vincent") con la cosiddetta griglia per la definizione dei
requisiti, è lo stesso che sarà pubblicato sui giornali a grande
tiratura nazionale ed internazionale?...
(...Interruzione del Presidente Bondaz...)
...perché il discorso è il seguente: se l'obiettivo è quello di
superare, sia pure entro limiti ragionevoli, qualsiasi possibilità
di impugnativa da parte di società che si pongano in contrasto o
che abbiano interesse a creare contenzioso con l'Amministrazione
regionale, bisogna osservare che, tra gli obiettivi o i requisiti
posti in questo avviso pubblico ed il deliberato che noi ci
apprestiamo ad approvare o a modificare, c'è una differenza di
fondo; non solo, ma il bando o l'avviso non viene recepito dal
deliberato, nel cui ultimo punto ("accettazione strategia") c'è una
notevole contraddizione tra la lettera a) ("accettazione di un
piano di investimenti per almeno 140 miliardi per attività di gioco
e turistiche legate allo sviluppo della Casa da Gioco") ed il punto
in cui si parla di disponibilità finanziaria.
Non si tratta di aspetti ininfluenti e credo che bisognerebbe
verificare quale posizione prediligere tra le due, perché la
disponibilità finanziaria va accertata immediatamente, in modo che
ci sia la garanzia della disponibilità finanziaria, ma è una
questione ben diversa dall'accettazione di un piano.
Tra gli obiettivi dell'avviso si cita anche quello della
"trasparenza dell'azionariato della concessionaria", ma nel
deliberato che ci apprestiamo ad approvare...
(...Interruzione del Presidente Bondaz...)
... Io vorrei sapere per quale motivo il bando è stato dato alla
IV Commissione, della quale anch'io faccio parte. A noi è stato
chiesto di discutere sul bando, cosa che noi abbiamo fatto...
(...Interruzione del Presidente Bondaz...)
... Ecco, allora, se il Consiglio regionale delibera sui punti
trascritti sulla bozza di delibera, devo dire che le voci relative
alla trasparenza e alla affidabilità azionaria non compaiono nella
parte deliberativa, per cui bisogna riscrivere nella parte
deliberativa - cosa che mi sembra essenziale nella tecnica
amministrativo-legislativa - quanto è già detto in merito parte
narrativa.
L'altro aspetto concerne invece il fatto che la Giunta ci deve
dire se parla di accettazione di un piano di investimenti oppure di
disponibilità finanziarie per l'attuazione di questo piano, perché
si tratta di due cose ben diverse; non solo, ma trovo assolutamente
abnorme, per non dire qualcosa d'altro, che in Commissione sia
stata portata una bozza di avviso, su cui abbiamo discusso e ci
siamo confrontati con la Bain Cuneo - del resto questo non è altro
che l'elenco degli obiettivi predisposti dalla Bain Cuneo - e poi
qui ci ritroviamo con un deliberato completamente diverso...
(...Interruzione del Presidente Bondaz...)
...Il deliberato che hai portato oggi in discussione è
completamente diverso dal bando che ci è stato presentato a
supporto della discussione in sede di Commissione.
Per carità, voglio evitare di fare il diavolo, anche perché non
servirebbe a niente, ma rilevo questi due aspetti, per cui chiedo
alla Presidenza e alla Giunta di inserire nel deliberato il bando o
l'avviso pubblico, perché ci sembra indispensabile che sia il
Consiglio, come del resto si fa di solito, ad approvare i bandi di
preselezione o comunque i bandi preparatori per gare d'appalto o
per procedimenti concorsuali.
Poiché questo avviene in tutte le amministrazioni, chiedo che
avvenga anche in questo caso, anche a garanzia della certezza
dell'atto e della sicurezza che lo stesso non venga impugnato,
altrimenti entriamo in contraddizione con l'intento di non volere
un contenzioso successivo.
Presidente
Ha chiesto la parola il Consigliere
Milanesio; ne ha facoltà.
Milanesio (PSI)
Ritengo che la Giunta ed il suo
Presidente abbiano fatto bene a chiedere la convocazione di un
Consiglio straordinario per portare avanti la predisposizione degli
atti per la futura gestione della Casa da Gioco di
Saint-Vincent.
Ho ascoltato attentamente la relazione del Presidente e la
condivido in tutte le sue espressioni. Ho solo da muovere un
piccolo appunto al Presidente della Giunta, perché non capisco la
ragione per cui abbia ritenuto opportuno accettare una diminuzione
della cifra del piano d'investimenti, originariamente prevista in
140 miliardi, a 70 miliardi, esattamente la metà.
Ho sentito dire che in merito a questo piano d'investimenti non
c'è una strategia precisa. Credo che tutti a suo tempo abbiamo
avuto modo di ascoltare la relazione della Bain Cuneo, consulente
della Regione, nella quale non mi pare che sia stato quantificato,
con precisione la somma di denaro occorrente per una serie di
investimenti, però, anche se non sono state accolte nella loro
interezza le proposte avanzate dall'attuale società concessionaria,
mi sembra che su gran parte di esse venisse mantenuto un giudizio o
una valutazione di opportunità e quindi di congruità.
Mi sembra quindi un po' riduttivo accettare la proposta di
contenere in 70 miliardi un eventuale piano di investimenti. E'
vero che si dice "accettazione di un piano di investimenti per
almeno 70 miliardi..." e quindi si pone un limite inferiore e non
superiore, per cui mi sento un po' più tranquillizzato sotto questo
profilo. Se infatti si fanno dei conti, ci si può rendere
perfettamente edotti del fatto che per un piano di investimenti,
per modesto, congruo o importante che sia, 70 miliardi sono
assolutamente insufficienti.
Non credo neppure che qui si debba individuare una diversa
filosofia di approccio al problema della Casa da Gioco di
Saint-Vincent. Ho sentito in proposito delle strane teorie avanzate
in particolare dal Consigliere Riccarand, perché mi sembra che qui
si voglia legare il piano di investimenti e quindi di ampliamento
della Casa da Gioco, che è sempre stato ritenuto da tutti sempre
necessario, a vicende comunitarie, che a mio avviso non potranno
influire per nulla sulla vicenda della Casa da Gioco, mentre
certamente potrebbero influire le vicende legislative nazionali,
che però sembra siano ferme un'altra volta, circa la possibile
apertura di nuove Case da Gioco sul territorio nazionale.
Tutto questo però, a mio avviso, non ci deve portare ad un
ridimensionamento dei piani di investimento, ma semmai ad un loro
irrobustimento, perché, se in Italia dovessero essere aperte altre
Case da Gioco, non ci dovremmo dimenticare che la gente che gioca -
è inutile nasconderselo - ama frequentare gli "stabilimenti di
gioco" dotati di un'offerta completa, di quella professionalità e
di quella capacità di agglomerazione delle quali altre eventuali
Case da Gioco non potrebbero disporre per l'immediato e chissà
quanti anni dovrebbero impiegare per poterle avere. Pertanto, è
proprio questo il momento in cui occorre investire o fare una
sortita, non solo per rompere l'accerchiamento contrattuale della
Sitav, ma per rompere anche quel possibile accerchiamento della
futura concorrenza.
Mi dispiace pertanto che sia stata indicata la cifra di 70
miliardi, perché a mio avviso si sarebbe dovuta mantenere quella
indicata nella previsione iniziale. Prendo tuttavia atto che la
dizione esatta è "per almeno 70 miliardi", per cui trattasi di un
limite inferiore di spesa.
Per il resto, mi pare che la proposta di deliberazione sia
abbastanza articolata e tenga conto, in questa fase, di tutto
quello di cui si può e si deve tener conto: il Consiglio non viene
espropriato dei suoi poteri e delle sue competenze e si approva il
bando.
Io credo che nella parte deliberativa del documento si debbano
richiamare le premesse, nel senso che la decisione del Consiglio
deve intervenire su tutto l'elaborato predisposto e proposto
all'approvazione del Consiglio, quindi non solo sulla parte
deliberativa, ma anche su quella delle motivazioni e delle
valutazioni preliminari. Credo che sia corretto dare mandato alla
Giunta di predisporre il bando e di provvedere alla sua diffusione,
come si fa di solito, anche se è chiaro che dopo che sarà stata
esperita questa prima procedura, il Consiglio sarà di nuovo
chiamato a valutare che fare e come procedere, anche sulla scorta
delle domande che perverranno.
Mi sembra quindi che questa proposta di deliberazione sia
sostanzialmente corretta ed innovativa rispetto al passato e
consenta un possibile confronto con soggetti che devono dimostrare
quantomeno solvibilità, serietà e professionalità. Per i lavori
pubblici, l'albo nazionale dei costruttori consente di poter
diramare gli appalti in funzione delle classi di iscrizione e della
professionalità dell'impresa. In questo caso, invece, non esistendo
un albo nazionale e forse neanche internazionale di gestori di Case
da Gioco, non possiamo nemmeno pensare che solo chi ha requisiti
finanziari possa essere comunque adatto a gestire una Casa da
Gioco.
Con questo vorrei solo ricordare che si tratta di un'attività
molto delicata, che finora è stata svolta complessivamente bene
dalla Sitav e dalla quale la nostra Regione introita delle cifre
cospicue, per cui non possiamo comportarci alla garibaldina e fare
una specie di avviso - scusatemi - nel quale si invitano "cani e
porci" a partecipare ad una possibile trattativa. Credo che le
cautele inserite nella delibera siano tali da consentire comunque
che gli interessati con mezzi e professionalità possano proporsi,
mentre quelli che hanno solo velleità debbano dimostrare che
dispongono anche di mezzi finanziari e di capacità professionali.
Mi sembra del resto che questa attività sia molto importante, anche
perché rappresenta un decimo del bilancio regionale.
Fatte queste considerazioni, ritengo che la delibera possa
essere ragionevolmente approvata dal Consiglio, anche con una certa
sollecitudine, per non correre il rischio che, arrivando molte
domande, si debba procedere ad una selezione che richiederà i
necessari tempi tecnici, per consentire che ogni decisione sia
approfondita e ponderata, non casuale.
Concordo con la relazione del Presidente della Giunta e voterò a
favore del provvedimento, anche se in questo momento non mi pare
giustificata la riduzione da 140 a 70 miliardi dell'importo del
piano di investimenti.
Presidente
Ha chiesto la parola il Consigliere
Voyat; ne ha facoltà.
Voyat (UV) Visto che non è presente il Presidente della
Giunta, spero che mi possa poi rispondere anche un altro membro
della Giunta.
Come giustamente diceva il Consigliere Riccarand, anche noi
riteniamo che, almeno sulla carta, ci sia qualche cosa di nuovo in
questa procedura, ma se approfondiamo meglio la questione,
scopriamo che, pur parlando qui in Consiglio di trasparenza e di
pubblicità dell'avviso, in realtà vi si pongono condizioni alle
quali ben poche società, se non forse una sola, potrebbero dare
soddisfazione. Dirò anzi che, grazie all'emendamento proposto dal
Presidente della Giunta o dalla Commissione, che prevede la
riduzione da 140 a 70 miliardi dell'impegno per il piano di
investimenti, ci viene garantito che almeno una società potrà
partecipare alla selezione..
Non riesco a capire quindi perché si voglia passare attraverso
la procedura dell'emanazione di un bando, quando in realtà si vuole
arrivare ad affidare la gestione della Casa da Gioco ad una
particolare società. A mio avviso, la Giunta avrebbe fatto meglio a
comportarsi come in passato, dicendo: "Poiché siamo rimasti
soddisfatti della gestione della Sitav, vogliamo continuare a
trattare con la Sitav". Non ci sarebbe stato nulla di male: si
sarebbero discusse le condizioni e si sarebbe andati avanti come in
passato. Invece, il voler spacciare per novità questo espediente
democratico, sa tanto di presa in giro nei confronti del Consiglio
regionale.
Partendo dalla bozza di avviso da diramare alle società che
intendono partecipare all'appalto, dirò che quando ci riferiamo a
società per azioni con capitale sociale di almeno dieci miliardi -
per carità, la cifra ci può anche stare bene, perché più è forte la
società, meglio è per la Regione - poniamo una condizione piuttosto
pesante, che ridurrà sicuramente il numero delle società che
parteciperanno all'appalto.
Non riesco poi a capire il punto secondo, laddove si parla di
trasparenza e di affidabilità della maggioranza azionaria. A me non
basta infatti che solo il 51 per cento della società sia
trasparente e non mi basterebbe neppure il 99 per cento, perché la
società deve essere trasparente al 100 per cento...
(...Interruzione del Presidente Bondaz...)
...Signor Presidente, io sento parlare di emendamenti, ma non li
ho ancora visti. Chiedo scusa, ma sarò...
(...Interruzione del Presidente Bondaz...)
...Chiedo scusa sia al Presidente della Giunta sia al Presidente
del Consiglio, ma avrei intenzione di continuare sulla base della
documentazione che mi è stata data, anche perché non posso leggere
nella testa del Presidente della Giunta e quindi non posso sapere
quali saranno i suoi emendamenti; potrei anche parlarne, ma solo se
mi fossero stati distribuiti. Potrò parlare degli emendamenti, dopo
che mi saranno stati distribuiti e se mi saranno concessi due o tre
minuti per poterli esaminare.
Chiedo quindi di poter continuare il mio intervento e chiedo
scusa se parlerò di cose che il Presidente della Giunta ha già
intenzione di emendare.
L'iniziale impostazione della Giunta non è esatta e non è
legale. Perché deve essere trasparente solo del 51 per cento della
proprietà? Chi mi garantisce che il restante 49 per cento, che io
non conosco, non sia affidabile e che un domani non possa arrivare
a possedere il 51 per cento del capitale sociale?
E' chiaro quindi che sul bando di avviso dovrà essere inserita
la clausola della trasparenza e dell'affidabilità riferita a tutta
la società azionaria e non solo alla sua maggioranza.
In merito potremmo anche parlare di quanto è accaduto in Paesi
vicini a noi. Tutti sappiamo, ad esempio, che il Casinò di Chamonix
è stato chiuso non per contestazioni nei confronti della società,
ma, come si può leggere in un articolo del 1° giugno, "pour
l'absence de transparence au niveau des véritables propriétaires du
Casino", cioè per un semplice dubbio sui legittimi proprietari.
Credo che per una maggiore garanzia dell'Amministrazione
regionale e soprattutto per l'importanza, di cui parlava prima il
Consigliere Milanesio, per la Regione Valle d'Aosta della Casa da
Gioco e dei suoi introiti, anche se, grazie a Dio, non sono più il
35 per cento delle entrate totali della Regione, ma il nove per
cento, diventando quasi marginali, sia importante che lo sviluppo
continui per garantire posti di lavoro e per incrementare
l'attività turistica di tutta la Valle d'Aosta.
Continuando a scorrere la bozza che ci è stata distribuita, vi
si può leggere: "I candidati devono poter dimostrare il successo
della gestione per almeno un periodo di cinque anni di una Casa da
Gioco italiana o estera. In alternativa a questo requisito i
candidati dovranno dimostrare la titolarità di gestione di attività
imprenditoriali o finanziarie..." per 100 miliardi circa. Io sono
convinto che forse bastava mettere un'esperienza di gestione in
campo amministrativo anche di soli 50 miliardi, perché la clausola
di cinque anni di gestione di una Casa da Gioco ci farà cadere
nelle braccia delle società concorrenti della Sitav, che hanno già
affrontato problemi nella gestione degli altri Casinò d'Italia
oppure ci costringerà ad andare all'estero.
Altro che parlare, pensare o sperare - come accade al
sottoscritto - che la Sitav, attuale gerente del Casinò, o un'altra
società possano un domani diventare proprietà di Valdostani!
Abbiamo poi la "accettazione di un piano investimenti per almeno
140 miliardi per attività di gioco e turistiche legate allo
sviluppo della Casa da Gioco".
Forse qui c'è stato un piccolo errore e sono contento che venga
proposto un emendamento, perché, da quello che mi risulta o mi
risultava circa un anno fa, forse oggi nemmeno la Sitav ha
disponibilità finanziarie per quell'ammontare. Bene ha fatto quindi
il Presidente della Giunta a ridurre l'importo da 140 a 70
miliardi, senza metterlo come disponibilità finanziarie, ma come
piano di sviluppo da attuare durante la validità della convenzione,
così può rientrare in gioco anche la Sitav.
Si parla anche della "disponibilità di infrastrutture accessorie
alla Casa da Gioco o di capitali sufficienti a rilevarle o
costruirle".
Io ritengo che il discorso da fare sarebbe un altro:
l'Amministrazione regionale dovrebbe a comprare tali strutture o
trovare una soluzione per metterle a disposizione della società che
sarà incaricata della gestione, sia perché è giusto che finalmente
l'Amministrazione regionale sia proprietaria di tutte le strutture
che circondano il Casinò regionale, sia per ragioni di equità nei
confronti delle altre società, perché solo così nessuna verrebbe a
trovarsi in condizioni di privilegio. E' ovvio infatti che nessuno
può obbligare il proprietario di tutte le strutture che circondano
il Casinò a metterle a disposizione della società che sarà
incaricata della gestione: non solo egli sarebbe privilegiato, ma
sarebbe addirittura l'unico in condizioni di poter concorrere
all'appalto.
Ecco come vedrei l'avviso per la gestione del Casinò.
Sono d'accordo sulla gestione privata, sia pure direttamente
controllata dall'Amministrazione regionale.
Mi sta bene che si chieda un consigliere d'amministrazione ed un
membro nel collegio dei sindaci, ma non sarei contrario a che la
Regione partecipasse almeno con l'uno per cento al capitale
societario, così potrebbe essere presente anche all'assemblea degli
azionisti.
Per quanto attiene alla scelta della società, nella
deliberazione avrei messo in maggior risalto - e chiederò che
l'avviso venga modificato; del resto il Presidente della Giunta mi
diceva che così sarebbe avvenuto - la questione della massima
trasparenza di tutta la società, perché non possiamo correre alcun
rischio in tal senso e bisognerà chiedere a tutte le società, ma
soprattutto alla Sitav, di poter chiarire la questione
societaria.
Quest'ultima società ha purtroppo ancora delle azioni sotto
sequestro, ma occorre sapere in modo definitivo di chi sono. Sembra
infatti che circa due anni fa qualcuno abbia acquistato, ma non si
è mai presentato alle assemblee degli azionisti. Quando gli si
chiede se ha acquistato, risponde dicendo che ha acquistato per
conto di altri, senza che però si sappia chi siano questi altri.
Allo stesso modo una gran parte degli azionisti della Sitav
garantisce di non aver venduto azioni.
Una condizione non fondamentale, per la quale avevo già posto un
quesito alla società Bain Cuneo, era relativa ad un possibile, non
eccessivo, frazionamento dell'azionariato. E' evidente che una
possibile riduzione oggi degli azionisti Sitav e domani
eventualmente di altre società, sarebbe sicuramente interpretata
come una maggiore garanzia, perché tutti sappiamo che oggi possiamo
interloquire e trattare per la gestione della Casa da Gioco, ma
poco tempo dopo potremmo trovarci a dover interloquire con una
nuova dirigenza della società. Sarebbe meglio che l'Amministrazione
regionale potesse trattare sempre con le stesse persone.
E' giusto, come dice l'avviso, che tra le clausole vi sia quella
di un'accertata e giustificata solidità economica e finanziaria,
che è una condizione basilare affinché una società possa gestire il
Casinò e garantire alla Regione i proventi.
E' di fondamentale importanza, anche se non è molto spiegata, la
questione delle capacità manageriali. E' evidente infatti che il
Presidente o l'Amministratore delegato di una società, che pure
possono amministrare ottimamente qualunque società, sia turistica
sia industriale, potrebbero forse essere pessimi gestori di una
Casa da Gioco. E' evidente allora che, per offrire
all'Amministrazione regionale una maggiore garanzia circa la
continuità di gestione della Casa da Gioco, è molto importante
spiegare per bene che occorre uno staff dirigenziale, perché noi
dobbiamo sapere con quali persone la società verrà a gestire il
Casinò. Direi anzi che ci dovrebbe essere fornito un "curriculum
vitae" dei responsabili dei vari settori di gioco, perché sono
essi, non il Presidente o l'Amministratore delegato, la vera
garanzia della gestione. Prima dicevo infatti che si può essere un
ottimo amministratore di una qualunque società, ma non un buon
gestore di Casa da Gioco, per cui chi si presenta deve poter
disporre di uno staff che dia sufficienti garanzie di gestione.
A mio avviso è molto importante, anche se non viene portato in
Consiglio, anche il programma di sviluppo.
Abbiamo già parlato dell'ampliamento dei locali, ma dovrebbe
essere predisposto e presentato all'Amministrazione regionale uno
specifico programma di sviluppo che tenga conto anche della
politica gestionale. Tale programma dovrebbe essere centrato
prevalentemente sulla qualità, piuttosto che sulla quantità, e
dovrebbe prevedere in via prioritaria un recupero degli spazi già
esistenti ed una loro distribuzione più omogenea.
Noi, come Gruppo dell'Union Valdôtaine, nel corso della passata
maggioranza ci eravamo già dichiarati, in linea di massima,
contrari al raddoppio del Casinò ed allo sdoppiamento della sua
attività, e favorevoli ad un suo sviluppo, in sintonia però con lo
sviluppo dei più importanti centri turistici della Valle d'Aosta e
con quello delle Terme di Saint-Vincent.
Penso che la Giunta regionale farebbe bene a prendere contatti
con il Comune di Saint-Vincent e con la futura società di gestione
del Casinò, per cercare di rilanciare le Terme, che, più che dalla
Regione o dal Comune, potranno trarre vantaggio proprio da un
intervento diretto della società di gestione del Casinò.
Già in passato era stata chiesta la posizione
dell'Amministrazione regionale sulla possibilità di installare
all'interno del Billia delle attività termali. Noi riteniamo che
l'eventuale iniziativa, da assumere d'accordo con il Comune di
Saint-Vincent, sarebbe senz'altro valida e tale comunque da poter
essere presa in considerazione.
Come ho già detto, la politica gestionale è molto importante,
sia per l'Amministrazione regionale sia per la società di gestione
della Casa da Gioco, perché uno sviluppo bilanciato dei giochi
all'interno del Casinò, può garantire lo sviluppo dell'attività, ma
può anche comprometterlo. Se noi abbiamo uno sviluppo equilibrato e
bilanciato tra i giochi americani e quelli tradizionali, ne
ricaveremo sicuramente dei futuri vantaggi; se noi sbagliamo nel
non chiedere o se pretendiamo di dare in gestione la Casa da Gioco
senza sapere quello che vorrà o potrà fare la società di gestione
o, peggio ancora, se le diciamo che dovrà essere condizionata dalla
volontà dell'Amministrazione regionale, mettiamo in difficoltà la
società di gestione, ma nello stesso tempo non siamo più sicuri di
poter garantire lo sviluppo del Casinò.
Tutti sanno che uno sviluppo smisurato dei giochi americani può
portare dei vantaggi solo iniziali, come è possibile verificare dai
risultati di vari casinò in Francia ed anche dai risultati del
Casinò di Saint-Vincent, dove si è registrato un aumento non
indifferente dei giochi americani, che però ha compromesso lo
sviluppo dei giochi tradizionali.
Ci sono anche altri aspetti negativi. Lo sviluppo smisurato dei
giochi americani comporta senz'altro una diminuzione del personale.
Sappiamo tutti infatti che per gestire "slot-machine" non c'è
bisogno di tanti croupier o di controllori, perché bastano alcuni
tecnici ed alcuni addetti alla cassa per la vendita dei
gettoni.
Ritengo poi che il personale addetto alle "slot-machine" o ad
altri giochi, abbia bisogno di una minore specializzazione, che
sarebbe seguita da una minore retribuzione, dalla quale
discenderebbe un danno economico per il tessuto socio-economico
della Regione.
Sappiamo anche che i giochi americani, ai quali si può giocare
senza una grande quantità di denaro, attirano di solito una
clientela non molto raccomandabile, che tra l'altro non è neppure
ben accetta alla popolazione di Saint-Vincent.
C'è infine da osservare che uno sviluppo smisurato dei giochi
americani indebolirebbe il Casinò di Saint-Vincent nei confronti di
una possibile concorrenza. Tutti sanno, infatti, che il giocatore
di un certo livello si affeziona e continua a frequentare il Casinò
del quale conosce tutto l'entourage ed in cui gode di una certa
credibilità, mentre il giocatore che si presenta con poco denaro
non è legato alla società, ma cambia continuamente la Casa da gioco
frequentata, anche in funzione delle sue convenienze
geografiche.
Credo che in proposito basterebbe parlare con i responsabili
della Casa da Gioco di Saint-Vincent, per sapere quanto sia
difficile distaccare grossi giocatori da altri Casinò per portarli
a Saint-Vincent.
E' evidente, quindi, che noi auspichiamo uno sviluppo
bilanciato, che garantisca uno sviluppo dei giochi tradizionali
consequenziale a quello dei giochi americani, anche per
salvaguardare dei posti di lavoro e la qualificazione del
personale.
Mi permetterei ancora di dire una cosa al Presidente...
(...Interruzione..)
... Chiedo scusa signor Presidente... La ringrazio
Presidente.
Mi permetterei di suggerire che, prima di arrivare alla stipula
del contratto di gestione o anche solo all'appalto, si vogliano
ancora spendere due parole sulla questione delle proprietà.
Già nel capitolato esistente, noi abbiamo la possibilità di
prelazione, in caso di vendita degli immobili, ma io direi che, se
vogliamo essere onesti fino in fondo, non dobbiamo chiedere che le
proprietà vengano messe a disposizione della società di gestione o
dell'Amministrazione regionale alla fine della gestione del
prossimo mandato, ma dobbiamo pretendere che ciò sia fatto
immediatamente.
Come infatti diceva il Consigliere Riccarand, neanche a noi
interessa sapere se oggi la proprietà di queste strutture è della
Sitav e domani magari di qualche altra società, perché a noi
interessa che, per il futuro della Casa da Gioco di Saint-Vincent,
tali proprietà diventino immediatamente dell'Ammini-strazione
regionale, così potremmo mettere tutte le società, che hanno
l'intenzione e le condizioni per partecipare all'appalto, sullo
stesso piano. Altrimenti, per le ragioni citate prima, noi
correremmo il rischio di dire che facciamo un bando pubblico,
mentre in realtà vi inseriremmo condizioni tali da farci pervenire
ad una particolare società
Presidente
Ha chiesto la parola il Consigliere
Maquignaz; ne ha facoltà.
Maquignaz (AI)
Desidero innanzitutto cogliere
questa occasione per ringraziare il Presidente della IV Commissione
per il lavoro svolto nell'esame della delibera che riguarda il
rinnovo della concessione della Casa da Gioco, per la disponibilità
dimostrata e per la serietà con cui ha svolto il lavoro.
Abbiamo fatto anche un incontro con i sindacati, che credo sia
stato molto utile per approfondire l'argomento e ricordo anche che
dopo la discussione sono state apportate delle modifiche, secondo
me rilevanti ed importanti, alla delibera proposta dalla Giunta e
che riguardano la riduzione da 140 a 70 miliardi e l'accettazione
della trasparenza per tutto l'azionariato.
Detto questo, desidero fare una breve considerazione sulle
osservazioni del Presidente della Giunta nel corso della sua
relazione, riferendomi in specie al punto in cui ha parlato della
procedura seguita dalla Giunta regionale per affrontare questo
problema estremamente delicato. Egli ha ricordato che sono state
adottate due fasi, la prima delle quali concerne un'indagine
esplorativa attraverso un pubblico avviso. Bene ha fatto il
Presidente della Giunta a ricordare che questo pubblico avviso non
deve essere impegnativo o vincolante per la Regione e bene ha fatto
a dire che non si tratta né di una gara né di un bando, perché
altrimenti si sarebbe corso il rischio di dover fronteggiare delle
impugnative ed un contenzioso estremamente pericoloso per la nostra
Regione.
Il Presidente ci ha poi ricordato che nella seconda fase si
passerà alla selezione dei candidati ritenuti più credibili,
dopodiché saranno stabilite le condizioni per il rinnovo della
concessione.
Secondo questo quadro, ci potremo trovare di fronte a tre
ipotesi possibili: ci potrà essere una pluralità di imprese
concorrenti, ce ne potranno essere due sole oppure ci potrà essere
solo la Sitav. E' stato ricordato che nel caso delle prime due
ipotesi si sarebbe proceduto con una trattativa privata o con un
appalto-concorso. Vedremo come si metteranno le cose se invece
avremo come interlocutrice solo la Sitav.
Si è sostenuto che con questa procedura si sono volute cercare
delle alternative credibili alla società che gestisce attualmente
la Casa da Gioco, ma io credo che non sia così e credo anzi che
questa delibera sia una specie di
bluff,
perché, secondo me,
essa altro non è che un'operazione di facciata, destinata a far
cadere ogni tipo di concorrenza già nella fase preliminare della
trattativa.
Questo perché, come è stato giustamente ricordato dal
Consigliere Voyat, le eventuali altre società concorrenti, per
avere qualche possibilità di successo nell'affidamento della
gestione della Casa da Gioco, dovrebbero acquistare o acquisire le
infrastrutture collaterali al Casinò. Per la verità, io credo che
sia contrario ad ogni logica dettata dal buonsenso, ritenere che
l'attuale società concessionaria sia disposta a cedere ad altri le
infrastrutture accessorie alla Casa da Gioco.
Interpretando alcune clausole della convenzione, si dice che
l'attuale società concessionaria si troverebbe forse costretta a
cedere le infrastrutture accessorie. E' certamente lecito tener
conto di questa soluzione, che però a parer mio resta un'ipotesi
assolutamente non percorribile e oltretutto molto pericolosa,
perché potrebbe avviare un lungo contenzioso fra la Regione,
l'attuale società concessionaria e qualche altra società
concorrente, che provocherebbe una sia pur temporanea paralisi
della Casa da Gioco o, nella migliore delle ipotesi, un clima di
tensione e di contrasto destinato a durare degli anni.
Per questi motivi io ritengo errata sul piano amministrativo e
politico la procedura adottata dalla Giunta per addivenire al
rinnovo della concessione per la gestione della Casa da Gioco. A
mio parere e prima di ogni altra cosa, la Regione deve adope-rarsi
con tutte le forze e le iniziative possibili e disponibili per
acquisire subito tutte le infrastrutture accessorie alla Casa da
Gioco. Senza la proprietà di tali infrastrutture, la Regione
verrebbe a trovarsi in una situazione di grave debolezza o di
cul de sac
e non sarebbe assolutamente in grado di
perseguire i suoi obiettivi istituzionali.
Per concludere, considero l'acquisizione della proprietà di
tutte le infrastrutture necessarie e collaterali al funzionamento
della Casa da Gioco un atto pregiudiziale a qualsiasi trattativa o
selezione di società concorrenti.
Detto questo e pur condividendo gran parte delle osservazioni
fatte dai colleghi sui requisiti generali delle società
interessate, io considero superfluo ogni ulteriore commento sulla
delibera. Prima di ogni altra cosa, considero importante disporre
della proprietà delle infrastrutture collaterali alla Casa da
Gioco; solo dopo si potrà parlare di pubblico avviso o di
convenzione.
Non credo di avere altro da aggiungere, ma desidero fare solo
una brevissima considerazione sulle caratteristiche che dovrebbe
avere la Casa da Gioco. Ho già avuto modo, in questo Consiglio
regionale ed in altre occasioni meno felici, di esprimere la mia
opinione sul Casinò e sulle caratteristiche di tale struttura.
Ricollegandomi a quei discorsi e considerando che la possibile
istituzione di nuovi casinò pone oggi la questione in termini
diversi, che non fanno altro che confermare, come dicevo già
allora, che bisogna puntare sulla qualità, più che sulla quantità o
sull'ampliamento, occorre individuare le possibili caratteristiche
di un Casinò di élite, di prestigio o, se vogliamo, a misura
valdostana. Esso deve essere affidabile e controllabile, quindi non
di grandi dimensioni, ma di grande qualità ed altamente
qualificato, e deve tener conto delle esigenze della nostra
comunità, rispettandone la cultura e la storia.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Per la presentazione degli
emendamenti sarebbe importante sapere se la votazione avviene solo
sull'atto deliberativo che ci è stato trasmesso oppure anche
sull'avviso, perché io ho predisposto gli emendamenti per l'atto
deliberativo, però, se si intende mettere in votazione anche
l'avviso, vorrei avere il tempo necessario per presentare anche gli
emendamenti sull'avviso. Per questo vorrei capire su che cosa
andiamo a votare.
Presidente
Credo che non ci debbano essere dubbi:
si vota sulla documentazione presentata al Consiglio. Gli
emendamenti sono fatti apposta per correggere eventualmente la
documentazione presentata al Consiglio, ma su questo c'è una
richiesta, si voterà ed il Consiglio si pronuncerà.
Io non so se il Consigliere Bich intende formalizzare la
richiesta di inserimento del bando nel deliberato, ma se intende
formalizzarla deve farlo con una richiesta scritta che deve essere
presentata prima della chiusura della discussione generale,
altrimenti si discute e si vota sul documento che è stato allegato
alla convocazione e sulla proposta di emendamento, ormai acquisita,
espressa tramite il parere della IV Commissione.
Non ci sono dubbi, quindi, che si vota sulla proposta di
deliberato, salvo che ci siano emendamenti, sui quali ovviamente si
voterà.
Ha chiesto la parola il Vicepresidente Bich; ne ha facoltà.
Bich (Ind)
Proprio per chiarire il prosieguo della
discussione e per meglio confrontare gli emendamenti proposti dal
sottoscritto con quelli degli altri Consiglieri, io chiedo cinque
minuti di sospensione della seduta.
Presidente
Allora facciamo una breve sospensione
per formalizzare gli emendamenti, così poi, se nessuno si iscriverà
a parlare, chiuderò la discussione generale.
Se il Consiglio è d'accordo, facciamo alcuni minuti di
sospensione.
Si dà atto che la seduta è sospesa dalle ore 10,56 alle ore
11,44
Presidente
Riprendono i lavori del Consiglio.
Ha chiesto la parola il Presidente della Giunta, Bondaz; ne ha
facoltà.
Bondaz (DC)
Riservandomi di dare ulteriori
risposte più precise alle domande già formulate ed a quelle che lo
saranno successivamente, mi permetto di presentare gli emendamenti
cui avevo fatto cenno.
Accetto innanzitutto la richiesta del Consigliere Bich, cioè che
il Consiglio deliberi anche sulla bozza di proposta che verrà
pubblicata sui quotidiani, e poi propongo gli emendamenti che
seguono.
Al penultimo punto delle premesse, inserire il seguente
periodo:
Considerata inoltre l'urgenza del provvedimento proposto,
tenuto conto dei tempi tecnici necessari all'espletamento delle
varie fasi di prequalificazione e scelta delle ditte e
dell'opportunità di completare l'iter della gara entro il termine
della scadenza delle convenzioni.
Inserire il punto 3) del deliberato così formulato:
3) Di dichiarare la presente deliberazione immediatamente
eseguibile per specifiche ragioni d'urgenza, come sopra motivate,
ai sensi dell'articolo 63 della Legge 16 maggio 1978 n.
196.
Al punto 1 del dispositivo, ultimo alinea "Accettazione
strategia", alla lettera a) sostituire l'importo "140 miliardi" con
"70 miliardi".
Vi è poi un emendamento al punto 1) del deliberato, esattamente
alla voce "esperienza di gestione", del quale credo di aver parlato
con il Consigliere Riccarand, che recita: "Alla nona riga, dopo la
parola "questione", inserire un punto e sostituire la frase
successiva con la seguente:
"Tutti i candidati dovranno produrre analiticamente dati
completi sulla composizione del capitale sociale e sulla
trasparenza e affidabilità dell'azionariato
- rispetto al testo
precedente è stata aggiunta la dizione: "sulla trasparenza e
affidabilità dell'azionariato" -,
allegando infine elementi
conoscitivi sulle capacità dei quadri dirigenziali in ordine alle
attività intraprese;".
Dopo il punto 1) del deliberato è inserito il seguente punto:
"1 bis) di approvare la bozza di avviso pubblico nel testo
allegato alla presente deliberazione;"
della quale vi do
lettura e che poi vi sarà distribuita:
"Rinnovo della concessione del Casinò de la Vallée - Saint
Vincent.
La Regione Autonoma Valle d'Aosta comunica che il 7 febbraio
1992 scadrà la Concessione per la gestione del Casinò de la Vallée,
sito nel Comune di Saint-Vincent.
In ragione della assoluta peculiarità dell'oggetto della
Concessione, la Regione Autonoma Valle d'Aosta ritiene che le
società interessate a partecipare al futuro procedimento di
assegnazione della Concessione dovranno essere in possesso dei
seguenti requisiti generali:
- Società per azioni con capitale sociale di almeno lire. dieci
miliardi
- Trasparenza e affidabilità dell'azionariato
- Esperienza di successo di gestione di Case da Gioco italiane o
estere per almeno cinque anni o, in alternativa, titolarità di
gestione di attività imprenditoriali o finanziarie di livello
economico non inferiore a lire 100 miliardi
- Comprovate capacità manageriali
- Patrimonio o garanzie equipollenti di almeno lire quaranta
miliardi a garanzia del livello di introiti attuale
- Disponibilità finanziarie per circa lire settanta miliardi per
investimenti di sviluppo
- Disponibilità di infrastrutture accessorie alla Casa da gioco
o di capitali sufficienti a rilevarle o costruirle.
Ogni ulteriore determinazione relativa ai requisiti soggettivi
ed oggettivi dei partecipanti sarà disposta con i successivi
provvedimenti previsti dalla legge.
La risposta al presente comunicato, che non costituisce né
bando, né lettera di invito, né atto equipollente, non vincola in
alcun modo l'Amministrazione regionale e lascia impregiudicata ogni
sua successiva determinazione.
Tutte le Società interessate sono invitate a produrre la
documentazione idonea ad attestare il possesso dei requisiti di cui
sopra.
Tale documentazione dovrà pervenire entro le ore 18,00 del 15
luglio 1991 e dovrà essere indirizzata a:
Segreteria della Presidenza della Giunta,
Regione Autonoma Valle d'Aosta
P.zza Albert Deffeyes, 1 - 11100 Aosta".
Presidente
Nel frattempo sono pervenuti gli
emendamenti del Consigliere Riccarand, che vi vengono distribuiti
insieme a quelli illustrati dal Presidente della Giunta, mentre
attendiamo che arrivino anche gli altri.
Ha chiesto la parola il Vicepresidente Bich; ne ha facoltà.
Bich (Ind)
Ho chiesto la parola per presentare ed
illustrare molto succintamente due emendamenti.
Abbiamo trovato un accordo affinché nel secondo capoverso del
punto 1 della parte deliberativa del documento in discussione,dove
si dice: "esperienza di gestione: i candidati devono poter...." sia
inserito un emendamento relativo anche alla trasparenza
dell'azionariato, punto questo che ci sembra qualificante ed
irrinunciabile e che dovrebbe darci la garanzia dell'assetto
societario e quindi dell'azionariato. Per cui aggiungeremmo:
"- esperienza di gestione e trasparenza
dell'azionariato:
i candidati devono poter dimostrare il successo della gestione
per almeno un periodo di cinque anni di una casa da gioco italiana
o esterna. In alternativa a questo requisito i candidati dovranno
dimostrare la titolarità di gestione di attività imprenditoriali o
finanziarie di livello economico ed organizzativo non inferiore a
cinquanta miliardi di lire".
Poniamo quindi una condizione che è lievemente inferiore a
quella che poi di fatto viene posta dalla delibera, dove si dice:
"Non inferiore all'appalto in questione", che è superiore ai
cinquanta miliardi e si colloca sui settanta miliardi. Noi
riteniamo che cinquanta miliardi siano sufficienti a darci le
necessarie garanzie, ma anche a permettere ad altre imprese di
tutto rispetto e di valida capacità imprenditoriale e finanziaria,
di partecipare a questa prima fase.
L'emendamento prosegue con la condizione relativa alla
trasparenza dell'azionariato, in cui si precisa:
"Tutti i candidati debbono produrre analiticamente dati
completi sulla composizione del capitale sociale e
dell'azionariato, allegando copia del libro soci autenticato dalla
cancelleria del Tribunale ove ha sede la società, oltre ogni
elemento conoscitivo sulle capacità dei quadri dirigenziali in
ordine alle attività intraprese".
Il punto sulla trasparenza dell'azionariato non era stato
inserito nella deliberazione, perché era stato solo sottolineato
con un riferimento abbastanza debole nella premessa. Poiché ci
sembra che detto punto sia necessario per la scelta delle
candidature e che la sua presenza sull'avviso di preselezione sia
essenziale, riteniamo che questo punto debba essere trascritto
nella parte deliberativa della proposta.
Sempre al punto 1), dopo
"accettazione strategia",
aggiungere
"durata della concessione: la concessione non dovrà
avere durata superiore a dieci anni".
Questo per garantire a
chi partecipa che l'arco di tempo in cui vengono immobilizzati ed
impegnati dei capitali non sarà superiore a dieci anni.
Detto questo, consegno gli emendamenti alla Presidenza.
Presidente
Mentre provvediamo alla riproduzione
degli emendamenti presentati dal Vicepresidente Bich, chiedo se c'è
qualcuno che intende prendere la parola.
Ha chiesto la parola il Consigliere Viérin; ne ha facoltà.
Viérin (UV)
Je donne lecture d'un amendement
supplémentaire, que je ferais transcrire aussitôt, concernant la
partie délibérative de l'acte administratif qui nous est
soumis.
Au point 1), le premier petit trait
"Tipo di società: società
per azioni con capitale sociale interamente versato...",
on
remplace
"interamente versato"
par
"deliberato".
Reste inchangé:
"... di almeno dieci miliardi con disponibilità,
in caso di concessione, a trasferire la propria sede legale e
fiscale in Valle d'Aosta e a modificare eccetera.".
On ajoute à la fin:
Il capitale deve essere interamente
versato entro trenta giorni in caso di attribuzione della
concessione.
Presidente
Poiché non c'è nessun altro Consigliere
iscritto a parlare, dichiaro chiusa la discussione generale.
Ha chiesto la parola il Presidente della Giunta, Bondaz; ne ha
facoltà.
Bondaz (DC)
Per ovvie ragioni mi sembra giusto ed
opportuno che, alla fine della discussione della prima fase
relativa al "benedetto" rinnovo della concessione per la gestione
della Casa da Gioco, la Giunta regionale faccia alcune
considerazioni sulle critiche e sulle ipotesi di lavoro che sono
state avanzate.
Devo notare che il Consigliere Riccarand e per certi versi, sia
pure con motivazioni che dirò successivamente, il Consigliere Voyat
tendono un po' a giocare su due tavoli. Mentre da una parte ci
dicono che la società deve essere solida e deve avere
caratteristiche finanziarie di particolare rilevanza, aggiungono
poi che i requisiti di carattere generale da noi richiesti sono
troppo pesanti e dicono addirittura che i dieci miliardi da noi
chiesti alla società di gestione sono solo tre miliardi e quindi
potrebbero essere trenta miliardi... La realtà è che quando si
parla di capitale interamente versato si intende dire che il
capitale è interamente versato, per cui dieci miliardi non sono
trenta miliardi, ma stanno ad indicare che il capitale sociale è di
dieci miliardi...
(...Interruzione del Consigliere Riccarand...)
...No, perché altrimenti, come ha giustamente proposto il
Consigliere Viérin, si sarebbe scritto "capitale deliberato". Io
non sono d'accordo con quell'emendamento che propone di scrivere
"capitale deliberato", per poi magari aggiungere un codicillo:
"Però, se accetti, tu devi versare il capitale sociale", perché mi
sembrerebbe di comportarmi come le tartarughe. Credo invece che sia
più opportuno che la società sia formata ed abbia il capitale
interamente versato, perché se ha il capitale interamente versato
significa che si tratta di una società solida, che può offrire
valide credenziali per la gestione della nostra Casa da Gioco.
Non mi piace, invece, che si proponga: "Cominciamo a dire che
sia deliberato, poi invece diremo che è versato", perché questo
significa giocare su due tavoli, cosa che francamente non accetto,
perché mi sembra un'ipotesi riduttiva delle garanzie che la Regione
deve avere e che le impongono di tutelarsi prima di affidare la
concessione per la gestione della Casa da Gioco.
Il Consigliere Riccarand ha parlato di ritardi e si è dichiarato
d'accordo sull'avviso pubblico, perché aveva già presentato una
mozione in merito che noi avevamo ritenuto giusta. Devo peraltro
dire, se non per giustificazione almeno per correttezza, anche
perché in tribuna ci sono dei giornalisti e della gente, che noi,
come Giunta, abbiamo assunto la proposta di delibera da presentare
al Consiglio regionale ai primi di aprile. E' chiaro che i ritardi
successivi, probabilmente sono dovuti ad esigenze della Commissione
che intendeva esaminare, valutare o approfondire la questione, non
sono imputabili a noi, quindi che non venga imputato a noi quel
ritardo, quando la nostra deliberazione è stata assunta nei
primissimi giorni del mese di aprile.
Il Consigliere Riccarand, un po' velatamente, ed il Consigliere
Voyat, in modo un po' più accentuato, ci accusano dicendo che
questo documento non sarebbe altro che una presa in giro, perché
noi avremmo già individuato nella Sitav la società che gestirà la
Casa da Gioco, per cui il Consigliere Voyat in modo molto simpatico
mi suggerisce: "Ma perché avete fatto questo? Dovevate fare come
prima: si trattava con la Sitav e tutto finiva lì".
Credo che se questi sono i criteri per determinare una certa
trasparenza, si tratta senza dubbio di concetti assai poco
corretti, che non intendo accettare.
Sono contento che alcuni Consiglieri conoscano molto bene la
Società Sitav e la Casa da Gioco, anche perché - lo dico molto
obiettivamente - io non ho conoscenze così approfondite, per cui,
attraverso me, la Giunta si permette di fare delle proposte scevre
da ogni particolare conoscenza sia sulla gestione della Sitav sia
sul funzionamento della Casa da Gioco.
Quando mi si viene a dire: "Sarebbe opportuno che la Regione
avesse almeno l'uno per cento del capitale azionario, così potrebbe
partecipare alle assemblee societarie", dopo che si è già premesso
che deve trattarsi di una gestione privatistica, è ovvio che la
società non sarà più privata, ma, con quell'uno per cento
dell'Amministrazione regionale, la società diventerà quantomeno
mista, sia pure a grandissima prevalenza privata. Mi viene da
pensare che ci sia un certo contrasto tra le due proposte del
Consigliere Voyat.
Il Consigliere Riccarand ha poi parlato di una legge per
l'istituzione di nuovi casinò che sarebbe pendente al Parlamento.
Da inesperto qual sono, noto in proposito che tutte le volte che
c'è il rinnovo della concessione della Casa da Gioco di
Saint-Vincent - credo che il Senatore Dujany, ex Presidente della
Giunta, me ne potrebbe dare atto - si dice che giace in Parlamento
una legge sull'aumento dei casinò in Italia. Può anche darsi che
questa sia la volta buona, però noto, oggettivamente, che ogni
volta si torna a parlare di una nuova legge per aumentare i numero
dei casinò, ma tutte queste voci lasciano del tutto indifferente
chi, come me, è del tutto inesperto di casinò, perché sembrano
delle ipotesi di lavoro "azionate" e "sentierizzate", come è
possibile pensare nel vedere addirittura che una Commissione
parlamentare viene in Valle d'Aosta ad esaminare la situazione del
Casinò.
Il Consigliere Riccarand dice che noi avremmo accettato il piano
della Sitav. Lo stesso discorso è stato fatto, sia pure in altri
termini, dal Consigliere Voyat, che, come dicevo prima, è stato
molto più "tranchant": "E' inutile fare queste cose, perché si
tratta di una presa in giro: diamo la concessione alla Sitav e
tutto finisce lì".
Consigliere Riccarand, io credo che questo non sia vero.
Accettare il piano Sitav significava,
sic et simpliciter
,
rinnovare la concessione alla Sitav, come sembra potersi desumere
dalle parole del Consigliere Voyat.
Noi invece, modestamente e forse anche sbagliando - solo chi fa
qualcosa sbaglia, perché chi non fa niente non sbaglia mai -,
abbiamo cercato di dare un'immagine diversa della Regione per
creare qualcosa di diverso nella "dazione" - passatemi
l'espressione - della Casa da Gioco. Credo che l'avviso pubblico
fosse il minimo da fare perché la gente, l'opinione pubblica e
quelli che possono essere interessati, vengano a sapere qualcosa
del rinnovo della concessione.
Chiedo scusa ai Consiglieri che erano seduti sugli scanni del
Governo regionale prima di me, ma in passato non è mai stata
intrapresa una iniziativa del genere. Essa potrà essere limitativa,
imperfetta..., se ne dica pure tutto quello che si vuole, ma
comunque non è mai stata fatta.
Pubblicheremo questo avviso sui giornali finanziari italiani,
francesi e tedeschi, in modo che l'opinione pubblica ed eventuali
società finanziarie, che noi non conosciamo, ma comunque
interessate alla gestione della Casa da Gioco, possano essere
informate.
Se nessuna società dovesse dimostrarsi interessata, a quel punto
cercheremo di trovare un'unica ipotesi di lavoro, anche perché
ognuno di noi ben sa che, in questo momento, l'unica società
interessata al rinnovo della concessione per la gestione della Casa
da Gioco è la Sitav, cosa che del resto mi sembra giusta e
logica.
Si è parlato di "rompere l'accerchiamento", ma mi sembra di
averne già parlato nella mia relazione iniziale, per cui non
accetto questo "richiamo" - mi si passi l'espressione - del
Consigliere Riccarand, perché si tratta sicuramente di una delle
ipotesi che verranno poste in essere nella seconda fase e questa
potrebbe essere un'altra novità, proprio perché non è mai stata
intrapresa un'iniziativa di questo genere. Quando definiremo e
deliberemo le condizioni per passare alla seconda fase, all'appalto
o alla trattativa privata, sarà doveroso per il Consiglio
provvedere ad eliminare una volta per tutte l'accerchiamento in cui
vive oggi il nostro Casinò.
Credo di poter dire senza alcuna remora che, quand'anche fosse
solo la società Sitav ad essere interessata al rinnovo della
concessione della gestione della Casa da Gioco, anche la stessa
Sitav non sarebbe contraria ad un'ipotesi di questo genere.
Si è parlato di una o di due società. C'è da premettere in
merito che nell'avviso non si fa alcun riferimento a due società,
ma ad un'unica società, anche perché l'attuale duplicazione della
società è un fatto interno alla Sitav o, se vogliamo, interno al
rapporto Sitav-Regione. Non vedo però perché in questo momento
debba essere presa in considerazione una terza ipotesi di lavoro,
visto che potrebbe essere sufficiente una sola società o magari
potrebbero rendersene necessarie tre, ma si tratterebbe pur sempre
di un fatto interno che andremo a verificare nella seconda
fase.
In sede di Commissione mi sono particolarmente sgolato, ma forse
non sono stato capito oppure non mi sono spiegato bene, per dire
che in questo momento ci troviamo in una fase di preselezione e non
in una fase di appalto o di trattativa privata.
In questa fase preselettiva, noi desideriamo solo fare in modo
che l'Amministrazione regionale possa essere messa in condizioni di
contattare o di essere contattata da aziende, imprese o società che
abbiano notevoli capacità finanziarie, perché notevole è l'impegno
per la gestione della Casa da Gioco di Saint Vincent. La
preselezione significa solo questo e non vuole dire affatto entrare
nei particolari, come ad esempio specificare la durata della
concessione, perché oggi sarebbe assurdo inserire una cosa del
genere.
La durata della concessione potrà essere infatti di cinque anni
o di quindici, ma ciò sarà comunque in funzione delle condizioni
sulla base delle quali noi andremo a trattare e su quelle che ci
verranno date, ma che non è indispensabile che noi dobbiamo
conoscere adesso.
Allo stesso modo - l'ho già detto ai sindacati e lo dico anche
qui in Consiglio regionale - in questo momento non è necessario
inserire una clausola che riguardi la garanzia dei posti di lavoro,
perché tale garanzia è
in re ipsa
.
Chiedo scusa, signori Consiglieri, ma pensate veramente che ci
siano amministratori pubblici, di qualunque parte politica essi
siano, che possano dire: "Noi dobbiamo ridurre l'impatto del mondo
del lavoro nei confronti della Casa da Gioco?". Ma come potrebbe
fare una terza società a rispondere "sì" o "no" ad un'ipotesi di
questo genere, quando non conosce e non potrà conoscere le
condizioni in cui vive oggi la Sitav, visto che, quantomeno per una
forma di concorrenza, più o meno sleale, quest'ultima non le
direbbe assolutamente niente?
Non vedo infatti perché dovrebbe andarle a dire quanti sono i
suoi dipendenti e quali costi affronta per questi dipendenti, per
cui sarebbe assolutamente inutile una cosa di questo genere.
Ripeto comunque che ci troviamo in una fase di preselezione e
che la garanzia da accordare al mondo del lavoro sarà una delle
condizioni sulla base delle quali noi opereremo nella seconda
fase.
Come ho già detto prima, forse qualcuno dimentica che ci
troviamo in una fase preselettiva, come abbiamo scritto anche nel
documento oggi in approvazione, e non nella gara vera e
propria.
Abbiamo accettato ben volentieri che il Consiglio deliberi anche
l'avviso pubblico, benché non sarebbe il caso, anche perché, una
volta approvata la delibera da parte del Consiglio regionale, è
competenza dell'esecutivo provvedere ad attuare la delibera
dell'organo legislativo e tutto ciò perché non abbiamo remore di
nessun genere, anzi non desidero - e lo contesto nel modo più
totale ed assoluto - che qui si voglia giocare a fare i furbi, come
qualcuno qui dentro ha detto in modo scorretto, quando ha
dichiarato che noi abbiamo fatto tutto questo perché vogliamo
garantire alla Sitav il rinnovo della Concessione per la gestione
della Casa da Gioco.
Non ho mai detto una cosa del genere e chi lo crede pensa il
falso, perché noi chiediamo soltanto di fare qualcosa che sia
quanto più possibile trasparente ed onesta: nessuno di noi vuole
che si ripetano gli episodi che si sono verificati in passato.
Sono stati presentati degli emendamenti, uno dei quali, quello
che è stato da me esaminato insieme al Consigliere Riccarand, è
perfettamente accettabile.
Purtroppo, salvo quelli che sono stati indicati dal
sottoscritto, non intendiamo accettare gli altri emendamenti che
sono stati presentai dai Consiglieri Bich e Riccarand, perché se ne
accettassimo anche uno solo, nella seconda fase entreremmo, a
nostro giudizio, in un'ipotesi di lavoro che ci vedrebbe costretti
a fronteggiare moltissime opposizioni di carattere giuridico.
Naturalmente alcune delle cose proposte saranno oggetto di
particolare attenzione nella seconda fase, perché sono condivise
anche da noi.
Presidente
Colleghi Consiglieri, l'atto
amministrativo viene quindi sottoposto al vostro esame e alla
vostra approvazione, con gli emendamenti che sono stati
presentati.
Scorrendo il documento, incontriamo il primo emendamento del
Consigliere Riccarand, del quale do lettura:
Emendamento Pag. 1 - Sostituire - "Adozione di un piano di
aumento e riqualificazione degli spazi" - "Adozione di un piano di
riqualificazione degli spazi".
Ha chiesto la parola il Consigliere Riccarand; ne ha
facoltà.
Riccarand (VA)
Ci sono tre emendamenti che
riguardano le premesse di questa deliberazione ed esattamente gli
obiettivi che vengono indicati dalla Regione a base della sua
iniziativa. Nell'individuazione di questi obiettivi, a me pare
importante che si eviti di cadere in un errore.
Da una parte ci sono i primi due emendamenti, che vanno nel
senso di non dare per scontata una scelta che il Consiglio non ha
mai fatto. E' vero che ci sono state le proposte della Sitav, che
giacciono da tre anni nei cassetti; è vero che è stato affidato uno
studio alla Bain Cuneo, che ne ha relazionato in sede di
Commissione, ma è altrettanto vero che nessuna Commissione e
neppure il Consiglio regionale si sono mai espressi rispetto ad
ipotesi, progetti e dimensioni di progetti di ampliamento della
Casa da Gioco.
Invece, se andiamo a mettere tra gli obiettivi "adozione di un
piano di aumento", evidentemente andiamo in una direzione che non è
mai stata discussa; così come quando andiamo a dire "clausola per
l'acquisizione da parte della Regione di tutte le nuove iniziative
immobiliari", di quali nuove iniziative stiamo parlando, visto che
non abbiamo mai definito se c'è un piano, qual è questo piano e
quali sono le sue dimensioni?
I miei primi due emendamenti hanno quindi lo scopo di eliminare
l'aspetto dell'ampliamento, oltretutto indeterminato, che fa capo a
progetti mai discussi né definiti, lasciando la cosa indefinita,
così che si possa riprendere il discorso con più calma; per cui ci
sembra più opportuno parlare non di "un piano di aumento e
riqualificazione degli spazi", ma di "un piano di riqualificazione
degli spazi", perché allora il discorso avrebbe un senso.
Proponiamo altresì di sostituire: "Clausola per l'acquisizione
da parte della Regione di tutte le nuove iniziative immobiliari",
con: "Clausola per l'acquisizione da parte della Regione di
eventuali nuove iniziative immobiliari", perché sono ancora da
decidere.
Sempre per quanto attiene agli obiettivi, crediamo che sia di
fondamentale importanza inserire tra gli obiettivi della Regione
"la regolamentazione delle assunzioni" da parte di chiunque
gestisca la Casa da Gioco, cioè che questo obiettivo sia da mettere
chiaramente fra gli scopi che noi intendiamo perseguire.
Mi sembra che questi tre emendamenti non intacchino nessuna
questione sostanziale rispetto all'avviso, né a pregiudicare alcuna
scelta futura, per cui, con un po' di buona volontà, credo che
possano essere accettati dal Consiglio.
Presidente
Se nessuno chiede la parola, pongo in
votazione il primo emendamento alle premesse, presentato dal
Consigliere Riccarand e del quale abbiamo già dato lettura.
Esito della votazione:
Presenti e votanti: 33
Favorevoli: 14
Contrari: 19
Il Consiglio non approva
Presidente
Do lettura del secondo emendamento alle
premesse, presentato dal Consigliere Riccarand:
Emendamento Pag. 1 - Sostituire: "Clausola per l'acquisizione
da parte della Regione di tutte le nuove iniziative immobiliari"
con: "Clausola per l'acquisizione da parte della Regione di
eventuali nuove iniziative immobiliari".
Se nessuno chiede la parola, pongo in votazione il secondo
emendamento del Consigliere Riccarand, testé letto.
Esito della votazione:
Presenti e votanti: 34
Favorevoli: 15
Contrari: 19
Il Consiglio non approva.
Presidente
Do lettura del terzo emendamento alle
premesse, presentato dal Consigliere Riccarand:
Emendamento Pag. 2 - Aggiungere al termine dei punti con il
trattino: "- regolamentazione di tutte le assunzioni".
Ha chiesto la parola il Consigliere Riccarand; ne ha
facoltà.
Riccarand (VA)
Credo che sarebbe incomprensibile
non inserire questo punto fra gli obiettivi che la Regione si
propone di conseguire nel rinnovo della concessione per la gestione
della Casa da Gioco e tra i quali ve ne sono alcuni molto
importanti, come, ad esempio, la trasparenza dell'azionariato, la
certificazione dei bilanci eccetera.
A me sembra che anche questo problema, che ci trasciniamo
irrisolto da decenni, dovrebbe essere inserito tra quelli, perché
ciò starebbe a significare che noi lo vogliamo risolvere in fretta
e nell'ambito del discorso del rinnovo della concessione. Poiché
ritengo che si tratti di una questione ormai più che matura,
sarebbe assolutamente incomprensibile non inserirla tra gli
obiettivi della Regione, per cui chiederei di accettare almeno
questo punto, anche perché non vedo perché non dovrebbe essere
accettato.
Presidente
Ha chiesto la parola il Vicepresidente
Bich; ne ha facoltà.
Bich (Ind)
Questo punto ha una valenza politica, per cui
voglio vedere chi è d'accordo o meno sulla regolamentazione delle
assunzioni, anche perché molti hanno fatto notevoli sforzi in
questa direzione, sollecitando anche l'apposita Commissione a
definire un regolamento accettabile e comunque garantista
dell'uguaglianza e della pari condizione nelle assunzioni. Non mi
pare purtroppo che fino ad ora questi criteri siano passati, come
non sono passati neppure quelli determinati dagli atti consiliari
relativi alle convenzioni con l'attuale società appaltante.
Mi sembra che questo punto, proprio nella fase preparatoria
dell'assegnazione della gestione, debba essere inserito tra le
condizioni per dare un segnale politico forte e distinto sui
criteri di assunzione. Chi non starà a questi criteri dimostrerà di
preferire il regime attuale, che, da quanto si riesce a capire,
tende nettamente a favorire il potere.
Per queste ragioni, mi sembra che debba essere recepito il
segnale politico.
Presidente
Ha chiesto la parola il Presidente
della Giunta, Bondaz; ne ha facoltà.
Bondaz (DC)
Probabilmente ho delle difficoltà ad
esprimermi ed a farmi capire. Per questo, torno a ripetere per la
quarantacinquesima volta che il documento che noi stiamo
deliberando in questo momento è un avviso di preselezione, che
serve per far sapere alla gente o alle società interessate di poter
partecipare ad una gara successiva, senza impegnare nel modo più
assoluto l'Amministrazione regionale.
Sulla regolamentazione in genere - ed in specie su quella
relativa alle assunzioni - noi non nutriamo alcuna velleità
contraria, tant'è che nel deliberato, tra le altre cose, abbiamo
anche scritto che si dovrà provvedere alla revisione dell'articolo
13 della Convenzione, che riguarda proprio "questo giro di
valzer".
In ogni caso, in questa fase noi non riteniamo opportuno
inserire una condizione del genere, perché abbiamo la sensazione, o
meglio la certezza, che accettando l'inserimento di clausole contro
le quali qualcuno potrebbe intraprendere azioni di opposizione, ci
inoltreremmo in un vicolo cieco dal quale non potremmo più
uscire.
Su questo punto specifico noi ci asterremo, non perché riteniamo
sbagliata l'ipotesi prospettata, anzi la riteniamo giusta, ma
crediamo di doverla portare avanti nella seconda fase, perché ora
creeremmo delle difficoltà che, a nostro giudizio, la Regione non
deve avere.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Considero questo ragionamento
piuttosto contraddittorio, perché non si tratta di inserire una
clausola, ma di esplicitare delle intenzioni o delle volontà
politiche, perché si parla di obiettivi dell'Amministrazione, che
sono poi sintetizzati in una serie di alinea, tra i quali è
indicata, ad esempio, l'intenzione di finanziare due fondi separati
per la promozione del gioco e delle attività culturali e turistiche
da parte della Regione.
Si tratta quindi di cose che non hanno nessun riscontro
nell'avviso pubblico, perché sono una semplice esplicitazione di
intenzioni e di volontà politiche, per cui mi sembra assolutamente
legittimo e necessario inserire fra queste dichiarazioni di
intenzioni anche la volontà di andare finalmente verso la
risoluzione di questo problema, possibilmente nel corso dello
stesso rinnovo della concessione, perché il suo inserimento non
condiziona in nulla l'avviso pubblico.
Presidente
Ha chiesto la parola il Vicepresidente
Bich; ne ha facoltà.
Bich (Ind)
Non vorrei fare eco al Consigliere
Riccarand, ma qual è stato il motivo ostativo all'applicazione del
regolamento per le assunzioni, in applicazione dell'articolo 13 del
contratto Regione-Sitav del 16 dicembre 1978? Il motivo ostativo
era costituito dal fatto che il regolamento era considerato
unilaterale, cioè come proposta dell'Amministrazione pubblica,
senza l'accettazione del contraente.
In questo caso, invece, noi inseriremmo la regolamentazione di
tutte le assunzioni addirittura nella fase preparatoria per
l'aggiudicazione dell'appalto della gestione, per cui si
tratterebbe di un segnale politico preciso, non solo, ma anche
dell'accettazione di una condizione fondamentale e basilare.
Torno a ripetere che, chi non vuole essere chiaro su questo,
vuole in realtà perpetuare un certo sistema di assunzioni che sta
bene solo al potere.
Presidente
Se nessuno chiede la parola, pongo in
votazione il terzo emendamento alle premesse, presentato dal
Consigliere Riccarand e del quale abbiamo già dato lettura.
Esito della votazione:
Presenti: 33
Votanti e favorevoli: 14
Astenuti: 19 (Aloisi, Bajocco, Beneforti, Bondaz, Chenuil,
Dolchi, Fosson, Gremmo, Lanièce, Lavoyer, Limonet, Mafrica, Martin,
Milanesio, Monami Cristina, Pascale, Ricco, Rusci e Trione)
Il Consiglio non approva
Presidente
Alla fine delle premesse ci sarebbero i
due emendamenti, A1) e A2) del Presidente della Giunta, ma la
Presidenza, trattandosi della dichiarazione d'urgenza, propone che
siano messi in votazione alla fine della votazione concernente il
deliberato.
Do lettura dei due emendamenti al punto 1) del deliberato,
presentati dal Consigliere Riccarand.
Emendamenti Pag. 2 - Modificare, in questo modo, le prime due
righe del punto 1) -
"1) di diramare un pubblico avviso, da inserire sui due maggiori
quotidiani a diffusione nazionale e su due quotidiani finanziari,
uno in lingua francese e uno in lingua inglese, per invitare tutte
le..."
Pag. 2 - Aggiungere al 5° rigo del punto 1, dopo
"all'amministrazione regionale": "entro 45 giorni, dalla
pubblicazione dell'avviso pubblico sui quotidiani,".
Ha chiesto la parola il Consigliere Riccarand; ne ha
facoltà.
Riccarand (VA)
Credo che questi due emendamenti
possano essere votati congiuntamente. Il loro obiettivo è di
estendere i giornali che pubblicheranno l'avviso, quindi
bisognerebbe prevedere che esso compaia sui due maggiori quotidiani
italiani e su due quotidiani finanziari, uno in lingua francese e
l'altro in lingua inglese, in modo da darne un'adeguata
diffusione.
Si chiede inoltre che venga fissata una scadenza di
quarantacinque giorni dalla pubblicazione dell'avviso sui
quotidiani, in modo che ci sia un mese e mezzo per tutti gli
eventuali candidati-concorrenti, in modo che posano informarsi,
presentare la candidatura e la documentazione richiesta.
Presidente
Se nessuno chiede la parola, pongo in
votazione congiunta i due emendamenti presentati dal Consigliere
Riccarand, dei quali abbiamo già dato lettura.
Esito della votazione:
Presenti e votanti: 35
Favorevoli: 16
Contrari 19
Il Consiglio non approva
Presidente
Do lettura dell'emendamento al punto 1)
del deliberato, presentato dal Consigliere Viérin.
Emendamento Al punto 1) del deliberato, "Tipo di società",
sostituire alle parole "interamente versato" il termine
"deliberato".
Ha chiesto la parola il Consigliere Viérin; ne ha facoltà.
Viérin (UV)
La présentation de cet amendement vise
à assurer le respect de la procédure, des deux phases successives,
à savoir d'abord un avis de présélection et ensuite, dans un
deuxième temps, la sélection. Dans cette première phase, l'on
devrait permettre, sur la base de conditions que le Président du
gouvernement a définies "a maglie larghe", à un nombre élevé de
candidats de poser leur candidature, pour que l'on puisse examiner
leur situation et, par la suite, procéder au renouvellement de la
convention, sur la base des indications fournies.
Or, il nous semble, que, à cet égard, la fixation d'un capital
social de dix milliards peut être remplie, si l'on pose comme
condition que ce capital social soit délibéré au moment de la
présentation de la candidature, avec engagement de procéder à son
versement en entier au cas d'attribution de la gestion de la Maison
de jeu. Prévoit que ce capital social soit entièrement versé au
moment de la présentation de l'appel de candidature, à notre avis,
limite les possibilités de participation et donc l'amendement veut
favoriser cette possibilité, dans le sens de mieux la
respecter.
Presidente
Se nessuno chiede la parola, pongo in
votazione l'emendamento testé letto.
Esito della votazione:
Presenti e votanti: 35
Favorevoli: 16
Contrari: 19
Il Consiglio non approva
Presidente
Do lettura di un ulteriore emendamento
al punto 1) del deliberato, presentato dal Consigliere Viérin.
Emendamento Aggiungere dopo la parentesi tonda la seguente
frase:
"Il capitale sociale deve essere interamente versato entro
trenta giorni in caso di attribuzione della concessione".
Consigliere Viérin, ritiene decaduto questo emendamento? Chiede
che sia votato?... E' decaduto.
Allora, con il consenso del presentatore, che questo emendamento
è da considerare decaduto.
Presidente
Do ora lettura di un emendamento
proposto dal Vicepresidente Bich, in quanto è sostitutivo e quindi
deve essere messo in votazione prima di quelli modificativi del
testo originale.
Emendamento A pagina 3 dell'oggetto in discussione, al punto
1 del deliberato
"- esperienza di gestione: i candidati devono poter..."
deve essere modificato in tal senso:
"- esperienza di gestione e trasparenza dell'azionariato
i candidati devono poter dimostrare il successo della gestione
per almeno un periodo di cinque anni in una casa da gioco italiana
o estera. In alternativa a questo requisito i candidati dovranno
dimostrare la titolarità di gestione di attività imprenditoriali o
finanziarie di livello economico ed organizzativo non inferiore a
50 miliardi di lire.
Tutti i candidati debbono produrre analiticamente dati completi
sulla composizione del capitale sociale e dell'azionariato,
allegando copia del libro soci autenticato dalla cancelleria del
Tribunale ove ha sede la società, oltre ogni elemento conoscitivo
sulle capacità dei quadri dirigenziali in ordine alle attività
intraprese".
Se nessuno chiede la parola, pongo in votazione l'emendamento
testé letto.
Esito della votazione:
Presenti e votanti: 35
Favorevoli: 16
Contrari: 19
Il Consiglio non approva
Presidente
Passiamo ora agli emendamenti
modificativi del testo originale.
Do lettura di un emendamento al punto 1) del deliberato,
presentato dal Presidente della Giunta.
Emendamento Al punto 1) del deliberato "esperienza di
gestione".
Alla nona riga, dopo la parola "questione", inserire un punto e
sostituire la frase successiva con la seguente:
"Tutti i candidati dovranno produrre analiticamente dati
completi sulla composizione del capitale sociale e sulla
trasparenza e affidabilità dell'azionariato, allegando infine
elementi conoscitivi sulle capacità dei quadri dirigenziali in
ordine alle attività intraprese".
Ha chiesto la parola il Consigliere Riccarand; ne ha
facoltà.
Riccarand (VA)
Questo emendamento è migliorativo,
perché modifica una precedente impostazione della deliberazione,
dalla quale sembrava che soltanto i candidati privi di esperienza
nella gestione delle Case da gioco dovessero fornire la
documentazione relativa alla composizione azionaria. Con questo
emendamento diventa chiaro che tutti quelli che partecipano devono
fornire questa documentazione, anche se rimane il fatto negativo
del non accoglimento dell'emendamento presentato a nome della
minoranza dal Consigliere Bich, che articolava meglio il concetto
di trasparenza.
In ogni caso voterò a favore dell'emendamento del Presidente
della Giunta.
Presidente
Se nessuno chiede la parola, pongo in
votazione l'emendamento presentato dal Presidente della Giunta.
Esito della votazione:
Presenti, votanti e favorevoli: 35
Il Consiglio approva all'unanimità
Presidente
Do lettura di un emendamento aggiuntivo
presentato dal Consigliere Riccarand.
Emendamento Pag. 3 - Esperienza di gestione.
Sostituire "non inferiore all'appalto in questione" con "non
inferiore a 50 miliardi di lire".
Ha chiesto la parola il Consigliere Riccarand; ne ha
facoltà.
Riccarand (VA)
Questo emendamento era già
contenuto nella proposta complessiva fatta dal Consigliere Bich,
che mirava appunto alla sostituzione di tutto il comma, ma credo
che valga la pena di riprenderlo anche singolarmente, perché
laddove si dice:
"I candidati devono poter dimostrare il
successo della gestione per almeno un periodo di cinque anni di una
Casa da Gioco italiana o estera. In alternativa a questo requisito
i candidati dovranno dimostrare la titolarità di gestione di
attività imprendi-toriali o finanziarie di livello economico ed
organizzativo non inferiore all'appalto in questione",
abbiamo
una formulazione eccessivamente generica. Non si capisce infatti
come viene quantificato l'appalto in questione.
Nell'avviso, inoltre, questa formulazione generica viene poi
quantificata in un livello economico non inferiore a 100 miliardi,
ma non si capisce bene perché si dicano 100 miliardi e non 200 o
50.
100 miliardi sono una cifra molto elevata. Per un'attività come
la gestione di una Casa da gioco, che non richiede una particolare
complessità organizzativa unita ad una rete di vendita dei
prodotti, può trattarsi di una cifra facilmente raggiungibile, ma
ci possono essere società imprenditoriali con valide attività
produttive che però difficilmente riescono ad avere un fatturato di
100 miliardi, per cui noi riteniamo che sarebbe molto meglio
precisare esattamente questo livello economico ed organizzativo in
cinquanta miliardi.
Presidente
Se nessuno chiede la parola, pongo in
votazione l'emendamento proposto dal Consigliere Riccarand.
Esito della votazione:
Presenti e votanti: 35
Favorevoli: 16
Contrari: 19
Il Consiglio non approva
Presidente
Do lettura di un emendamento
soppressivo, presentato dal Consigliere Riccarand.
Emendamento Pag. 3 - Accettazione strategia. Abrogare il
punto a).
Ha chiesto la parola il Consigliere Riccarand; ne ha
facoltà.
Riccarand (VA)
Abbiamo ora due emendamenti
sostanziali, perché è proprio sul punto "accettazione strategia"
che anche in sede di Commissione si è incentrata gran parte della
discussione.
Come facciamo, noi come Regione, a proporre e ad imporre ai
candidati alla gestione di accettare una strategia che neppure il
Consiglio regionale ha mai discusso o approvato? Quando mai il
Consiglio regionale ha definito questa strategia? Come si fa a
quantificare un piano di investimenti, prima di 140 miliardi e poi
di "almeno 70" miliardi?
Il Consigliere Milanesio dice: "Va bene la dizione "almeno 70
miliardi", che potrebbe voler dire 70, ma anche 200 miliardi". Il
Presidente della Giunta ha già subito precisato: "Qui mettiamo 70
miliardi, però sia chiaro che nella seconda fase, quando andremo a
discutere, ritorneremo sul discorso dei 140 miliardi", perché ha
detto così...
(...Interruzione del Presidente Bondaz...)
...Stamattina, ascoltando la relazione, ho capito così, cioè che
questo discorso sarebbe stato ripreso.
Sta di fatto che su questo non c'è assolutamente chiarezza e
questa ipotesi del piano Sitav è fortemente discutibile e, da parte
nostra, sicuramente inaccettabile; quindi noi chiediamo di abrogare
questo punto.
Per quanto riguarda la richiesta della "disponibilità di
infrastrutture", c'è da osservare che ricadiamo nel discorso su cui
mi sembra che sia intervenuto molto opportunamente questa mattina
anche il Consigliere Maquignaz, quando ha detto che il vero
problema non è quello del passaggio delle proprietà da una società
all'altra, ma quello del loro passaggio da una società privata alla
Regione, in modo che ci possa essere effettivamente la rottura di
un certo tipo di vincoli e di monopolio. La questione della
disponibilità di infrastrutture, posta nei termini del documento,
non ha alcun significato, anzi va a confondere ulteriormente la
situazione.
Presidente
Ha chiesto la parola il Presidente
della Giunta, Bondaz; ne ha facoltà.
Bondaz (DC)
Ho accettato l'emendamento di ridurre
il piano di investimenti da 140 a 70 miliardi, perché era stato
presentato in Commissione, anche se personalmente ho seri dubbi al
riguardo. Normalmente, infatti, quando tratto, preferisco avere una
controparte dotata di grosse capacità, piuttosto che di modeste
capacità. La Commissione ha tuttavia suggerito questa riduzione, io
l'ho accettata e mi sta bene così.
Ripeto però per la quarta volta che il problema delle
infrastrutture sarà affrontato nella seconda fase. Come ho già
detto illustrando il provvedimento in Consiglio, questo è uno dei
punti che definiremo con la Società Sitav, se essa riotterrà di
nuovo la gestione della Casa da Gioco; ma se non sarà la Società
Sitav, le chiederemo ugualmente di acquisire eventualmente quelle
proprietà per passarle all'Amministrazione regionale. Non si tratta
quindi di un passaggio da una società privata ad un'altra società
privata. Punto e basta...
(...Interruzione del Consigliere Riccarand...)
...Ma se la Sitav non accetterà non prenderà la concessione e
buona notte.
Presidente
Se nessuno chiede la parola, pongo in
votazione l'emendamento presentato dal Consigliere Riccarand, del
quale abbiamo già dato lettura.
Esito della votazione:
Presenti e votanti: 35
Favorevoli: 16
Contrari: 19
Il Consiglio non approva
Presidente
Do lettura di un emendamento al punto
1), lettera a), presentato dal Presidente della Giunta.
Emendamento Al punto 1 del dispositivo, ultimo alinea
"Accettazione strategia", alla lettera a) sostituire l'importo "140
miliardi", con "70 miliardi".
Ha chiesto la parola il Consigliere Riccarand; ne ha
facoltà.
Riccarand (VA)
Ho chiesto la parola per dichiarare
la mia astensione su questo emendamento, che recepisce una
preoccupazione, accompagnata da molti rilievi, durante la
discussione in Commissione.
In realtà, da parte di molti Commissari e delle organizzazioni
sindacali, in quella sede l'accento era stato posto
sull'opportunità di togliere questa parte dal discorso del rinnovo
della concessione. Poi, in seguito ad una mediazione intervenuta
all'interno della maggioranza, si è deciso di non toglierla, ma di
ridurne l'importo.
Da qui discende il mio voto di astensione rispetto a questa
scelta in favore della riduzione.
Presidente
Se nessuno chiede la parola, pongo in
votazione l'emendamento presentato dal Presidente della Giunta.
Esito della votazione:
Presenti: 35
Votanti e favorevoli: 19
Astenuti: 16 (Agnesod, Andrione, Bich, Faval, Lanivi, Louvin,
Maquignaz, Marcoz, Mostacchi, Perrin, Riccarand, Rollandin,
Stévenin, Vallet, Viérin e Voyat)
Il Consiglio approva
Presidente
Do lettura di un emendamento
soppressivo presentato dal Consigliere Riccarand.
Emendamento Pag. 3 - Accettazione strategia. Abrogare il
punto b).
Se nessuno chiede la parola, pongo in votazione l'emendamento
testé letto.
Esito della votazione:
Presenti: 35
Votanti: 35
Favorevoli: 16
Contrari: 19
Il Consiglio non approva
Presidente
Do lettura di un emendamento al punto
1) del deliberato, presentato dal Vicepresidente Bich.
Emendamento Al punto 1) del deliberato, dopo "accettazione
strategia", aggiungere: "Durata della concessione: la concessione
non dovrà avere durata superiore a dieci anni".
Ha chiesto la parola il Consigliere Riccarand; ne ha
facoltà.
Riccarand (VA)
Credo che questo emendamento sia
opportuno, perché, pur non stabilendo una clausola precisa e
vincolante, indica però un arco temporale massimo, che permette
anche all'eventuale candidato di potersi regolare. Un conto infatti
è sapere che la durata massima sarà di quattro o cinque anni, altro
conto, invece, è sapere che essa sarà di dieci anni.
L'emendamento, così come è scritto ("...non dovrà avere durata
superiore a dieci anni"), intanto indica un periodo molto ampio,
anche se noi siamo ormai abituati a questi rinnovi che vanno avanti
di dieci anni in dieci anni ed anche più, con tempi tanto lunghi da
essere abbastanza discutibili in confronto alla rapidità dei
cambiamenti che avvengono nella società odierna, e poi ci dice
perlomeno che non si andrà oltre il termine ivi indicato, così
siamo in grado di offrire un parametro o una unità di misura ai
concorrenti, altrimenti rimarremmo troppo nel generico.
Per queste ragioni credo che l'emendamento proposto sia
opportuno e necessario.
Presidente
Se nessuno chiede la parola, pongo in
votazione l'emendamento presentato dal Vicepresidente Bich.
Esito della votazione:
Presenti: 35
Votanti: 35
Favorevoli: 16
Contrari: 19
Il Consiglio non approva
Presidente
Do lettura di un emendamento
aggiuntivo, presentato dal Consigliere Riccarand.
Emendamento Pag. 3 - Aggiungere, al termine del punto 1, il
seguente punto:
"- Garanzie occupazionali: dovrà essere garantito l'impegno ad
assumere tutto il personale che, alla data di pubblicazione del
pubblico avviso, risulta essere dipendente dalle attuali società
concessionarie della gestione della Casa da Gioco".
Ha chiesto la parola il Consigliere Riccarand; ne ha
facoltà.
Riccarand (VA)
Credo che quanto proposto
dall'emendamento sia un requisito fondamentale da porre nell'avviso
pubblico. E' chiaro che si tratta di un'affermazione cautelativa
che rende più evidente l'impegno e che è opportuno inserire
chiaramente nell'avviso pubblico, in modo che chi partecipa alla
gara sappia che c'è una società con un determinato numero di
dipendenti e che quindi, se le subentra nell'attività, deve
impegnarsi ad assorbirne tutto il personale.
Se si vuole fare un avviso pubblico che abbia un minimo di
completezza e di chiarezza, credo che questa condizione sia di
fondamentale importanza. Mi sembra, tra l'altro, che su questa
richiesta abbiano particolarmente insistito anche le organizzazioni
sindacali.
Presidente
Ha chiesto la parola il Presidente
della Giunta, Bondaz; ne ha facoltà.
Bondaz (DC)
Per le ragioni che ho già esplicitato
in precedenza, noi ci asterremo dal votare questo emendamento.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Le argomentazioni addotte dal
Presidente della Giunta per dire che non dobbiamo mettere questo
punto, non mi sembrano assolutamente valide. Egli dice: "Qui noi
inseriamo un punto che mette in difficoltà le altre società, che
non sanno quanti dipendenti hanno la Sitav e la Siser, che peraltro
non vanno certo a dire loro queste cose, per cui le mettiamo in
condizioni di difficoltà".
In realtà è proprio il contrario, perché l'inserimento di questa
richiesta invece, fa sì che chi si candida acquisisca le necessarie
informazioni tramite la Regione, che conosce perfettamente il
numero dei dipendenti della Sitav e della Siser, anche perché
l'articolo 13 della convenzione impone un determinato onere a
carico della Regione sulle spese del personale, per cui si tratta
di dati che, essendo a disposizione della Regione, devono essere
messi a disposizione di tutti i concorrenti, che evidentemente si
dovranno informare sulle condizioni in cui si svolge l'attività
della Casa da Gioco.
Mi sembra importante quindi che questo emendamento, che
introduce un po' di chiarezza e di cautela, sia inserito
nell'avviso pubblico.
Presidente
Se nessuno chiede la parola, pongo in
votazione l'emendamento presentato dal Consigliere Riccarand e del
quale abbiamo già dato lettura.
Esito della votazione:
Presenti: 35
Votanti e favorevoli: 16
Astenuti: 19 (Aloisi, Bajocco, Beneforti, Bondaz, Chenuil,
Dolchi, Fosson, Gremmo, Lanièce, Lavoyer, Limonet, Mafrica, Martin,
Milanesio, Monami Cristina, Pascale, Ricco, Rusci e Trione)
Il Consiglio non approva
Presidente
Do lettura di un emendamento proposto
dal Presidente della Giunta.
Emendamento Dopo il punto 1) del deliberato è inserito il
seguente punto 1 bis) -
"1 bis) di approvare la bozza di avviso pubblico nel testo
allegato alla presente deliberazione;".
Se nessuno chiede la parola, pongo in votazione l'emendamento
testé letto, proposto dal Presidente della Giunta.
Esito della votazione:
Presenti: 35
Votanti e favorevoli: 19
Astenuti: 16 (Agnesod, Andrione, Bich, Faval, Lanivi, Louvin,
Maquignaz, Marcoz, Mostacchi, Perrin, Riccarand, Rollandin,
Stévenin, Vallet, Viérin e Voyat)
Il Consiglio approva
Presidente
Do lettura di un emendamento presentato
dal Presidente della Giunta.
Emendamento Al penultimo punto delle premesse, inserire il
seguente periodo:
"Considerata inoltre l'urgenza del provvedimento proposto,
tenuto conto dei tempi tecnici necessari all'espletamento delle
varie fasi di prequalificazione e scelta delle ditte e della
opportunità di completare l'iter della gara entro il termine della
scadenza delle convenzioni".
Inserire il punto 3) del deliberato così formulato:
"3) Di dichiarare la presente deliberazione immediatamente
eseguibile per specifiche ragioni d'urgenza, come sopra motivate,
ai sensi dell'articolo 63 della Legge 16 maggio 1978 n. 196".
Se nessuno chiede la parola, pongo in votazione l'emendamento
testé letto.
Esito della votazione:
Presenti: 35
Votanti e favorevoli: 19
Astenuti: 16 (Agnesod, Andrione, Bich, Faval, Lanivi, Louvin,
Maquignaz, Marcoz, Mostacchi, Perrin, Riccarand, Rollandin,
Stévenin, Vallet, Viérin e Voyat)
Il Consiglio approva
Presidente
Il Consiglio è chiamato ora a
pronunciarsi sul testo complessivo della proposta di deliberazione
emendata, della quale do lettura.
Deliberazione Il Consiglio
Constatato l'approssimarsi delle scadenze delle convenzioni
relative alla gestione della Casa da Gioco di Saint-Vincent;
Tenuto conto che, ai sensi dell'articolo 2 del contratto
relativo alla Convenzione Regione-SITAV in data 16 febbraio 1978,
rep. n. 5099, modificato dall'articolo 3 del contratto 7 agosto
1979, rep. 5499, la scadenza relativa alla gestione della Casa da
Gioco di Saint-Vincent è fissata al 7 febbraio 1992 e che, ai sensi
dell'articolo 1 del Contratto in data 12 dicembre 1986, rep. n.
7382, la scadenza della gestione dei giochi "americani" è fissata
al 31 dicembre 1991;
Considerato che, apparendo opportuno esperire un'unica procedura
per il rinnovo delle Convenzioni di cui trattasi, è già stata
inoltrata apposita proposta tendente a rendere concomitanti i
termini di scadenza di entrambe le convenzioni, prorogando al 7
febbraio 1992 la durata della convenzione relativa alla gestione
dei cosiddetti giochi "americani";
Ritenuto necessario predisporre per tempo gli atti relativi alla
preselezione delle Società per l'accertamento del possesso dei
requisiti ritenuti necessari ai fini della concessione;
Rilevato che la nuova concessione deve essere lo strumento per
realizzare una strategia di lungo respiro che consenta alla Regione
di perseguire un certo numero di obiettivi che possono essere così
sintetizzati:
- adozione di un piano di aumento e riqualificazione degli spazi
e delle attrezzature destinati al gioco, nonché delle strutture
alberghiere e di supporto turistico e logistico strettamente
connesse alla Casa da Gioco;
- determinazione del riparto a favore della Regione al livello
massimo compatibile con l'equilibrio economico-finanziario del
concessionario;
- revisione dell'articolo 13 della Convenzione vigente, per
quanto attiene l'onere a carico della Regione sul costo del
lavoro;
- finanziamento dei due fondi separati per la promozione del
gioco e delle attività culturali e turistiche da parte di Regione e
concessionario in misura pari alle quote di riparto o al beneficio
che le due parti ottengono dall'investimento promozionale;
- clausola per l'acquisizione da parte della Regione di tutte le
nuove iniziative immobiliari inerenti al gioco non appena costruite
e, a fine concessione, anche delle opere accessorie ai giochi;
- trasparenza dell'azionariato della concessionaria;
- certificazione dei bilanci della società concessionaria e
obbligo di inviare la repertoristica mensile;
- disponibilità della Società concessionaria a prevedere
nell'atto costitutivo la nomina da parte della Regione di almeno un
consigliere di amministrazione ed un sindaco;
Inoltre, considerata la estrema particolarità della gestione di
una Casa da Gioco di così grandi dimensioni, si ritiene opportuno
richiedere, in capo al concessionario, una serie di requisiti molto
specifici, che vanno da una necessaria esperienza nel settore ad
una consistenza patrimoniale e finanziaria tale da fornire garanzie
sia per la continuità degli introiti, sia per l'effettuazione di un
piano di investimenti per migliorare le strutture di gioco e
turistiche;
Per quanto attiene alle modalità per l'assegnazione delle
concessioni, tenuto conto degli obiettivi da perseguire (livello di
introiti, sicurezza degli introiti e affidabilità del
concessionario) e soprattutto in relazione all'entità delle
componenti variabili da inserire nel nuovo contratto (percentuale o
percentuali di riparto, oneri promozionali, trasparenza della
futura gestione, strategia di riqualificazione e ampliamento della
Casa da Gioco, opere ad essa funzionali, clausola per
l'acquisizione delle strutture collegate), si ritiene necessario
limitare le ditte da ammettere attraverso una preventiva selezione
con pubblici avvisi di partecipazione, contenenti l'indicazione dei
requisiti ritenuti necessari;
Considerata inoltre l'urgenza del provvedimento, tenuto conto
dei tempi tecnici necessari all'espletamento delle varie fasi di
prequalificazione e scelta delle ditte e dell'opportunità di
completare l'iter della gara entro il termine della scadenza delle
convenzioni;
Visto il parere della IV Commissione consiliare permanente;
Delibera
1) di diramare un pubblico avviso, da inserire su almeno due
quotidiani a diffusione nazionale ed internazionale, per invitare
tutte le Società che abbiano interesse alla concessione per la
gestione della Casa da Gioco di Saint-Vincent, ad inoltrare
all'Amministrazione regionale idonea documentazione da cui risulti
il possesso dei seguenti requisiti:
- Tipo di società:
Società per azioni con capitale sociale interamente versato di
almeno dieci miliardi con disponibilità, in caso di concessione, a
trasferire la propria sede legale e fiscale in Valle d'Aosta e a
modificare l'atto costitutivo attribuendo alla Regione la nomina di
un amministratore e di un sindaco (articolo 2459 C.C.);
- Esperienza di gestione:
i candidati devono poter dimostrare il successo della gestione
per almeno un periodo di cinque anni di una Casa da Gioco italiana
o estera. In alternativa a questo requisito i candidati dovranno
dimostrare la titolarità di gestione di attività imprenditoriali o
finanziarie di livello economico ed organizzativo non inferiore
all'appalto in questione. Tutti i candidati dovranno produrre
analiticamente dati completi sulla composizione del capitale
sociale e sulla trasparenza e affidabilità dell'azionariato,
allegando infine elementi conoscitivi sulle capacità dei quadri
dirigenziali in ordine alle attività intraprese;
- Garanzia sugli introiti:
dovranno essere prodotte garanzie patrimoniali o equipollenti in
misura non inferiore al 30 per cento dell'ammontare annuo degli
introiti spettanti annualmente alla Regione, presuntivamente
indicati in lire 140 miliardi;
- Accettazione strategia:
a) accettazione di un piano investimenti per almeno 70 miliardi
per attività di gioco e turistiche legate allo sviluppo della Casa
da Gioco;
b) disponibilità di infrastrutture accessorie alla Casa da Gioco
o di capitali sufficienti a rilevarle o costruirle;
2) di approvare la bozza di avviso pubblico nel testo allegato
alla presente deliberazione;
3) di rinviare a successivo provvedimento l'individuazione del
tipo di gara da esperire per la scelta del contraente tra le
Società che avranno dimostrato di possedere i requisiti di cui al
punto 1);
4) di dichiarare la presente deliberazione immediatamente
eseguibile per specifiche ragioni d'urgenza, come sopra motivate,
ai sensi dell'articolo 63 della legge 16 maggio 1978, n. 196.
Allegato
Rinnovo della concessione del Casinò de la Vallée - Saint
Vincent.
La Regione Autonoma Valle d'Aosta comunica che il 7 febbraio
1992 scadrà la Concessione per la gestione del Casinò de la Vallée,
sito nel Comune di Saint-Vincent.
In ragione dell'assoluta peculiarità dell'oggetto della
Concessione, la Regione Autonoma Valle d'Aosta ritiene che le
società interessate a partecipare al futuro procedimento di
assegnazione della Concessione dovranno essere in possesso dei
seguenti requisiti generali:
- Società per azioni con capitale sociale di almeno lire dieci
miliardi
- Trasparenza e affidabilità dell'azionariato
- Esperienza di successo di gestione di Case da Gioco italiane o
estere per almeno cinque anni o, in alternativa, titolarità di
gestione di attività imprenditoriali o finanziarie di livello
economico non inferiore a lire. 100 miliardi
- Comprovate capacità manageriali
- Patrimonio o garanzie equipollenti di almeno lire 40 miliardi
a garanzia del livello di introiti attuale
- Disponibilità finanziarie per circa lire. 70 miliardi per
investimenti di sviluppo
- Disponibilità di infrastrutture accessorie alla Casa da gioco
o di capitali sufficienti a rilevarle o costruirle.
Ogni ulteriore determinazione relativa ai requisiti soggettivi
ed oggettivi dei partecipanti sarà disposta con i successivi
provvedimenti previsti dalla legge.
La risposta al presente comunicato, che non costituisce né
bando, né lettera di invito, né atto equipollente, non vincola in
alcun modo l'Amministrazione regionale e lascia impregiudicata ogni
sua successiva determinazione.
Tutte le Società interessate sono invitate a produrre la
documentazione idonea ad attestare il possesso dei requisiti di cui
sopra.
Tale documentazione dovrà pervenire entro le ore 18,00 del 15
luglio 1991 e dovrà essere indirizzata a:
Segreteria della Presidenza della Giunta,
Regione Autonoma Valle d'Aosta
P.zza Albert Deffeyes, 1
11100 Aosta.
Presidente
Il Consigliere Rollandin ha chiesto la
parola per dichiarazioni di voto; ne ha facoltà.
Rollandin (UV)
Le débat nous a donné la possibilité de
comprendre quel sera le premier pas, face à une échéance qui a
toujours été problématique. Je crois qu'il est nécessaire,
aujourd'hui, de mettre en évidence deux points importants.
Les années précédentes on avait longtemps discuté du Casino, des
procédures, des systèmes pour le renouvellement des rapports entre
l'Administration régionale et le Casino de Saint-Vincent. A ce
moment-là, j'avais entendu des hypothèses de travail différentes.
Aujourd'hui, finalement, on a tranché. Je n'ai plus entendu dire
qu'il faut prévoir une société mixte ou une société publique, comme
quelqu'un l'a prêché pendant des années; ce qui est sans doute un
point tranchant.
J'ai voulu lire les procès-verbaux de certaines analyses sur le
Casino et j'ai entendu que tout le mal venait d'une gestion privée,
qu'il fallait changer, qu'il fallait aller contre ce système
honteux.
Aujourd'hui j'entends dire le contraire, ou mieux je n'ai pas
entendu dire un mot contre un système qui finalement est explicite
et clair. On en prend acte avec satisfaction, car depuis toujours
on dit que le problème concerne le système de gestion, du fait que
la gestion même soit fiable et non pas sur le fait que la gestion
soit privée. Aujourd'hui la décision est prise, au moins le premier
acte est fait. On va vers un système qui, par exemple, n'est pas le
système que la Commission compétente et le projet de loi, qui sont
en train d'être discutés, prévoient. Et nous vous en
félicitons!
L'autre choix clair, qui découle sans doute de ce premier acte,
est qu'il y aura un développement du Casino. Par contre, certaines
forces politiques avaient fait du tapage à Saint-Vincent, car elles
estimaient que le "diable" Casino était une machine à perdre qui
allait détruire le tissu social. J'ai repris les déclarations de
ces forces politiques, qui étaient là pour dire qu'il fallait
absolument arrêter le Casino et ne plus parler de développement.
Aujourd'hui, j'ai entendu qu'on a fait un petit pas, on a dit qu'il
ne faut pas mettre 140 milliards, qu'il faut au moins 70 milliards
et après on verra. Ce qui est sans doute un maquillage très
important, de cette façon on dit le minimum, mais on ne définit pas
le maximum. On peut aller même jusqu'à 300 milliards, ce qui est
tout à fait compréhensible.
Voilà donc les deux points clairs de ce premier débat sur la
gestion. On vient de dire qu'elle n'est qu'un premier pas à mailles
larges pour souhaiter qu'il y ait finalement une participation,
mais attention, une participation qui est déjà très bien dirigée.
Alors, on a présenté des amendements pour indiquer qu'on veut aller
vers un système de participation initiale de n'importe qui -
attention de n'importe qui avec certaines caractéristiques qu'on
avait précisées; mais pour que les prétendants se présentent, dans
cette phase initiale, qui n'est pas engageante pour
l'Administration régionale, si j'ai bien saisi le thème, il s'agit
d'aller voir qui est intéressé au niveau européen et je dirais même
extra-européen car ici on n'exclut pas, et je le dis à bon escient,
non seulement Las Vegas, mais aussi certaines sociétés qui - si
j'ai bien compris - ont déjà pris des contacts avec Saint-Vincent
et qui peuvent être en Afrique comme ailleurs.
A ce propos, je crois qu'il faut réfléchir. Il est vrai que
d'ici quelque temps, quelques Pays africains feront partie de
l'Europe, pour le moins du Marché Commun, mais pour l'ins-tant il y
a une certaine base de réflexion qui est d'autre genre. Alors, on a
souhaité que la participation soit large. Au contraire ici on a
fait un choix un peu différent.
Sur les autres thèmes qui seront sans doute importants, on a
choisi de ne pas parler, ce que je peux comprendre. On n'a pas
parlé des caractéristiques du développement du Casino. On a dit
qu'on ne parle pas de stratégie. On a dit qu'il y aura un
développement, mais on ne dit pas comment. Cette attitude peut être
compréhensible dans cette phase. S'il y avait déjà, au niveau du
débat, la possibilité d'approfondir ce thème, je crois que ce
serait encore mieux pour le Conseil.
De même, on n'a pas suffisamment exploité, à mon avis, un autre
thème qui est sans doute important, c'est-à-dire le rôle de la
propriété des infrastructures, qu'on dit qu'on verra par la suite
face à certaines clauses qui existent déjà dans le contrat.
Nous avions essayé d'améliorer ce premier acte, cette première
délibération, en prévoyant qu'il y ait - ce qui entre autre avait
été souhaité par les forces syndicales - une garantie pour ce qui
est de l'emploi et de l'embauche. Je crois que - et là je ne peux
partager certaines affirmations - le fait d'écrire aujourd'hui que
la société éventuelle qui veut gérer la Maison de jeu doit se faire
charge du personnel existant est, à mon sens, le minimum qu'elle
puisse faire. C'est normal. J'ai entendu dire que c'est normal,
mais alors, pourquoi ne pas le mettre! Je crois que c'est, à toute
évidence, un acte dû.
On n'a pas voulu mettre une échéance sur la période de ges-tion.
On aurait pu mettre "non più di" comme on avait fait auparavant. Je
crois que là aussi c'est un choix, qu'on pouvait prétendre dans
cette première phase, afin que la société qui veut participer
puisse savoir quelle est la raison de sa participation. On doit
faire des investissements pour quelle durée? Pour une convention
qui va durer quatre ans, dix ans, vingt ans? Alors, le fait de lier
l'investissement à la période de ges-tion est, à mon sens, un fait
normal. Si une société veut venir gérer le Casino, elle doit nous
dire si elle est disponible à accepter certaines conditions. On n'a
pas voulu accepter cet amendement et je crois que ce fait est
significatif.
De même, on n'a pas tranché sur un problème qui, au contraire,
est important. On n'a pas donné d'indication sur le fait que la
gestion future sera à deux, à trois ou à une société seule. Nous
avons le problème des deux sociétés, même si elles sont des
sociétés contrôlées. Mais, par exemple, on pourrait - s'il y avait
la possibilité - dire qu'il existe deux réalités qu'on veut
maintenir dans cette situation, ou bien qu'on veut une gestion
unitaire.
Voilà certains points qui pourraient être mieux explicités dans
cet acte, que nous estimons comme le premier pas pour arriver,
d'ici quelque temps, au renouvellement de la convention.
A ce propos, je dois faire une petite remarque. Je n'ai pas
compris pourquoi on n'a pas accepté de mettre une échéance à cette
enquête, car je crois que avec cette délibération, on va aux
différentes entreprises existantes en Europe, qu'il y a une Maison
de jeu à gérer; mais il faut mettre une limite à la présentation
d'un devis de requête, autrement même l'Administration publique ne
savait pas quand on irait par la suite faire cette analyse et dire
que l'enquête sera terminée. C'est dans ce sens qu'il fallait
prévoir une limite, qu'on pouvait définir en quarante ou soixante
jour, mais je crois qu'il est important de définir une échéance
pour terminer l'enquête et pour qu'il n'y ait plus de présentation
de requêtes dans ce sens. Il s'agit d'une petite chose par rapport
aux autres, je la souligne justement en disant que je n'ai pas
compris la raison de ce choix.
Voilà quelques remarques que nous nous permettons de faire
aujourd'hui, en terminant ce premier débat sur la Maison de jeu et
en disant que pour aujourd'hui - et je voudrais que ce soit clair -
si d'un côté on nous a dit que les choix les plus importants on ne
va pas les faire aujourd'hui, alors c'est aussi évident que
aujourd'hui on ne peut pas parler d'acte plus trans-parent.
Aujourd'hui c'est une enquête; ce que nous sommes en train de faire
c'est d'enquêter l'Europe ou le monde pour savoir s'il y a
quelqu'un qui veut venir à Saint-Vincent gérer la Maison de jeu.
Point fini. Par la suite, et là je peux même partager le fait qu'il
y ait un travail supplémentaire à faire, on pourra comprendre
d'après le barème qu'on définira pour les sociétés qui auront
présenté leur candidature, si on pourra faire un choix ou non.
Voilà les remarques que nous nous permettons de faire après ce
débat, en annonçant que, étant donné que les amendements qu'on
avait présentés n'ont pas été acceptés, nous nous abs-tiendrons sur
cet acte.
Presidente
Il Consigliere Riccarand ha chiesto la
parola per dichiarazioni di voto; ne ha facoltà.
Riccarand (VA)
Non ritengo positivo l'esito di
questo dibattito, perché mi sembra che il modo in cui è stata
condotta in questi mesi l'operazione di rinnovo della concessione
per la Casa da Gioco di Saint-Vincent, costituisca di fatto
un'accettazione strisciante, sia pure non dichiarata, del piano
Sitav, che è fermo da anni. Si tratta di un'accettazione non
dichiarata, non esplicitata in Consiglio, sulla quale vengono
espresse anche delle riserve, però di fatto essa marcia all'interno
di questo atto deliberativo e di tutta una serie di comportamenti
che stanno venendo avanti. Quindi, siccome noi riteniamo che quel
piano sia assolutamente negativo, siamo molto preoccupati per come
sono state impostate le questioni.
Anche per quanto riguarda tecnicamente la predisposizione di
questo avviso pubblico, mi sembra di poter dire che non si tratta
di un buon avviso pubblico. Troppa genericità, troppe carenze nei
requisiti richiesti, troppe sono le condizioni di favore messe in
partenza nei confronti dell'attuale società di gestione, che parte
estremamente favorita da una serie di clausole: Troppo alto lo
sbarramento previsto per condizioni di capitale sociale, di
patrimonio e di disponibilità finanziarie per le altre società;
troppe sono le incognite che devono essere superate da parte di
eventuali concorrenti che intendano misurarsi con la Sitav.
Direi che non c'è stata neppure una grande e sostanziale
disponibilità nei confronti degli emendamenti presentati dai Gruppi
della minoranza,che pure erano ispirati ad uno sforzo per
migliorare l'atto deliberativo e non intendevano certamente
contestare l'opportunità di un avviso pubblico, ma miravano a
creare un qualcosa che fosse effettivamente chiaro nei suoi
contorni, preciso nei contenuti e trasparente nel suo modo di
funzionare.
Qui, invece, ci troviamo di fronte ad un appello generico: "Chi
è interessato alla Casa da Gioco di Saint-Vincent si faccia
avanti", senza che si sappia per quanto tempo sarà rinnovata la
concessione, se ci sarà una trattativa privata, una licitazione
privata o una gara d'appalto vera e propria, ma vi sono troppe
incognite e troppi elementi discrezionali.
Ci sembra quindi che non si tratti né di una scelta politica
chiara e condivisibile, né di un atto deliberativo tecnicamente di
buon livello e sono prevalenti in noi i giudizi negativi su questo
atto.
Diciamo che, solo per spirito di responsabilità, ci asterremo
dal votare questo documento.
Presidente
Il Consigliere Voyat ha chiesto la
parola per dichiarazioni di voto; ne ha facoltà.
Voyat (UV)
Mi spiace d'aver alterato in qualche
modo la suscettibilità del Presidente della Giunta col mio
precedente intervento, ma sono stato costretto a dire certe cose.
Forse egli era un po' disattento, perché poi ha riferito detto
delle imprecisioni.
A parte il fatto che gli unici giochi di carte che conosco sono
belote, scopa e pinacola, con i quali è un po' difficile giocare su
due tavoli, ma non è assolutamente vero che noi giochiamo su due
tavoli. Noi abbiamo sempre chiesto una società solida ed affidabile
e non abbiamo mai presentato alcun emendamento contrastante con
questo assunto, infatti, a fronte dell'emendamento per chiedere che
i dieci miliardi di lire fossero solo deliberati, ma non versati,
c'era comunque la garanzia per l'Amministrazione regionale che i
dieci miliardi sarebbero stati versati prima della convenzione.
E' vero che abbiamo detto e ripetiamo che sarebbe stato
preferibile dire: "Vogliamo discutere la convenzione con la Sitav".
Al che, come ho già detto prima, avrei risposto: "Sono d'accordo"
ed avrei chiesto solo alcune precisazioni e qualche garanzia.
Sappiamo tutti del resto che la Sitav ha gestito per oltre
quarant'anni il Casinò di Saint-Vincent, con risultati più che
ottimi, specie se confrontati con quelli degli altri casinò
italiani.
Come fa il Presidente della Giunta a dirci che non è vero che
qui si tende ad avvantaggiare in modo spropositato una società? E'
tutto scritto e noi abbiamo già indicato le motivazioni. A tale
scopo, a parte la questione dei dieci miliardi, è stato di grande
aiuto l'emendamento relativo alla trasparenza della società, che è
diverso da come era stato presentato prima.
In merito alla disponibilità finanziaria di settanta miliardi,
devo osservare che avrei chiesto una disponibilità per
investimenti, perché la richiesta di una disponibilità finanziaria
immediata di settanta miliardi è una condizione spropositata,
specie se poi si parla anche delle proprietà. Se calcoliamo quello
che dovrebbe spendere una nuova società per mettersi sullo stesso
piano della Sitav, scopriamo che dovrebbe spendere circa 370
miliardi o che perlomeno dovrebbe dimostrare di avere disponibilità
finanziarie di tale importo.
Mi è stato obiettato che è un controsenso parlare dell'uno per
cento. Probabilmente il Presidente della Giunta era disattento,
perché io non ho detto "avremmo dovuto", ma, poiché si era parlato
di gestione privata, ho detto che non mi era chiaro perché si
chiedesse un consigliere d'amministrazione senza poter poi
partecipare alle assemblee.
Si ha un bel dire, infatti, che quel consigliere potrà
controllare l'attività amministrativa della società, quando tutti
sappiamo che ci sono riunioni formali e riunioni in formali, e che
alle seconde possono essere invitati solo alcuni, che così possono
mettersi d'accordo su quanto diranno nella riunione formale
successiva. Non c'è nulla di male, ma è certamente ingenuo credere
di poter controllare con un consigliere di ammini-strazione. E'
certamente meglio avere un rappresentante nel collegio sindacale e
meglio ancora il presidente del collegio sindacale.
Se l'intenzione della Giunta era quella di andare a controllare,
sarebbe stato meglio che ci avesse detto: "Vogliamo entrare anche
nell'assemblea dei soci, così avremo la possibilità di conoscere
più a fondo la società e avremo la possibilità di concorrere alle
decisioni assunte nelle assemblee dei soci". Ora...
Presidente
Consigliere Voyat, io non voglio
interromperla, ma non deve riaprire la discussione generale. Lei
deve solo motivare il suo voto.
Voyat (UV)
Certo, ma mi sembra logico che io
spieghi le ragioni per cui poi dichiarerò la mia astensione.
Il Presidente Bondaz dice di aver inserito l'acquisto delle
strutture nelle premesse, però dice anche che quelle proprietà
dovrebbero tornare all'Amministrazione regionale alla fine della
convenzione, che non si sa quando scadrà. Noi invece abbiamo detto
che se non si vuole prendere in giro il Consiglio regionale, quelle
strutture dovrebbero essere acquistate subito dall'Amministrazione
regionale oppure bisognerebbe garantire che siano messe a
disposizione della società incaricata della gestione.
Per concludere, signor Presidente, dico che, per le ragioni che
ho illustrato, mi asterrò dalla votazione.
Presidente
Il Vicepresidente Bich ha chiesto la
parola per dichiarazioni di voto; ne ha facoltà.
Bich (Ind)
Sarò molto breve e non impegnerò tutti i
dieci minuti.
Annuncio la mia astensione su questo avviso pubblico per la
preselezione delle società candidate alla gestione del Casinò di
Saint-Vincent, perché mi ritengo piuttosto insoddisfatto del modo
in cui sono state definite le condizioni procedurali.
In effetti, non si tratta di una preselezione, perché se così
fosse si dovrebbe tendere ad un filtro più largo. In una gara di
atletica, ad esempio, si fa una preselezione scegliendo tra le
varie batterie i migliori candidati a contendersi la vittoria nella
batteria finale. Noi, invece, chiediamo di mettere subito l'asta
del salto in alto a due metri, ben sapendo che tra i
preselezionandi pochissimi sono quelli che possono superare i due
metri; non solo, ma tra quelli che saltano i due metri si
intravedono anche le tessere di un mosaico o i tratti di un
identikit che fanno presagire che solo un candidato riuscirà
effettivamente a saltare oltre i due metri.
Si tratta quindi di una selezione per modo di dire, perché già
sappiamo che il primo filtro è quello a maglie più strette, quindi
difficilmente superabile e tale da creare le maggiori difficoltà
per l'individuazione dei candidati. Questo è un primo punto che
crea delle perplessità.
Il secondo punto è costituito dal fatto che alcuni aspetti
politicamente qualificanti, come il mantenimento dei livelli
occupazionali e delle condizioni per l'accesso all'impiego nella
Casa da Gioco o quello relativo alla durata della convenzione, mi
sembrano molto importanti e tali comunque da dover essere inseriti
nell'avviso di preselezione. Questo non avviene e me ne dolgo,
soprattutto perché credo che si perda un'occasione per discutere un
po' più attentamente e riuscire a raggiungere, all'unanimità,
quell'accordo che sembrava ormai a portata di mano.
Sono poche le occasioni in cui il Consiglio regionale deve
esprimersi unitariamente ed una poteva essere l'aggiudicazione
della gestione del Casinò. Poiché in passato è successo quel che è
successo ed i sospetti sono notevoli e variegati, l'unanimità
consiliare poteva essere interpretata dall'opinione pubblica come
un riferimento preciso ad una cristallina, trasparente e
sistematica formulazione delle procedure. Questo non è avvenuto e
me ne dolgo.
Ringrazio il Consigliere Chenuil, Presidente della IV
Commissione, per il suo determinante appoggio, senza il quale non
sarebbe stata abbassata una delle prime strettissime maglie di
questa preselezione. Mi riferisco ovviamente alla riduzione da 140
a 70 miliardi, contro la quale si era inizialmente espresso il
Presidente della Giunta, che poi, per l'insistenza e per il forte
potere contrattuale del Presidente della IV Commissione, è stato
costretto a recedere dalla sua posizione che sembrava giaculatoria.
Ringrazio, quindi, il Presidente della IV Commissione, che ha
cercato di inserire un elemento migliorativo nell'avviso di
preselezione.
Pertanto, su questo deliberato, non voto a favore, ma mi
astengo, e spero che lo stesso possa essere migliorato in seguito
con la partecipazione di tutte le forze politiche.
Presidente
Ha chiesto la parola il Presidente
della Giunta, ne ha facoltà.
Bondaz (DC)
Ovviamente la maggioranza voterà a
favore. Non mi stupisco che il Consigliere Riccarand abbia
dichiarato che l'esito del dibattito non è positivo; mi sarei anzi
preoccupato se avesse dichiarato il contrario, visto che egli è
abituato a dire sempre di no, anche alle cose positive, se non sono
proposte da lui.
Il Vicepresidente Bich ha detto che il "barrage" è a due metri,
ma se avessi potuto ascoltare la mia opinione, l'avrei messo a due
metri e mezzo, perché credo che, quando si affrontano questioni
finanziarie di questo livello - teoricamente oggi come oggi la
concessione, visti gli introiti generali della Casa da Gioco, può
valere sui 200 miliardi - si deve avere a che fare con società od
enti di pari livello, nel senso che bisogna rispettare certe
proporzioni.
In merito allo sviluppo di cui si è parlato in questa sede, non
nascondo che la mia parte politica aveva delle perplessità, e le ha
tuttora, sul programma di sviluppo proposto dalla Sitav e forse il
Consigliere Rollandin si riferiva anche a questo aspetto, quando ha
fatto certe considerazioni. E' indubbio però che ci debba essere
uno sviluppo, sia pure adeguato e moderato, perché alla Casa da
Gioco mancano alcune strutture. Manca, ad esempio, il salone delle
feste: prima c'era, ma poi è stato utilizzato per i giochi
americani.
Io ho l'impressione che alcuni Consiglieri abbiano paura di
questa ipotesi di preselezione e non so per quale motivo. Si è
detto: "Questa preselezione è una strada spianata verso la
riconferma della Sitav". Contesto fermamente questa considerazione,
perché per gli stessi motivi potrei dire che gli emendamenti
presentati sono funzionali ad un'altra ipotesi di scalata da parte
di una società che, magari, non ha i dieci miliardi di capitale
richiesti.
Potrei dire anch'io delle cose di questo genere, che, per la
verità, mi sembrano un po' sciocche. E' ovvio però che, se voi dite
che si tenta una scalata da una parte, io vi posso dire: "Va bene,
ma allora, visto che le vostre società sono meno forti ed hanno
meno capacità, voi volete ridurre tutto per garantire a loro di
poter partecipare alla selezione".
Credo nell'intelligenza dei Consiglieri e spero che anch'essi
creda-no nella mia minore intelligenza, ma chi pensa che questa
proce-dura serva per dare la Casa da Gioco alla Sitav è fuori da
ogni logica.
Qualcuno ha detto: "Avviseremo l'Europa". Posso anche dire che
noi avevamo previsto la sua pubblicazione su due giornali, ma esso
sarà pubblicato su: Il Sole-24 Ore - lo potremo pubblicare anche su
"La Vallée-Notizie", come dice il Consigliere Bich -, il Corriere
della Sera, probabilmente su Repubblica, La Stampa, Financial
Times, Le Monde e Frankfurter Algemeine, proprio per far sapere
quello che noi stiamo facendo.
Secondo me, tutto il resto è lana caprina, perché, e lo ripeto
per la quarantaquattresima volta, se dovessimo inserire in questa
fase tutte le ipotesi che voi avete suggerito (sviluppo, personale,
durata...), presteremmo il fianco a molti ricorsi e non riusciremmo
più a definire le questioni con la Casa da gioco.
Proprio per questo abbiamo cercato, attraverso i nostri
consulenti, speriamo che siano bravi - di evitare qualunque tipo di
ricorso da parte dei possibili interessati.
La maggioranza ha preso in esame tutte le ipotesi che voi avete
proposto e sicuramente le riprenderà in esame nella seconda fase,
con il Consiglio, perché non ha alcuna velleità di decidere da sola
una cosa di questo genere. Ciò non avrebbe alcun senso.
Se però la minoranza ha paura della preselezione e vuole farvi
inserire cose che ci potrebbero mettere in condizione di non poter
più assegnare la concessione - se ci sarà un ricorso finiremo per
non poter più dare la concessione - significa che partiamo da due
filosofie completamente diverse, per cui a questo punto è molto più
giusto che ciascuno scelga la propria strada: noi voteremo a favore
e voi voterete contro.
Se non siete d'accordo, votate contro; non capisco perché vi
astenete.
Rollandin
(fuori microfono)
-
(incomprensibile)
Presidente
Consigliere Rollandin, non posso darle
la parola due volte per dichiarazioni di voto...
Eh no, non c'è un fatto personale....
La dichiarazione di voto di astensione, fatta dal Consigliere
Rollandin, rimane.
Se nessuno chiede la parola, pongo in votazione il provvedimento
nel suo complesso, comprensivo degli emendamenti che sono stati
approvati.
Esito della votazione:
Presenti: 35
Votanti e favorevoli: 19
Astenuti: 16 (Agnesod, Andrione, Bich, Faval, Lanivi, Louvin,
Maquignaz, Marcoz, Mostacchi, Perrin, Riccarand, Rollandin,
Stévenin, Vallet, Viérin e Voyat)
Il Consiglio approva
La seduta è tolta ed il Consiglio sarà convocato a
domicilio.
