Classificazione
BILANCIO E CONTABILITA' REGIONALE



Oggetto del Consiglio n. 3040 del 14 dicembre 2023 - Resoconto
OGGETTO N. 3040/XVI - Inizio della votazione del D.L. n. 127:
Disposizioni per la formazione del bilancio annuale e pluriennale
della Regione autonoma Valle d'Aosta/Vallée d'Aoste (Legge di
stabilità regionale per il triennio 2024/2026). Modificazioni di
leggi regionali.
Bertin (Presidente) -
Passiamo ora al D.L. n. 127, punto
4.01 dell'ordine del giorno:  la legge di stabilità, composta
da 51 articoli. È stato acquisito il parere del Collegio dei
Revisori dei conti, sono stati depositati undici emendamenti dalla
Commissione consiliare, un emendamento del gruppo Misto, un
emendamento del gruppo PCP, quattro emendamenti e due
sub-emendamenti del gruppo Lega, cinque emendamenti con
un'integrazione del gruppo Rassemblement Valdôtain.
Per quanto riguarda l'analisi della legge di stabilità e della
legge di bilancio, proporrei, se siete d'accordo, che le
dichiarazioni di voto vengano fatte alla fine, prima del voto
conclusivo sulle due leggi che vengono analizzate
congiuntamente.
Va bene, iniziamo con l'articolato della legge di stabilità.
Articolo n. 1, su quest'articolo ci sono degli interventi? Non
vedo richieste d'intervento, mettiamo in votazione l'articolo 1. La
votazione è aperta. La votazione è chiusa.
Presenti: 34
Votanti: 25
Favorevoli: 19
Contrari: 6
Astenuti: 9 (Baccega, Distort, Foudraz, Ganis, Lavy, Manfrin,
Marquis, Perron, Sammaritani)
L'articolo n. 1 è approvato.
Articolo n. 2: qualcuno vuole intervenire su quest'articolo? Non
vedo richieste d'intervento, mettiamo in votazione l'articolo n. 2.
La votazione è aperta. La votazione è chiusa.
Presenti: 35
Votanti: 26
Favorevoli: 19
Contrari: 7
Astenuti: 9 (Distort, Foudraz, Ganis, Guichardaz Erika, Lavy,
Manfrin, Minelli, Perron, Sammaritani)
L'articolo n. 2 è approvato.
Posso dare lo stesso risultato per l'articolo n. 3? No. Ci sono
richieste d'intervento? Mettiamo in votazione. La votazione è
aperta. La votazione è chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'articolo n. 3 è approvato.
Articolo n. 4: c'è qualche intervento? Non vedo richieste, posso
dare lo stesso risultato o lo mettiamo in votazione? No. La
votazione è aperta. La votazione è chiusa.
Presenti: 35
Votanti: 26
Favorevoli: 19
Contrari: 7
Astenuti: 9 (Distort, Foudraz, Ganis, Guichardaz Erika, Lavy,
Manfrin, Minelli, Perron, Sammaritani)
L'articolo n. 4 è approvato.
Articolo n. 5: ci sono richieste d'intervento su quest'articolo?
Lo mettiamo in votazione: la votazione è aperta. La votazione è
chiusa.
Presenti: 35
Votanti: 26
Favorevoli: 19
Contrari: 7
Astenuti: 9 (Distort, Foudraz, Ganis, Guichardaz Erika, Lavy,
Manfrin, Minelli, Perron, Sammaritani).
L'articolo n. 5 è approvato.
Articolo n. 6: c'è qualcuno che vuole intervenire? Non vedo
richieste, posso dare lo stesso risultato? Stesso risultato.
Articolo n. 7: vi è il primo emendamento della II Commissione e
il primo emendamento di Rassemblement Valdôtain. Qualcuno intende
illustrare? Lo diamo già come illustrato. Per dichiarazione di
voto, consigliera Erika Guichardaz.
Guichardaz E. (PCP) -
Su tutti gli emendamenti riferiti
alla modifica della 22, che riteniamo debbano passare attraverso un
confronto sindacale, e soprattutto visto che sono arrivati dopo le
audizioni - quindi sono cose che non abbiamo neanche potuto
chiedere rispetto al confronto sindacale -, il nostro gruppo voterà
contro a tutti gli emendamenti.
Presidente -
Possiamo mettere in votazione o ci sono
altre dichiarazioni di voto? Mettiamo in votazione. La votazione è
aperta. La votazione è chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'emendamento è approvato.
Sempre sull'articolo n. 7 c'è il primo emendamento di
Rassemblement Valdôtain. Si è prenotato il consigliere Aggravi per
l'illustrazione, ne ha facoltà.
Aggravi (RV) -
Grazie Presidente. Le analisi che sono
state condotte sui disegni di legge 127 e 128, sulla base di quello
che è stato detto nel corso della discussione generale, sia dalla
relazione di minoranza, sia dal gruppo di Rassemblement Valdôtain,
sia da altri colleghi, hanno messo in luce il fatto che il peso
specifico delle risorse finanziarie per il personale in forza
all'Amministrazione, e non soltanto, è molto marcato e molto
ingente, ad oggi.
A tal proposito, l'emendamento, tenuto anche conto delle
difficoltà che molti enti hanno riscontrato a reperire nuove figure
al di fuori del comparto unico, introduce una duplice possibilità
d'individuare la copertura di un posto vacante nella dotazione
organica di questi enti prima di procedere all'espletamento di una
procedura selettiva, in particolare oltre all'eventuale assenza di
personale in disponibilità, si prevede e si inserisce anche
l'assenza di personale disponibile a rispondere a procedure di
mobilità interna. Si aggiunge una lettera al comma 3 dell'articolo
41 della legge 22.
Presidente -
Il Presidente della Regione ha facoltà di
intervenire.
Testolin (UV) -
Solo per dire che l'emendamento non è
accoglibile.
Questo emendamento fa parte di un trascorso, peraltro, dove già
era evidenziata questa procedura che si è dimostrata del tutto
inefficace e, anzi, ha prolungato i tempi di ambiguità nel
reperimento del personale. Per cui, per noi, non è assolutamente
accoglibile.
Presidente -
Mettiamo in votazione l'emendamento n. 1 di
Rassemblement Valdôtain. La votazione è aperta. La votazione è
chiusa.
Presenti: 35
Votanti: 35
Favorevoli: 16
Contrari: 19
L'emendamento n. 1 non è accolto.
Votiamo ora l'articolo n. 7. La votazione è aperta. La votazione
è chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'articolo n. 7 è approvato.
Per l'articolo n. 8 posso dare lo stesso risultato? Non vedo
obiezioni, stesso risultato.
All'articolo n. 9, vi è il secondo emendamento della II
Commissione. Come detto, sono già dati per illustrati. Mettiamo in
votazione l'emendamento. La votazione è aperta. La votazione è
chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'emendamento è approvato.
Possiamo dare lo stesso risultato per l'articolo n. 9? Stesso
risultato.
All'articolo n. 10 vi sono gli emendamenti n. 3, 4, 5 e 6 della
II Commissione. Mettiamo in votazione l'emendamento n. 3. La
votazione è aperta. La votazione è chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'emendamento è approvato.
Mettiamo in votazione il quarto emendamento della II
Commissione. La votazione è aperta. La votazione è chiusa.
Presenti: 35
Votanti: 35
Favorevoli: 26
Contrari: 9
L'emendamento è approvato.
Emendamento n. 5 della II Commissione, mettiamolo in votazione.
La votazione è aperta. La votazione è chiusa.
Presenti: 35
Votanti: 28
Favorevoli: 19
Contrari: 9
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'emendamento è approvato.
Posso dare lo stesso risultato per l'emendamento seguente della
II Commissione? Stesso risultato per l'emendamento n. 6. Posso dare
lo stesso risultato per l'articolo n. 10? No. Mettiamo in votazione
l'articolo n. 10. La votazione è aperta. La votazione è chiusa.
Presenti: 35
Votanti: 33
Favorevoli: 19
Contrari: 14
Astenuti: 2 (Erika Guichardaz, Minelli)
L'articolo è approvato.
L'emendamento n. 7 della II Commissione introduce l'articolo
10bis. Mettiamolo in votazione. La votazione è aperta. La votazione
è chiusa.
Presenti: 35
Votanti: 35
Favorevoli: 26
Contrari: 9
L'emendamento è approvato.
Mettiamo in votazione l'articolo n. 11. Consigliere Restano ha
facoltà di intervenire.
Restano (GM) -
Volevo intervenire sull'articolo 11 che,
credo, vada incontro ad un'esigenza da parte dell'Assessorato per
avere una procedura più snella per la nomina del veterinario
regionale e quindi consentire anche la nomina di personale esterno
alla pubblica...
(
interruzione)
Presidente -
Ripeto, siamo all'articolo n. 11. Mettiamolo
in votazione. La votazione è aperta. La votazione è chiusa.
Presenti: 35
Votanti: 26
Favorevoli:19
Contrari: 7
Astenuti: 9 (Distort, Foudraz, Ganis, Guichardaz Erika, Lavy,
Manfrin, Minelli, Perron, Sammaritani)
L'articolo n. 11 è approvato.
Dopo l'articolo n. 11 c'è l'inserimento dell'articolo 11bis con
l'emendamento n. 2 di Rassemblement Valdôtain. Consigliere Aggravi
ha facoltà di intervenire.
Aggravi (RV) -
Questo emendamento fa seguito ad un ordine
del giorno che avevamo presentato nell'ambito del Documento di
economia e finanza, quindi ha una diretta conseguenza e una diretta
attinenza.
Ad oggi, l'eventuale attivazione di percorsi di fusione da parte
di due o più Comuni, che sono previsti dall'articolo 17 della legge
54/1998, non sono sostenuti finanziariamente nell'ambito dei
trasferimenti finanziari disciplinati dalla famosa legge
48/1995.
L'emendamento inserisce, o vorrebbe inserire, nell'ambito dei
parametri oggettivi di riparto tale possibilità, con l'intento di
assegnare ai Comuni, che optino per l'attivazione di tali percorsi,
adeguate risorse a supporto delle conseguenti incombenze, sia in
termini organizzativi che di mantenimento del livello dei servizi a
favore dei propri cittadini.
La volontà è quella di dare anche seguito a quella che è una
vecchia previsione, perché l'articolo 17 comunque è presente nella
legge 54 e dare eventualmente il supporto a quei Comuni che
decidessero autonomamente di attivare percorsi di questo tipo,
perché ad oggi non è una questione nuova, anche nella scorsa
Legislatura era stato posto questo tema. Prevedere questa
possibilità, senza fornire adeguate risorse a supporto di chi
volesse intraprendere questi percorsi, a nostro giudizio ha poco
senso.
Presidente -
Il Presidente della Regione ha facoltà di
intervenire.
Testolin (UV) -
Grazie Presidente. La risposta è la
stessa che abbiamo dato già in occasione del DEFR: quest'operazione
estemporanea va inserita, a nostro avviso, all'interno di una
revisione complessiva della normativa. Quindi, non voteremo a
favore.
Presidente -
Consigliera Erika Guichardaz per
dichiarazione di voto, ne ha facoltà.
Guichardaz E. (PCP) -
Visto che da tempo parliamo di una
revisione complessiva, e visto che c'è un tavolo che sta lavorando
in questo senso e di cui si è discusso, e sembra che ci sia anche
all'interno del tavolo una sorta di accordo rispetto a questa
posizione sulla fusione dei Comuni e sull'incentivazione degli
stessi, noi voteremo convintamente a favore.
Presidente -
Mettiamo in votazione l'emendamento n. 2 di
Rassemblement Valdôtain. La votazione è aperta. La votazione è
chiusa.
Presenti: 35
Votanti: 35
Favorevoli: 16
Contrari: 19
L'emendamento n. 2 è respinto.
Articolo n. 12, mettiamo in votazione? Consigliere Baccega ha
facoltà di intervenire.
Baccega (FI) -
Grazie Presidente. Semplicemente per
sottolineare che, in sede di Commissione, quando abbiamo audito il
CELVA (Consorzio degli Enti Locali della Valle d'Aosta), avevamo
chiesto l'elenco degli avanzi d'amministrazione dei Comuni. Il
documento non è pervenuto, avremo modo di richiederlo comunque
ufficialmente nel mese di gennaio. Grazie.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 28
Favorevoli: 21
Contrari: 7
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'articolo n. 12 è approvato.
Articolo n. 13, mettiamolo in votazione se non ci sono
interventi. Non vedo richieste. La votazione è aperta. La votazione
è chiusa.
Presenti: 35
Votanti: 27
Favorevoli: 21
Contrari: 6
Astenuti: 8 (Distort, Foudraz, Ganis, Lavy, Manfrin, Perron,
Restano, Sammaritani)
L'articolo n. 13 è approvato.
Articolo n. 14, c'è qualcuno che vuole intervenire? Posso dare
lo stesso risultato? No, lo mettiamo in votazione. La votazione è
aperta. La votazione è chiusa.
Presenti: 35
Votanti: 23
Favorevoli: 19
Contrari: 4
Astenuti: 12 (Baccega, Distort, Foudraz, Ganis, Guichardaz
Erika, Lavy, Manfrin, Marquis, Minelli, Perron, Restano,
Sammaritani)
L'articolo n. 14 è approvato.
All'articolo n. 15 c'è l'emendamento n. 1 della Lega, che è un
emendamento sostitutivo, con conseguente modifica anche
dell'articolo 11 e degli allegati. Consigliere Manfrin, a lei la
parola per l'illustrazione.
Manfrin (LEGA VDA) -
Grazie Presidente. Come abbiamo
avuto modo di dire durante questa discussione del bilancio, abbiamo
preso atto con rammarico, quasi con stupore, che l'Amministrazione
regionale, la Giunta e l'attuale maggioranza abbiano fatto una
scelta che riteniamo incomprensibile, cioè quella di andare a
destinare 200 mila euro delle tasse, dei soldi, che appartengono a
tutti i Valdostani, per comprare dei servizi per gli immigrati.
Questi servizi vengono già regolarmente finanziati dai Fondi
sociali europei, c'è scritto anche all' interno dell'articolo che è
in discussione adesso che, siccome questi fondi arrivano un pochino
in ritardo, allora dobbiamo andare a correre e metterli noi. Ma la
cosa che mi ha lasciato particolarmente basito è prendere atto del
fatto che, non  soltanto noi, ma addirittura la CGIL nel suo
parere - e l'ha scritto nero su bianco, invito tutti i colleghi ad
andare a verificarlo - ha scritto che è assurdo utilizzare dei
fondi regionali, che bisogna liberare queste risorse e bisognerebbe
utilizzare i Fondi sociali europei per andare a liberare queste
risorse di bilancio e quindi utilizzarle per i Valdostani.
Questo ragionamento noi lo avevamo già maturato, a prescindere
da quelli che erano i pareri, anche alla luce di quello che è il
parere che la CGIL ha espresso - che ringraziamo, ovviamente -
l'hanno espresso anche altri sindacati; andando a cogliere questo
importante spunto abbiamo così deciso di andare a dare una
destinazione a questi 200 mila euro.
Una destinazione che, come abbiamo più volte detto, siccome
questo è un bilancio che non dà risposte dal punto di vista sociale
- ne parleremo ancora nel prosieguo e nell'articolazione di questo
D.L. 127 -, abbiamo voluto far ripristinare quella che era una
misura secondo noi importante: il prestito sociale d'onore. Una
misura che consentiva alle persone di poter ottenere dei soldi per
far fronte alle spese personali (persone naturalmente in
difficoltà) e poi restituirli con il lavoro in favore della nostra
comunità.
Secondo noi, un'iniziativa meritevole di assoluto rispetto,
un'iniziativa che permetteva, da una parte, di sostenere le
persone, dall'altra di restituire quest'aiuto che avevano ottenuto
con il loro lavoro, quindi non soltanto ottenendo i soldi e basta,
ma anche rendendosi disponibili a migliorare la nostra
comunità.
Con quest'emendamento, se approvato, potremo stanziare i fondi
in questa direzione; se invece quest'emendamento non verrà
approvato, l'attuale maggioranza, la Giunta, vorrà continuare a
destinare questi soldi in favore degli immigrati e i 200 mila euro
verranno sottratti ai Valdostani. Grazie.
Presidente -
Assessore Marzi.
Marzi (SA) -
Grazie Presidente. L'articolo 23 del decreto
legge 103, poi divenuto la 23/2010, rinnovellata, è stato votato
all'unanimità.
Il prestito d'onore è stato introdotto con legge regionale
3/2015, con una variante rispetto al precedente previsto con la
legge regionale 52/2009.
Si è rivelata una misura complessivamente poco efficace, in
quanto ad oggi solo il 55% dei beneficiari ha provveduto o sta
provvedendo a restituire quanto ricevuto.
Essendo prevista in legge la sola possibilità di restituzione in
ore di attività, l'Amministrazione non dispone di alcuno strumento
per obbligare le persone al rispetto degli impegni.
L'introduzione a livello nazionale del reddito di cittadinanza
aveva già fatto venire meno l'utilizzo di tale strumento anche alla
luce degli scarsi risultati prodotti.
Pertanto, in sede di revisione della 23, operata per effetto
della 19/2023, si è provveduto ad abrogare tale norma.
Inoltre, l'emendamento prevede di finanziare il prestito d'onore
attraverso lo spostamento delle risorse previste dall'articolo 15
del D.L. 127, che stiamo votando, a favore di percorsi
d'integrazione dei cittadini stranieri, che supplisce a momenti di
mancata copertura di tali servizi con fondi statali del FAMI.
Questo comporterebbe il rischio di non più garantire la
continuità dei servizi, ormai consolidati, finalizzati
all'integrazione nella vita della comunità sul territorio regionale
dei cittadini presi in esame.
Di fatto, io capisco l'intervento politico, ma stiamo facendo
una cosa corretta per 200 mila euro su 1.819 milioni di euro. Credo
quindi che la disamina tra cittadini valdostani e cittadini
stranieri del collega Manfrin abbia una connotazione solo ed
esclusivamente politica, comprensibile, sulla quale non collimiamo,
quindi di conseguenza ci asterremo. Grazie.
Presidente -
Consigliere Malacrinò per dichiarazione di
voto.
Malacrinò (FP-PD) -
Semplicemente per ricordare quanto è
stato rappresentato dal sindacato. È stato praticamente detto che
questi fondi possono essere anche finanziati da altri Fondi
europei, come tra l'altro è stato riportato anche nella relazione
che testé è stata letta dall'assessore Marzi. Per cui, quello che è
stato detto nel corso della relazione, che vado a riprendere, "Come
è noto ulteriori risorse possono essere iscritte a bilancio nel
corso dell'esercizio", viene riportato anche su questo tema.
Grazie.
Presidente -
Consigliere Manfrin per dichiarazione di
voto.
Manfrin (LEGA VDA) -
Grazie Presidente. Ringrazio per la
risposta l'Assessore e il Presidente della II Commissione, ma le
relazioni che vengono presentate - capisco anche la difesa
d'ufficio del sindacato, io lo comprendo - in realtà vanno lette
tutte nella loro interezza. Io, nel parere che è stato trasmesso
sui vari articoli del 127, leggo: "Percorsi d'integrazione degli
stranieri possono essere finanziati dal FSE", però lei non ha letto
neanche la parte successiva, "Possono essere" e su questo non c'è
nessun dubbio: "Possono essere finanziati dal FSE e liberare
risorse del bilancio regionale".
Vuol dire che queste risorse, che voi avete messo lì, sono
imprigionate nell'utilizzo che le avete destinato ad avere; risorse
che noi invece vogliamo liberare nei confronti delle persone che
sono in difficoltà.
Assessore Marzi, non mi convince neanche l'intervento che lei fa
rispetto al mancato obbligo delle persone nel restituire il
prestito sociale d'onore, e sa perché? Perché purtroppo sono venuto
a contatto con diverse persone che si mettevano a disposizione per
restituirlo e che, chiedendo all'assistente sociale o alla persona
che era stata individuata come capofila per la restituzione,
dicevano: "Io continuo a chiamarli ma non mi dicono niente, dicono:
'Sì, poi ti diciamo, sì, poi vediamo, sì, poi faremo'".
Allora non è questione di mancanza di volontà, è questione di
mancanza d'organizzazione, che è una cosa che è emersa parecchie
volte all'interno di questa discussione di questi giorni su diversi
altri argomenti.
Il fatto che anche sul reddito di cittadinanza non siate stati
capaci di organizzare dei progetti con i Comuni per far lavorare le
persone che hanno percepito quel reddito e avrebbero dovuto, non
soltanto per la restituzione perché si parlava di poche ore, ma
banalmente per evitare che queste persone avessero un secondo
lavoro mentre percepivano il reddito di cittadinanza, questa è una
vostra mancanza, non è una mancanza delle persone.
Non utilizzate l'argomento di dire che, siccome non siete in
grado di utilizzare quelle che sono le possibilità, a questo punto
lo strumento è sbagliato.
Alcuni strumenti erano sicuramente superati, c'era la
possibilità però di utilizzarli al meglio e non è stato fatto.
Detto questo, ovviamente noi continuiamo a rimanere della nostra
opinione e oggi con il voto si vedrà. Lei lo ha già detto, che non
voterete quest'emendamento, quindi noi ci schieriamo dalla parte
dei Valdostani, voi vi schierate dalla parte dei servizi per gli
immigrati e ognuno poi trarrà le sue conclusioni. Grazie.
Presidente -
Mettiamo in votazione l'emendamento n. 1
della Lega. La votazione è aperta. La votazione è chiusa.
Presenti: 35
Votanti: 35
Favorevoli: 14
Contrari: 21
L'emendamento non è approvato.
Articolo n. 15. Lo mettiamo in votazione? Qualcuno vuole
intervenire? Non vedo richieste. La votazione è aperta. La
votazione è chiusa.
Presenti: 35
Votanti: 35
Favorevoli: 21
Contrari: 14
L'articolo n. 15 è approvato.
Mettiamo in votazione l'articolo n. 16, se non ci sono
interventi. Non vedo richieste d'intervento. La votazione è aperta.
La votazione è chiusa.
Presenti: 35
Votanti: 35
Favorevoli: 35
L'articolo n. 16 è approvato all'unanimità.
Articolo n. 17. Ci sono richieste? Nessuna. Mettiamolo in
votazione. La votazione è aperta. La votazione è chiusa.
Presenti: 35
Votanti: 24
Favorevoli: 24
Astenuti: 11 (Aggravi, Brunod, Distort, Foudraz, Ganis, Lavy,
Lucianaz, Manfrin, Perron, Planaz, Sammaritani).
L'articolo n. 17 è approvato.
Articolo n. 18, ci sono interventi? Il consigliere Restano si è
prenotato, ne ha facoltà.
Restano (GM) -
Nel corso dei precedenti Consigli abbiamo
avuto modo di parlare delle figure degli educatori professionali
operanti nei servizi socio-educativi.
Finalmente, si arriva ad approvare un articolo che questi
operatori aspettavano da tempo, per riequilibrare quelle che sono
le giuste retribuzioni che devono prendere.
Voteremo quindi a favore di quest'articolo.
Presidente -
Non vedo altre richieste, mettiamolo in
votazione. La votazione è aperta. La votazione è chiusa.
Presenti, votanti e favorevoli: 35
L'articolo n. 18 è approvato all'unanimità.
Articolo n. 19. Qualcuno vuole intervenire su quest'articolo?
Non vedo richieste, mettiamo in votazione l'articolo 19. La
votazione è aperta. La votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Restano,
Sammaritani)
L'articolo n. 19 è approvato.
Sempre all'articolo n. 19, c'è l'emendamento n. 8 della II
Commissione che introduce l'articolo 19bis. Lo diamo come già
illustrato e se non vi sono interventi, lo mettiamo in votazione.
Non vedo richieste, la votazione è aperta. La votazione è
chiusa.
Presenti: 35
Votanti: 33
Favorevoli: 27
Contrari: 6
Astenuti: 2 (Baccega, Marquis)
L'emendamento n. 8 della II Commissione è approvato.
All'articolo n. 20, vi è il nono emendamento della II
Commissione, che diamo come illustrato. Se non ci sono interventi,
lo mettiamo in votazione. La votazione è aperta. La votazione è
chiusa.
Presenti: 35
Votanti: 33
Favorevoli: 27
Contrari: 6
Astenuti: 2 (Baccega, Marquis)
L'emendamento n. 9 è approvato.
Sempre all'articolo n. 20, vi è il secondo emendamento della
Lega che, se approvato, comporterebbe anche la modifica degli
articoli 20 e 11 e degli allegati.
Consigliere Manfrin per l'illustrazione, ne ha facoltà.
Manfrin (LEGA VDA) -
Grazie Presidente. Questo
emendamento, se approvato, farà una cosa molto semplice: metterà a
disposizione le risorse per estendere l'indennità sanitaria anche
alle figure degli operatori socio-sanitari.
Sono diversi giorni che parliamo all'interno di quest'Aula della
necessità di andare a tutelare quella parte della sanità che è
stata purtroppo esclusa dall'estensione dell'indennità sanitaria
temporanea, e sono diversi giorni che sentiamo motivazioni
piuttosto inefficaci nel dire che non si può fare.
Negli scorsi giorni, abbiamo discusso di impegni politici a
questo proposito che chiedevano d'estendere l'indennità e invece
dei rifiuti che sono stati posti da parte dell'attuale maggioranza
nell'estendere quest'indennità.
Quello che però abbiamo notato, soprattutto nella giornata di
ieri, è che queste esortazioni che abbiamo portato all'interno di
quest'Aula hanno colpito nel segno, al punto tale che la
maggioranza ha dovuto obbligatoriamente fare un comunicato stampa
nel quale mette un sacco di cose ed è convinta che si possa un po'
alterare quella che è la realtà delle cose.
Sostanzialmente, con questo comunicato stampa si dice che verrà
estesa l'indennità sanitaria temporanea.
Bene, bravo,
bis
, questo lo sapevamo già. Ma si lascia
poi ad una conclusione quasi un qualcosa che dà la possibilità ad
ogni Consigliere di questa maggioranza, che sarà stato subissato di
richieste, di lamentele, di esortazioni, di implorazioni, di
qualsiasi richiesta, di potersi agganciare; perché? Il giochino è
molto semplice: si fa un comunicato stampa, si aspetta che l'organo
d'informazione "amico" faccia un titolo che possa essere equivocato
("Faremo l'indennità, estenderemo anche agli OSS o anche a tanti
altri") e poi si dice: "Ma vedi, noi non è che diciamo di no, noi
lo facciamo, c'è scritto qui, lo abbiamo detto, abbiamo fatto il
comunicato stampa".
Allora, a beneficio di tutti, vorrei leggere queste ultime
righe, su cui molti vorranno eventualmente attaccarsi: "A
conclusione dell'
iter
normativo dedicato alle professioni
sanitarie, la maggioranza vuole evidenziare l'attenzione nei
confronti di tutti gli altri operatori, in particolare degli
operatori socio-sanitari". L'attenzione, non i soldi. L'attenzione
ce l'avete. I soldi per l'estensione dell'indennità no, ma
l'attenzione ce l'avete tutta. Bravi.
Vi è la consapevolezza che le necessarie attenzioni contrattuali
alle loro professioni devono trovare la giusta valorizzazione, e
dove la trovano questa giusta valorizzazione? Nelle prossime, pur
lontane, negoziazioni e adeguamenti contrattuali, non estensione
d'indennità, negoziazioni e adeguamenti contrattuali.
Un giorno lontano vedremo se, negoziando - andremo dal
negoziante sotto casa e glielo chiederemo - negoziamo un aumento ed
un adeguamento contrattuale.
Per tutti gli altri, ci sarà l'indennità d'attrattività o di
mantenimento, come dir si voglia, per voi magari un giorno
negoziamo.
Siccome - ma ne parleremo anche dopo, mi spiace che sia uscito
l'assessore Jean-Pierre Guichardaz - già nel 2018, quando uccise il
Bon Chauffage, l'assessore Guichardaz dichiarò che: "Il Bon
Chauffage avrà regolare copertura entro la fine  dell'anno
mediante le consuete variazioni di bilancio, che ogni anno cubano
per 10-15 volte il costo del Bon", poi ovviamente non fu fatto,
tant'è vero che festeggiamo il quinto anno senza il Bon Chauffage,
allora è altrettanto lecito credere che questo intervento non verrà
mai fatto.
Io voglio rivolgermi direttamente a queste persone che sono al
centro di questa
querelle
,
che non le dovrebbe
toccare, dicendo una cosa: che le cose o si fanno o non si fanno; o
c'è la volontà di farle, o la volontà di farle non c'è.
Parafrasando Yoda, "fare o non fare non c'è provare".
Con questo emendamento si potranno mettere i soldi, altrimenti
potrete fare un sacco di comunicati stampa, ma l'indennità
sanitaria temporanea non l'avrete mai. Grazie.
Presidente -
Consigliere Baccega per dichiarazione di
voto, ne ha facoltà.
Baccega (FI) -
Anticipiamo che il nostro voto
all'emendamento sarà certamente favorevole, ma fateci fare due
considerazioni.
La prima riguarda l'intempestivo comunicato stampa, lo chiamerei
anche inqualificabile; io nei miei anni di politica non ho mai
visto un atteggiamento del genere.
Avete rifiutato il percorso di finanziamento di tutta una serie
di... parlando delle OSS in questo momento ma poi anche altri, ed
uscite con un comunicato stampa che dice: "Mah, forse più in là ci
proveremo"?
Avete sottolineato che c'è un D.L. 129
in itinere
che
sicuramente sarà approvato lunedì prossimo in Commissione, ma non
avete detto che questo è il frutto di un provvedimento già messo a
disposizione dall'opposizione, che era il disegno di legge n.
95.
È questo il comportamento da tenere, Assessore?
Io lo trovo davvero politicamente inqualificabile, perché voi
vendete progetti, piani, tavoli e tutto, ma in concreto - ha
ragione il collega Manfrin - non c'è niente, non c'è fuffa.
Dovete mettere i soldi, e se approvate quest'emendamento mettete
i soldi e allora le OSS vengono riconosciute nel contesto
sanitario, perché questo fanno in realtà come lavoro, a fianco agli
infermieri e ai medici, altrimenti è fuffa, come diceva bene
Rollandin una volta. Grazie.
Presidente -
Assessore Marzi, ha facoltà di
intervenire.
Marzi (SA) -
Per dovere di patria, iniziamo il brevissimo
intervento chiedendo, di fatto, rispetto all'emendamento, che non
sia approvato. Per due motivi fondamentali: il primo, l'unica cosa
concettualmente vera che il collega Manfrin - perché in politica si
può dire di tutto, e il collega Manfrin è stato bravissimo - ha
detto, rivolgendosi eventualmente a qualche professionalità che ci
sta ascoltando non concepita, è che loro non c'entrano nulla in
questa
querelle
. Per cui, di fatto, l'unica cosa da cui
partire è che il collega Manfrin - perché fa politica, quindi qui
fa teatro - dice dove bisogna mettere soldi ma non dice dove li
prende. Li prende da un posto dal quale non si possono prendere,
cioè dagli aumenti contrattuali dei dipendenti pubblici. E da lì i
soldi non si possono prendere.
Di conseguenza, il collega Manfrin - lo dico anche per coloro i
quali stiano ascoltando - sta dicendo una cosa che non si può fare
e lo sa benissimo, però abbiamo appena finito di dire che la
politica è anche teatro, quindi, di conseguenza, in quest'assise ci
sta.
È altrettanto vero un aspetto fondamentale, cioè che se è vero
che è teatro, è anche vero, e ieri abbiamo avuto occasione di
discuterlo quando abbiamo affrontato gli ordini del giorno su
questo tema, che non è corretto fare politica dividendo.
E qui vengo a quanto detto dal collega Baccega che, per la prima
volta, in tre anni arrivo a non sostenere, perché il concetto di
inqualificabile, secondo me, se lo doveva tenere, perché, se si
leggono solo le ultime righe, quello che dovrebbe dirsi alla
maggioranza che ha comunicato è che la maggioranza è stata chiara,
perché la maggioranza dice, nel primo paragrafo, che "il D.L. 129,
oggetto di questo emendamento, chiude il processo legislativo fatto
di attrattività nei confronti di tutti i professionisti della
sanità". E quindi dice che non ci saranno più leggi d'attrattività,
al paragrafo 1.
Il paragrafo ultimo dice, per essere chiari nei confronti di
persone che non devono essere portate dalla politica valdostana a
questo livello di divisione in momenti sociali come questi, che
siccome non ci saranno più leggi d'attrattività, le loro giuste
aspettative devono attenere a rapporti contrattuali con i loro
datori di lavoro.
Questo fa chi governa: dice le cose come sono.
Poi, vogliamo tornare ai dibattiti politici e dire che il
Governo, nel caso specifico l'assessore Marzi, è cattivo perché non
dà una legge di attrattività alle operatrici socio-sanitarie e agli
altri operatori?
L'assessore Marzi non ha questo tipo di problemi perché nelle
interlocuzioni avute con tutti questi lavoratori, ha detto sempre e
solo una cosa: la verità, ed è quella che di fatto si sta
rappresentando sia nel portare il D.L. 129, sia, di fatto, nel
rispondere, come ha risposto in questi due giorni, agli ordini del
giorno su questo tema e a dire chiaramente che quest'emendamento
dice cose che non possono farsi a persone che non fanno questo
mestiere e che quindi possono giustamente credere a questioni
semplificate.
Di conseguenza, questa maggioranza, in piena coerenza e facendo
seriamente il proprio lavoro, cioè amministrando su quello che si
può fare, dicendo di no su quello che non si può fare, usa
quest'emendamento per continuare ad essere coerente e seria.
I Valdostani credo se ne accorgeranno. Grazie.
Presidente -
Consigliere Baccega, lei ha già fatto la
dichiarazione di voto. Un minuto per fatto personale.
Baccega (FI) -
Intanto, se dobbiamo fare a chi urla di
più, sono davvero pronto, perché non c'è nessun problema; ma voglio
ribadire quello che ho già detto ieri, assessore Marzi: siete voi
che avete diviso la sanità valdostana, siete voi che state
dividendo la sanità valdostana, siete voi che dite che le OSS non
hanno un profilo sanitario. Siete voi, non dateci delle
responsabilità di questo tipo, non le accettiamo nel modo più
assoluto!
Noi riteniamo che tutto il personale sanitario debba avere una
indennità sanitaria che non è più d'attrattività, ma è un'indennità
sanitaria, perché è questo il titolo del D.L. 129, per la
miseria!
Se poi vogliamo fare a chi urla di più, venga, sono pronto.
Presidente -
Consigliera Erika Guichardaz, a lei la
parola.
Guichardaz E. (PCP) -
In quanto a teatro, chi dice ad
altri, molto probabilmente, dimentica anche le sue doti teatrali,
perché sotto questo punto di vista credo che ci sia uno scontro fra
titani.
Rispetto invece all'utilizzo dei soldi, io vorrei riprendere un
passaggio della relazione di minoranza del consigliere Aggravi,
perché è molto facile dire: "Ah, ma prendete i soldi da questo
capitolo, dall'altro non potete".
È da anni ormai che chiediamo - e viene messo nero su bianco
nella relazione di minoranza -, negli ultimi anni, quando si parla
di fondi globali, l'utilizzo dei fondi globali alla missione 20 è
stato notevole, e lo si vede chiaramente analizzando nel dettaglio
gli stanziamenti previsti nelle pieghe del bilancio; un utilizzo ad
oggi negato alle proposte di legge d'iniziativa consiliare, per cui
le forze di minoranza avevano già chiesto la definizione di una
procedura collaborativa per partecipare attivamente al processo di
produzione legislativa, quindi non venite a dire: "Prendete i soldi
da fondi in cui sono sbagliati".
Condividiamo tutti l'idea d'inserire un'indennità alle OSS,
facciamolo, punto. Se questa è l'idea, facciamolo. È inutile venire
a dire: "No, ci vuole il rinnovo contrattuale" quando ad altri
abbiamo fatto
ad hoc
proposte di legge.
È una cosa che vuole fare questa maggioranza? La minoranza
continua a dirlo, come continua a parlare del Bon Chauffage. Lo
volete fare? Dateci l'opportunità di farlo.
Presidente -
Consigliere Restano.
Restano (GM) -
Intervengo sul tema: io voterò a favore,
ma non voglio alimentare le polemiche o alzare i toni, però
giustamente qua si fa politica, a volte può essere un teatrino, ma
molte volte è una cosa seria.
Ricordo che, nella discussione del Piano per la salute e il
benessere sociale, proposi un'azione politica che aveva l'obiettivo
di portare all'attenzione della Commissione paritetica, ai sensi
dell'articolo 48bis dello Statuto speciale, l'opportunità di
concedere a questa Regione la possibilità di attivare una
trattativa a lato di quello che è il contratto nazionale della
sanità per prevedere un'indennità regionale per il personale che
opera in sanità; questo avrebbe permesso alle forze sindacali, che
tante cose hanno detto qua, in ambito di audizione, di trattare
questa indennità in ogni occasione di rinnovo contrattuale e
pesarla in base a quelle che sono le reali esigenze degli operatori
socio-sanitari, perché adesso stiamo parlando degli operatori
socio-sanitari, delle professioni sanitarie, dei dirigenti
sanitari, e perché no, anche dei dipendenti amministrativi.
Hanno reclamato le forze sindacali, il loro ruolo di contrattare
è giusto, sacrosanto. Domani, quando discuteremo il 129, proporrò
un emendamento in linea con la 22, però l'argomento chiave è quello
del contratto della sanità e di prevedere un integrativo regionale
che mi fu bocciato, perché il Governo ha un'altra idea, la
maggioranza in questo senso prevede un contratto della sanità tutto
regionale.
La mia idea è un pochino diversa, la mia proposta è un pochino
diversa, ma ritengo che sia molto efficace e che dia la giusta
dignità al personale che si occupa della sanità valdostana,
qualunque sia il suo ruolo, e sarebbe un percorso dovuto, ma
corretto.
Presidente -
Consigliere Lucianaz per dichiarazione di
voto.
Lucianaz (RV) -
Rapidamente, solamente per ricordare al
collega Marzi che è una vergogna che affermi che la politica è
teatro, la prego di ritirare queste affermazioni. Io non sono qui
per fare teatro e non sono teatrale perché non chiederò nessuna
condanna alle sue parole, come invece ha fatto lei con i suoi
colleghi. Lei è libero di affermare quello che vuole, però sappia
bene che da questo Consiglio regionale non esca il messaggio che
siamo qui per fare teatro. E mi fermo qui, non dichiaro altro.
Presidente -
Per dichiarazione di voto, consigliere
Manfrin, a lei la parola.
Manfrin (LEGA VDA) -
Grazie Presidente. Ringrazio anche
il collega Lucianaz per l'intervento. Sinceramente non mi tangono
le accuse di fare teatro all'interno di quest'Aula, tanto più che
chi interviene, facendo queste accuse, probabilmente interpreta al
meglio la sceneggiata napoletana, ma questo è un segno ed un
passaggio di questo Consiglio, quindi ad ognuno il suo.
Io ho preso con attenzione le due motivazioni principali che
sono state citate, secondo le quali non si può fare quello che
chiediamo di fare e ve le elenco. Numero uno: i soldi si prendono
da un posto da cui non si possono prendere. É curioso, Assessore,
che lei dica questo, e sa perché? Per tutta una serie di
motivazioni che adesso le illustro, ma le illustro soprattutto a
chi da fuori di quest'Aula ascolta e può essere anche impressionato
dal fatto che un Assessore si alzi e urli dicendo: "Qui non si
possono prendere i soldi, non lo potete fare!".
Spieghiamo come funziona al di fuori di quest'Aula: ci sono
degli emendamenti che vengono fatti; quando c'è copertura
finanziaria, cioè quando questi emendamenti invocano dei soldi, c'è
bisogno di avere un parere da parte dell'Assessorato alle finanze
che dice: "Sì, questa cosa si può fare", "No, questa cosa non si
può fare".
Se questa cosa non si può fare, gli emendamenti non vengono
messi in discussione.
Io vorrei leggere il parere che c'è scritto: "Si esprime parere
favorevole alla formulazione degli emendamenti e del
sub-emendamento", quindi questa cosa si può fare, come diceva
Frankenstein Junior, per fare un'altra citazione teatrale, così
almeno continuiamo sulla stessa falsariga.
Questo emendamento si può fare, primo punto.
Poi c'è un'inesattezza: si dice che questi soldi vengono presi
dagli aumenti contrattuali dei dipendenti pubblici? Ma, Assessore,
ha letto bene l'emendamento? Lo sa da dove pesca? Pesca dalla
lettera a) del comma 3 dell'articolo 11, che dice "dai
trasferimenti finanziari degli Enti locali senza vincolo settoriale
di destinazione".
Non c'è alcun aumento o lo avreste scritto. Questi sono fondi
che possono essere utilizzati come si ritiene più opportuno.
Al netto di questo, c'è una seconda questione, cioè lei dice che
il secondo punto secondo il quale non si può fare quello che
chiediamo di fare è perché non ci saranno più le leggi di
attrattività e dà ancora più ragione al comunicato stampa che avete
fatto che, furbescamente, cercava di far capire a qualcuno
all'esterno di quest'Aula che lo avreste fatto comunque,
nascondendolo nelle pieghe delle circonvoluzioni delle volate
linguistiche che avete utilizzato.
In realtà lei lo dice molto bene: "questa legge sarà questa
volta e mai più"; quindi, se non si introduce in questa legge, non
si farà mai più.
Ecco perché è ancora più importante farlo, perché se non lo fate
oggi, farete le contrattazioni, le negoziazioni, le trattazioni,
gli accordi, i tavoli rotondi, quelli quadrati, quelli esagonali, e
non si arriverà mai al punto.
Allora io ho un metodo molto più semplice e sicuramente molto
più immediato, cioè un emendamento che, se votato, dà il via libera
a quest'indennità anche per le OSS. Se questo emendamento non viene
votato, quest'indennità non sarà estesa alle OSS, punto, finito,
molto semplice.
All'Aula e al voto il risultato e il responso. Grazie.
Presidente -
Il Presidente della Regione ha facoltà di
intervenire.
Testolin (UV) -
Grazie Presidente. Non pensavo
d'intervenire, perché la discussione è stata già ampia, lo è già
stata ieri, ma penso che, per fare un po' di chiarezza e per
raccogliere anche il suggerimento che è stato condiviso da altri
intervenuti, bisogna essere molto chiari e anche molto onesti
intellettualmente; è una cosa che abitualmente è abbastanza in uso,
almeno da questa parte del tavolo. Ed è corretto anche dire che chi
voterà questo emendamento, vorrà dare una parziale gratificazione
alle OS che lavorano nel contesto sanitario, e non a quelle che
lavorano nel contesto degli Enti locali a servizio delle
microcomunità, ad esempio.
È una verità parziale, quella che diamo copertura a tutti quelli
che fanno un certo tipo di lavoro.
L'altro aspetto è quello che se togliamo dei soldi destinati
agli Enti locali, prendiamo buona visione che chi voterà
quest'emendamento, tra i quali ex appartenenti agli Enti locali in
qualità di amministratori e a tutti i livelli, sarà disponibile a
sacrificare delle risorse che sono state concordate con gli Enti
locali e che serviranno molto probabilmente, nel 90% dei casi, a
sopperire agli aumenti contrattuali, alle esigenze d'incremento dei
costi, all'incremento dei costi dei servizi a favore della
popolazione.
Questo va detto per chiarezza e va sottolineato anche con un po'
di forza, perché quando si toglie da una parte per mettere da
un'altra, bisogna sempre avere il contraltare e il bilancino per
misurare quello che si fa di buono, ma anche quello che si fa di
meno buono.
Presidente -
Consigliera Minelli, ne ha facoltà.
Minelli (PCP) -
Grazie Presidente. Sono state dette già
molte cose, però ci corre anche l'obbligo, dopo quest'ultimo
intervento, di fare una puntualizzazione: in questo modo il
Presidente non è che dica a noi, dice a chi ci ascolta: "Qui c'è
gente che vuole togliere i soldi agli Enti locali".
Allora torniamo al discorso che è stato fatto poco fa e che è
quello che abbiamo già più e più volte chiesto: di metterci a
disposizione un sistema, un supporto, da parte dell'Assessorato
alle finanze, che ci consenta di andare a fare i nostri pochi
interventi, dal punto di vista legislativo, attraverso una
disponibilità finanziaria che ci sia, perché altrimenti qui è
inutile che continuiamo a fare le cose.
Ci sono fondi che non si capisce bene come mai siano lì, poi
arriviamo con gli avanzi, stabiliamo in pochissimi giorni milioni
che devono essere utilizzati per delle cose e poi ci viene detto:
"Non siamo riusciti a fare, andrà in avanzo di amministrazione".
Ma, scusate, ma ci prendete veramente per il naso? Ma non noi, chi
sta fuori di qui, perché se il Consiglio - e ho già avuto modo di
dirlo in altre occasioni, in particolare quando abbiamo discusso
del DEFR - ha un ruolo, che è un ruolo definito ed è non esecutivo,
perché quello lo dovete fare voi, ma c'è un ruolo precedente che è
legislativo e che compete non soltanto a chi produce disegni di
legge ma anche a chi fa proposte di legge - e in questo caso
emendamenti - bisogna mettere le persone nelle condizioni di farlo
il loro lavoro, altrimenti ci dite: "Venite qui, fate
rappresentanza, dite quattro cose, fate teatro e poi tornate a
casa, perché tanto le decisioni competono a chi,
à tour de
rôle
, fa parte della maggioranza e siede sui banchi del
Governo".
Non è corretto, perché limita l'attività dell'opposizione. Ma
come no? Ci arrivano delle risposte sugli emendamenti che facciamo,
sulle quelle proposte di legge che facciamo
-
e ne
abbiamo discusso in questa Legislatura non so quante volte
-
, su proposte di legge che sono state cassate dal punto di
vista finanziario, perché non pescavano nel posto giusto.
Bisogna trovare una quadra, e questo va in qualche maniera messo
nel Regolamento; ci deve essere una riflessione da parte del
Consiglio tutto intero, perché questo è quello che succede.
È successo a noi con una proposta di legge, è successo al
collega Marquis, è successo ad altre proposte di legge, ricordo una
proposta di legge del collega Aggravi che poi ha subìto tutto un
iter
, quindi siamo sempre qui.
O troviamo una quadra, oppure chiudiamo il discorso.
A me sembra che qualcuno il discorso lo voglia chiudere.
Presidente -
Consigliere Marquis per dichiarazione di
voto, ne ha facoltà.
Marquis (FI) -
Grazie Presidente. Ho ascoltato con
attenzione gli ultimi interventi, però credo che vada fatta
chiarezza, perché non è corretto porre le questioni in questi
termini.
Venire qui a dire che se l'opposizione presenta un emendamento
sta togliendo dei soldi vitali alla comunità degli Enti locali,
perché senza questi non potrebbero sopravvivere, credo che sia un
pochettino mistificare la realtà.
Gli emendamenti hanno una loro dignità, hanno la possibilità,
per definizione, di porre in essere delle modifiche al bilancio o
ad un progetto di bilancio che viene presentato, e credo che, a
maggior ragione, questo valga dopo due giorni di discussione, dove
fra qualche mese certificheremo un avanzo d'amministrazione
mostruoso, e poi dentro il bilancio non si trovano delle
risorse.
Credo che sia gravissimo fare queste affermazioni da parte del
Governo regionale quando ci sarà un avanzo d'amministrazione che
sfiorerà, o forse supererà, 350 milioni di euro, e stiamo qui a
dire che se spostiamo un milione oggi cade il mondo o togliamo i
soldi a chi purtroppo non riesce a trovare da mangiare per poter
gestire gli Enti locali.
Credo che questo non sia l'approccio della discussione
politica.
È stata fatta una proposta di riconoscere a tutti gli attori,
all'interno del sistema sanitario, un'indennità che è dovuta,
perché ciascuno presta il proprio servizio; è come in un
ristorante, quando si esce che si lascia la gratificazione per il
servizio che viene offerto, è una gratificazione che viene divisa
tra tutti.
Non capiamo perché
-
come è stato sottolineato
-
ci siano degli operatori di serie A e operatori di serie B, questo
per noi non è corretto, perché questa non è un'indennità di
attrattività, perché sotto il profilo dell'attrattività non ha dato
alcun risultato.
Quando è stata presentata dall'allora Assessore, mi ricordo gli
interventi che abbiamo fatto, abbiamo detto che ci si assumeva una
grande responsabilità con la proposta, che noi ritenevamo che
dovesse essere una proposta che dovrà essere allargata a tutto il
personale che partecipa alla filiera sanitaria.
Venire qui oggi a dire che non ci sono le risorse, credo che sia
un'affermazione gravissima, perché le risorse ci sono, ce ne sono
quante se ne vuole.
Lo andremo a vedere fra qualche mese, tanto la verità verrà a
galla; vi dico che quest'anno... probabilmente i
record
sono
fatti per essere superati: l'anno scorso avevamo 317 milioni,
quest'anno supereremo i 317 milioni, avevamo previsto 770 milioni
di cassa disponibile, supereremo anche questo record.
Questo significa che di soldi ce ne sono delle montagne e che
non si riescono a spendere. Queste sono solo delle scuse alle quali
noi non possiamo stare. Grazie.
Presidente -
Assessore Caveri, ne ha facoltà.
Caveri (AV-VdA Unie) -
Spiace di dover ricordare che
cos'è la democrazia rappresentativa, nella quale c'è una
maggioranza e c'è un'opposizione.
Io ho seguito più di quindici finanziarie dello Stato stando
fino a tardissima notte a ragionare su dove trovare i soldi, non è
mai esistito un pozzo di San Patrizio per le opposizioni. Le
opposizioni devono andare a cercare i soldi all'interno della
finanziaria stessa, spostando i capitoli; quindi, questi
ragionamenti che vengono fatti rispetto al fatto che noi siamo
brutti e cattivi e il Regolamento del Consiglio è inefficace perché
non si trova una specie di fondo particolare sono inutili, però
questa è la democrazia rappresentativa, c'è una maggioranza e c'è
un'opposizione. Può non piacere, ma questa è la logica della
democrazia, perché cosa facciamo? Facciamo una democrazia
consensuale? La consensualità è la trattativa politica: quando a me
capitava di dover cercare dei fondi per la Valle d'Aosta in una
finanziaria, dovevo andare dal Sottosegretario che si occupava
della discussione in Parlamento andando a cercare dei soldi, ma non
andando a cercare dei soldi laddove sottraevi delle cose che in
qualche maniera, con i fondi degli Enti locali, risultano
indispensabili.
Perché è importante presentare gli emendamenti alla finanziaria?
Perché gli ordini del giorno sono semplici, sono dei
ballons
d'essai
.
In Parlamento si dice: l'ordine del giorno non si nega a
nessuno, perché non devi trovare la copertura finanziaria.
Allora quello è un libro dei sogni, come io ne ho visti molti di
ordini del giorno che sono stati discussi qui, in cui si diceva
"vorremmo che"; giusto, il regno dell'utopia.
Molto diverso è quando si arriva invece agli emendamenti che
devono essere presentati, in cui entra in gioco semplicemente il
discorso democratico: c'è una maggioranza che si assume una
responsabilità su come ripartire le finanze, c'è un'opposizione
che, legittimamente, cerca i soldi in capitoli già scritti dalla
maggioranza; e questo è il gioco della democrazia, ma non possiamo
pensare che ci sia un terreno diverso:
tertium non datur
nella democrazia rappresentativa.
Presidente -
Consigliere Marguerettaz, ne ha facoltà.
Marguerettaz (UV) -
Grazie Presidente. Credo che sia
stato detto molto bene dall'assessore Caveri il ragionamento, ma mi
piacerebbe fare un ragionamento con gli ex Assessori che hanno
parlato, gridando allo scandalo: nel senso che, mi pare, sia alla
mia destra, sia alla mia sinistra, abbiano fatto parte di Governi
regionali e non li ho visti stracciarsi le vesti; perché i bilanci
che oggi approviamo sono esattamente approvati con gli stessi
criteri che sono stati adottati qualche anno fa.
Collega Minelli, collega Marquis, lei ha fatto anche il
Presidente della Regione, oggi venire qua a farci questa lezione
non è particolarmente credibile, perché i criteri sono sempre gli
stessi. Vogliamo andare a vedere gli avanzi di amministrazione che
si sono creati quando lei era nell'esecutivo o quando era
nell'esecutivo la collega Minelli?
Io dico che le regole sono queste. Quando il collega Aggravi
pone un problema nella discussione dei disegni di legge
-
in
realtà non devo fare l'esegeta
-
dice delle cose diverse,
dice: "Io voglio discutere il disegno di legge anche se non vi è la
copertura finanziaria, perché io voglio che in Aula venga fatto un
ragionamento sulla mia proposta". Perché la simpatica proposta che
è stata fatta alla mia destra, volete avere un bilancio per la
minoranza? Volete avere dei fondi che potete utilizzare voi, a
vostro uso e consumo?
Voi volete, in qualche modo, avere una disponibilità, perché non
è mica così che funziona il bilancio; il bilancio ha
une
enveloppe
generale e la maggioranza, il Governo, il
Consiglio deve allocare queste risorse. Dal punto di vista magico
avete il vostro tesoretto da poter utilizzare dando a destra e a
sinistra.
Non è mica così che funziona, non è così che funziona.
Quando voi proponete degli ordini del giorno, mi sta bene,
perché mettete a fattor comune dei ragionamenti, non c'è la
necessità della copertura, e se le vostre proposte hanno un senso,
quando ci saranno le elezioni, sarete premiati.
Io non so se tutte queste cose troveranno poi un premio
elettorale, perché, a forza di fare promesse, vi avvitate su voi
stessi; però, dal punto di vista contabile, questa è la funzione e
gli avanzi d'amministrazione, architetto Marquis, fanno parte
fisiologica di tutte le Amministrazioni, perché lei sa benissimo
quali sono le difficoltà nello spendere le risorse.
Presidente -
Consigliere Marquis, un minuto, non di più,
per una precisazione.
Marquis (FI) -
Grazie Presidente, per precisazione. A
seguito dell'osservazione che è stata fatta dal collega
Marguerettaz, credo che avremo modo nei prossimi Consigli di fare
un'analisi degli avanzi di amministrazione che ci sono stati in
tutto questo percorso negli ultimi anni, per dimostrare che gli
avanzi di amministrazione stanno crescendo a dismisura rispetto a
quelli che erano nel passato e che quindi la situazione sta
seguendo un
trend
che diventa insostenibile. Grazie.
Presidente -
Consigliere Marguerettaz, per mozione
d'ordine, a lei la parola.
Marguerettaz (UV) -
Io chiedo al Presidente del Consiglio
di definire cosa vuol dire "fatto personale", perché se il fatto
personale vuol dire che semplicemente ho diritto di parola perché
vengo chiamato, perché vengo in qualche modo citato, allora, caro
Presidente del Consiglio, qua ne avrete e vi facciamo diventare
matti.
Il fatto personale, da Regolamento, non è mica così, Presidente;
il fatto personale è se io manco di rispetto ad un collega oppure
se, in qualche modo, dico delle cose false nei confronti del
collega.
Lei non può dare la parola per fatto personale ogni qualvolta
uno viene citato.
Presidente -
Non era un fatto personale, come ho detto,
era una precisazione di un minuto, perché i fatti personali hanno
cinque minuti. Era una precisazione, non era un fatto personale,
come detto. Fra l'altro è durato un minuto, diversamente, i fatti
personali, hanno una tempistica di cinque. Era una precisazione,
come detto.
Consigliere Aggravi, a lei la parola.
Aggravi (RV) -
Sono stato citato ma questo non è un fatto
personale, è un intervento.
Io ho ascoltato con molta attenzione tutta una serie di
affermazioni e, seppur in poco tempo, mi sembra giusto comunque
intervenire, anche perché effettivamente sono stato citato.
Sull'affermazione dell'assessore Marzi, è vero: io sono
d'accordo con il collega Lucianaz, non mi piace la definizione di
teatro, anche se una volta il teatro aveva anche una funzione
educativa, ma non penso che i tempi siano gli stessi.
L'assessore Marzi ha fatto una sua giusta replica, come il
collega Manfrin ha fatto la sua giusta critica.
Mi permetto soltanto di fare un'osservazione: la minoranza,
giustamente, nel gioco democratico
-
gioco in senso
anglosassone del termine
-
fa le sue proposte, cerca i soldi
laddove ci sono, perché non possiamo stamparli, altrimenti
l'inflazione galopperebbe ancora di più, però è anche vero, e mi si
consenta di dirlo, che la destinazione precisa di quei fondi non è
scritta in legge, non è stata rappresentata e non abbiamo un
dettaglio.
Le dico questo perché io ricordo di essere stato messo alla
gogna quando il famoso articolo 17 di un assestamento saltò, però
molte di quelle risorse indispensabili finirono in asfalti, quindi,
oggettivamente, io mi auguro e spero che ci sia una rendicontazione
puntuale. Ma l'ho già annunciato e farò poi delle iniziative,
soltanto per controllare e verificare che quei soldi effettivamente
vengano spesi, e penso che in un sistema di finanza derivata sia
giusto che chi, da parte della minoranza, e a volte anche della
maggioranza, faccia delle opportune verifiche. Poi, giustamente,
lei è libero di "difendersi", mi permetta, perché questa è stata
una difesa.
Sull'ordine del giorno che non si nega a nessuno, ha ragione
l'assessore Caveri, però ci sono degli ordini del giorno
pesanti.
L'ordine del giorno che ha dato "il via" a tutto quello che è il
nuovo corso, lo chiamo così, sull'ospedale, è un ordine del giorno
che ha avuto il suo peso, e lo abbiamo visto in questo bilancio, lo
dico solo per correttezza, perché alcuni ordini del giorno vanno su
Marte, altri invece sono effettivi.
Ci sono pure delle proposte di legge che non hanno bisogno di
copertura e qui, invece, sulle quali abbiamo necessità di trovare i
soldi.
Non ho bisogno di nessun esegeta, questo è vero, però mi sento
di fare una piccola precisazione
multipartisan
: il mio
passaggio, che ho fatto nella relazione e che in realtà avevo anche
già ripreso in un ordine del giorno, parla dell'articolo 28 della
legge 30. Tutti vorremmo un tesoretto tutto nostro, questo è ovvio,
anche all'interno della maggioranza ognuno può dividersi il suo,
per carità di Dio, però vede, collega Marguerettaz, ogni tanto ci
si dice: "Dovete collaborare".
Nel gioco democratico, le leggi le fanno i Parlamenti, fino a
prova contraria, quindi per collaborare meglio si è fatta una
proposta. L'articolo 28 è chiaro, parla di fondi globali, sia per i
disegni di legge, sia per le proposte di legge, che interessano
anche i Consiglieri di maggioranza, non necessariamente soltanto
quelli di minoranza, e si è fatta una proposta in termini
collaborativi di dire - e lo dico soprattutto a lei che fa parte
dell'Ufficio di Presidenza, come lo dico ai colleghi Sammaritani e
Distort che rappresentano la minoranza all'interno dell'Ufficio di
Presidenza, come l'ho detto al Presidente - perché non trovare una
procedura, che poi magari non porta da nessuna parte, in cui poter
in qualche modo rendere più effettiva la collaborazione del
Consiglio nei confronti di questi fondi globali? Se si vuole fare
bene, sennò pazienza, però la legge 30/2009 dice una cosa e io ho
fatto una semplice proposta.
Poi capisco benissimo, giustamente qualcuno dice: "Su questo
tema specifico voi volete un tesoretto tutto vostro", uno ci prova,
come uno va a cercare i soldi dove li trova, per carità, e come
giustamente la stessa maggioranza va a cercare i soldi dove li
trova quando fa il bilancio perché la coperta è corta. Si fanno
delle scelte politiche, discutibili o no; sono discutibili le
nostre come sono discutibili le vostre. Non ci sono delle scelte
giuste, altrimenti saremmo tutti eletti tra i cherubini e non
saremmo qui in questo Consiglio, quindi sicuramente ci sta, però è
giusto che la minoranza possa fare le sue proposte.
Su una cosa però va specificato, a me non è piaciuto, e non
piace, che si impedisca, tramite dei pareri di compatibilità
finanziaria, di poter discutere all'interno di questo Consiglio
degli emendamenti, perché quell'articolo, che tanto non passava,
sulla ferrovia, che abbiamo presentato... chiudo subito,
Presidente, tanto c'è anche chi ha già sbragato, quindi mi si
consenta un minuto... Di quell'emendamento lì mi si deve spiegare
dove è l'onerosità, però ci sta, l'ho accettato e il mio gruppo ha
presentato una reazione.
Metteremo una proposta di legge sul tavolo, avremo la
possibilità di discuterlo.
Quello che non deve mai mancare ad una forza d'opposizione è la
perseveranza, noi siamo perseveranti, ci lamentiamo, critichiamo,
ma noi siamo perseveranti e mi spiace per voi.
Presidente -
Altri? Mettiamo in votazione l'emendamento
n. 2 della Lega. La votazione è aperta. La votazione è chiusa.
Presenti: 35
Votanti: 35
Favorevoli: 16
Contrari: 19
L'emendamento non è approvato.
Articolo n. 20, mettiamolo in votazione. La votazione è aperta.
La votazione è chiusa.
Presenti: 35
Votanti: 22
Favorevoli: 22
Contrari: 4
Astenuti: 9 (Distort, Foudraz, Ganis, Guichardaz Erika, Lavy,
Manfrin, Minelli, Perron, Sammaritani)
L'articolo n. 20 è approvato.
Articolo n. 21, ci sono interventi? Mettiamolo in votazione. La
votazione è aperta. La votazione è chiusa.
Presenti: 35
Votanti: 28
Favorevoli: 28
Astenuti: 7 (Distort, Foudraz, Ganis, Lavy, Manfrin, Perron,
Sammaritani)
L'articolo è approvato.
Articolo n. 22, mettiamolo in votazione. La votazione è aperta.
La votazione è chiusa.
Presenti: 35
Votanti: 24
Favorevoli: 24
Astenuti: 11 (Aggravi, Brunod, Distort, Foudraz, Ganis, Lavy,
Lucianaz, Manfrin, Perron, Planaz, Sammaritani)
L'articolo è approvato.
Articolo n. 23, se non ci sono interventi, lo mettiamo in
votazione. La votazione è aperta. La votazione è chiusa.
Presenti, votanti e favorevoli: 35
L'articolo è approvato all'unanimità.
Articolo n. 24, mettiamolo in votazione. La votazione è aperta.
La votazione è chiusa.
Presenti: 35
Votanti: 24
Favorevoli: 24
Astenuti: 11 (Aggravi, Brunod, Distort, Foudraz, Ganis, Lavy,
Lucianaz, Manfrin, Perron, Planaz, Sammaritani)
L'articolo è approvato.
Prima di passare all'emendamento n. 3, all' articolo 24bis,
della Lega, sospendiamo brevemente i lavori per arieggiare i
locali. Il Consiglio è sospeso.
La seduta è sospesa dalle ore 11:19 alle ore 11:34.
Bertin (Presidente) -
Riprendiamo i lavori. Invito i
colleghi a riprendere posto.
Come detto, adesso affrontiamo l'emendamento n. 3 del gruppo
Lega, che introduce l'articolo 24bis che, nel caso di approvazione,
vedrebbe anche la modifica dell'articolo 11 e degli allegati.
Il consigliere Manfrin si è prenotato, a lei la parola.
Manfrin (LEGA VDA) -
Grazie Presidente. Questo è un
doppio emendamento, emendamento con sub-emendamento, che sono
sostitutivi e intercambiabili, ma che hanno un elemento in comune:
se votato, questo emendamento potrà mettere a disposizione del
rifinanziamento del Bon Chauffage 5 milioni di euro.
Sono risorse che noi riteniamo assolutamente necessarie ed
indispensabili, sono le ultime risorse che sono state messe nel
bilancio quando è stato fatto il Bon Chauffage per l'ultima volta,
e sono risorse che noi riteniamo indispensabili; per quale motivo?
Perché, come è stato evidenziato durante le audizioni della
Commissione, le associazioni dei consumatori hanno portato alla
nostra attenzione il fatto che 5 mila famiglie nella nostra regione
avranno necessità di avere un aiuto concreto per riuscire a pagare
le bollette.
Abbiamo visto anche ieri, in occasione della discussione
dell'ordine del giorno delle colleghe di PCP, che queste 5 mila
famiglie non potranno trovare un sostegno concreto e una
soddisfazione da quello che è il nuovo articolo della 23/2010, così
come è stato riformulato, perché richiederebbe un percorso molto
complesso, che sarebbe a carico di sole cinquanta assistenti
sociali, che peraltro non sono neanche tutte destinate a fare un
lavoro come assistenti sociali ma uno fa il coordinatore, qualcuno
fa altre professioni, per cui sono ancora di meno quelle che
potrebbero prendersi in carico questo problema. Quindi,
evidentemente da questo punto di vista non ci sarà la
possibilità.
Bon Chauffage rifinanziato perché questa maggioranza, per
l'ennesima volta, ha scelto di non rifinanziare questa misura; Bon
Chauffage rifinanziato che permetterà di mettere in tasca
concretamente alle famiglie quei 200, 300, 400, 500 euro per avere
perlomeno una o due bollette pagate e per far fronte a quelli che
sono i costi dell'energia che stanno strangolando le famiglie.
Io, prima d'intervenire, ho fatto una piccola rassegna stampa di
quelli che sono stati gli interventi e devo dire che sono andato a
vedere quelle che erano state le ultime dichiarazioni
dell'assessore Guichardaz, che cancellò il Bon Chauffage; quando
previde di non mettere i fondi sul Bon Chauffage fece queste
dichiarazioni "La misura non è abolita, è soltanto sospesa", questo
i primi mesi del 2018.
Disse, ai tempi: "Il Bon Chauffage avrà regolare copertura entro
la fine dell'anno, mediante le consuete variazioni di bilancio che
ogni anno cubano per 10-15 volte il costo del Bon".
Nel 2018, quando l'allora Assessore, che cancellò il Bon
Chauffage, decise di togliere le risorse, disse che però le avrebbe
rimesse: mai promessa fu più da marinaio, perché queste risorse poi
non sono mai state messe e il Bon Chauffage non ha mai più visto la
luce.
Da ricordare, secondo me, è però una cosa importante, cioè, da
una parte, lo spirito: allora disse l'assessore Guichardaz, e il
partito che rappresentava in questo consesso, che era favorevole al
rifinanziamento del Bon Chauffage, ma le risorse non le mise; ma,
ancora più importante, furono le parole di apprezzamento per
l'annuncio dell'assessore Guichardaz di non sospendere il Bon
Chauffage nel comunicato stampa fatto da Alpe che disse: "È
importante che queste misure siano entrambe mantenute", (parlava
anche delle misure sulla mobilità sostenibile). "Il Bon Chauffage
interessa qualche decina di migliaia di cittadini ed è erogata
sulla base del reale fabbisogno". Anche Alpe concordava sulla
necessità di prorogare il Bon Chauffage.
E ancora, nell'ultima discussione che abbiamo fatto, il
Presidente della II Commissione, in occasione del Bonus Social,
disse: "Stiamo parlando di cifre nettamente superiori rispetto a
quanto erogato in passato con il Bon Chauffage, il cui contributo
si attestava intorno ai 350 euro per nucleo familiare composto da
una sola persona".
Dicendo in questo modo che quelle cifre erano sicuramente
superiori, queste cifre sono talmente trascurabili che noi a questo
punto non vediamo nessuna difficoltà nel mettere a disposizione
delle famiglie che hanno un bisogno.
Con quest'emendamento riteniamo che sia importante rimettere a
disposizione delle famiglie valdostane un aiuto concreto come
quello del Bon Chauffage soprattutto in questo periodo storico,
soprattutto con i costi dell'energia che sono schizzati verso
l'alto e soprattutto con la povertà delle famiglie che sta
continuando a dilagare. Grazie.
Presidente -
Assessore Marzi ha facoltà di
intervenire.
Marzi (SA) -
Grazie Presidente. La previsione di
istituire il Bonus energia o di ripristinare il Bon de Chauffage
mediante concorso alle spese per il riscaldamento domestico,
traendo risorse destinate alla finanza locale: ad oggi non sono
finanziati infatti i contributi per supportare tutte le famiglie
valdostane per riscaldare le proprie abitazioni tempo fa concessi a
tutte le famiglie residenti in VDA secondo un limite di accesso in
base a ISEE e alle zone di residenza climatica.
Durante il confronto di ieri, su un ordine del giorno che
praticamente trattava in termini politici lo stesso tema, io ebbi a
dire già la stessa cosa. Successivamente tuttavia nelle repliche
all'ordine del giorno, il fatto che io avessi specificato che la
legge sul Bon de Chauffage fosse un contributo generalista, con dei
parametri ISEE e con delle valutazioni climatiche residenziali,
questa parte è stata cancellata, per cui oggi la ribadisco con
maggiore forza.
Con l'emendamento e il sub-emendamento viene chiesto, in buona
sostanza, di ristabilire tale principio o attraverso una nuova
norma o con una riedizione di quella vecchia.
Il fattore che troviamo contraddittorio è che in ognuno dei due
casi si prevede comunque di stabilire il contributo attraverso
tetti ISEE, quindi decidendo a monte di destinare la misura a
persone e famiglie fragili, in situazione di disagio, anche e non
solo, economico.
In tale contesto
-
ed è quindi il motivo per il quale
ieri abbiamo chiaramente esplicitato che se un ordine del giorno si
chiama "Misura a sostegno delle famiglie fragili", esiste già una
legge che si occupa delle misure a sostegno delle famiglie fragili
-
il Dipartimento politiche sociali, come sapete, ha appena
novellato la legge 23 che parla di articolo 14.
Sempre per essere precisi e puntuali, perché chi governa lo deve
fare, è anche il caso - ieri lo abbiamo fatto e oggi è stato
richiamato e lo richiamiamo ancora - di specificare che,
naturalmente, il Dipartimento delle politiche sociali non si occupa
delle famiglie valdostane, perché altrimenti di fatto non ci
sarebbe un Assessorato ma gestiremmo tutto quanto e seguiremmo
tutto quanto noi, ma solo ed esclusivamente delle famiglie prese in
carico dal servizio sociale, quindi secondo determinati tipi di
crismi.
Tale norma comprende nelle sue finalità anche il sostegno,
appunto all'articolo 14, per far fronte alle spese energetiche:
proprio perché di disagio nella sua complessità si tratta, la presa
in carico dei servizi sociali risulta fondamentale in un'ottica
ampia e non settoriale per determinare le più adeguate possibilità
di accesso agli aiuti e ai sostegni.
Pertanto, consideriamo che la legge 23, che non a caso è
intitolata "Testo unico in materia d'assistenza economica", assolva
già a quanto richiesto.
Per tali motivi, il nostro voto non potrà essere favorevole a
questo emendamento e quindi, susseguentemente, a questo
sub-emendamento.
Secondo me, però, è importante evidenziare, perché così
riusciamo anche a spiegare per quale motivo nella precedente
iniziativa ed in altre che verranno si parla di teatro e si parla
di rappresentazioni che hanno una scenografia (perché questo è il
motivo per il quale quasi tutti gli emicicli politici assomigliano
ad arene o a teatri e/o viceversa, decidete voi da quando), però
che l'oggetto del contendere è che nell'emendamento che viene
proposto, nella parte finale del comma 1 dell'articolo 24bis, "un
contributo forfettario", quello che voi vorreste istituire, "a
fondo perduto, finalizzato a sostenere finanziariamente i nuclei
familiari residenti nel territorio regionale".
Questa connotazione, così come rappresentato dal sottoscritto
nella risposta di oggi e anche nella risposta all'ordine del giorno
di ieri, anche se dotata
-
come tra l'altro già previsto e
da me richiamato nella risposta di ieri e nelle repliche glissato
-
di parametri geografici in termini climatici e di ISEE, è
una valutazione leggermente ampia e, di fatto, assomiglia
tantissimo - tant'è che così era la legge sul Bon de Chauffage - ad
un contributo abbastanza omnicomprensivo.
Direi proprio di sì. Infatti ieri così è stato esplicitato, è
come il "dal" collega Guichardaz, ma ne parliamo dopo il Consiglio,
dal 2020 comprende anche il 2021, è una questione ortografia e
anche sintattica.
Venendo alla parte dalla quale voi giustamente dite "Mettiamo 5
milioni di euro nel Dipartimento politiche sociali alla Missione
12", ma da dove li volete prendere? Perché poi dite che altrimenti
non viene concesso alla finanza.
Li volete prendere dal capo III della finanza locale dove c'è
scritto: "L'ammontare delle risorse finanziarie da destinare agli
interventi in materia di finanza locale, è determinato nella
misura..." eccetera.
In sostanza, il fatto che vogliono essere messi 5 milioni di
euro in questa proposta di emendamento, richiede anche il fatto che
questi soldi vengano presi esattamente dalla finanza locale -
giustamente il collega Manfrin dirà non destinata - ma non
destinata, perché in realtà con gli Enti locali, a loro volta, sono
stati presi degli accordi e hanno dei costi già precostituiti per i
quali, tra l'altro, tutti gli anni si opera nella stessa
maniera.
Per cui io capisco che quando vengono presentati gli emendamenti
venga detto marginalmente da dove vengono presi i soldi, però ha un
significato esplicitare da dove vengono presi i soldi. Grazie.
Presidente -
Non vedo altre richieste, possiamo mettere
in votazione l'emendamento 3 della lega. Consigliere Manfrin a lei
la parola per dichiarazione di voto.
Manfrin (LEGA VDA) -
Grazie Presidente. Per qualificare
quello che lei ha detto: lei, sostanzialmente, dice che questi
soldi, come ha detto ieri, sono un po' a pioggia, non vanno
esattamente dove dovrebbero andare, non sono fondi che vengono dati
con una certa direzione, non hanno una disciplina e
quant'altro.
Noi vi abbiamo dato alternativamente tutte le possibilità: da
una parte, con l'emendamento 3 diciamo che sarà la Giunta
regionale, con propria deliberazione, quindi ampia fiducia e delega
a tutta la Giunta nel mettere i criteri che riterrà più opportuni,
così potrete dirigere nella direzione che ritenete più opportuna
questo aiuto concreto per le famiglie, o, in alternativa, come
chiede l'emendamento n. 3, rimettere i soldi esattamente dove erano
stati e dove, io ricordo, la sua forza politica aveva chiesto di
destinarli, assessore Marzi. Era stata la Stella Alpina, che aveva
chiesto di mettere i soldi in sostituzione dei buoni benzina.
Io me lo ricordo distintamente, peraltro anche rubando idee di
altre forze politiche che erano al di fuori di questo Consiglio, ma
questa è un'altra questione.
Io ricordo che fu la Stella Alpina a chiedere di mettere quei
fondi sul Bon Chauffage.
Io la invito a guardare il collega Chatrian che faceva parte di
Alpe, adesso fa parte di questo calderone differente, che diceva:
"Il Bon Chauffage interessa qualche decina di migliaia di cittadini
ed è erogata sulla base del reale fabbisogno", ed era contento che
non venisse cancellato quel contributo.
A smentire le sue parole è direttamente il collega Chatrian, con
tutto il suo movimento o ex movimento che sia, quindi dovete
mettervi d'accordo voi.
Sulla provenienza delle risorse, io la ringrazio per aver detto
da dove prendiamo i soldi; io però le faccio notare una cosa, che
lei con onestà intellettuale dice e riconosce finalmente e
giustamente quello che non è stato detto prima e che finalmente ho
la possibilità di dire, che qui voi avete detto che questi soldi
avranno una destinazione ben precisa. Qui non c'è scritto, qui c'è
scritto che "sono senza vincolo settoriale di destinazione", quindi
che questi soldi siano destinati a fare una cosa piuttosto che
un'altra è nelle sue riflessioni, sulla base di quello che voi
avete concordato con gli Enti locali in riunioni in cui noi non
eravamo presenti.
Lei dice che saranno utilizzati per quella destinazione, io
ricordo distintamente, come giustamente ha ricordato prima il
collega Aggravi, che qua l'ultima volta che avete dato dei soldi
senza destinazione per emergenze o per cose che avete dichiarato,
che qualcuno dichiarava per i due idraulici di Saint-Marcel e i
quattro falegnami di Fénis - adesso non mi ricordo più che cosa era
stato detto -, fu detto in quell'occasione: "Poi finirono in
asfalti", perché? Perché erano senza vincoli e quindi asfaltiamo le
strade.
Qui però si vorrebbe far passare per affamatori di popoli o di
Enti locali, che dir si voglia, delle persone che decidono di
investire 5 milioni di euro per le famiglie valdostane a fronte di
un capitolo che ne contiene 91 e mezzo.
A fronte di 91 milioni e mezzo, voi che fin dall'inizio di
questa discussione e anche nelle settimane passate siete venuti qui
in Consiglio e siete andati sugli organi d'informazione a dire:
"abbiamo 1 miliardo e 800 milioni di euro", soldi a carrettate che
dir si voglia, "Venite qui con la gerla che vi ci mettiamo i
soldini" e poi su 5 milioni di euro ci perdiamo e diciamo: "Beh,
però 5 milioni di euro per il Bon Chauffage e le famiglie in
povertà non possiamo darli, dobbiamo darli tutti agli Enti locali
perché loro hanno avuto dei costi maggiori, abbiamo fatto una
negoziazione che sappiamo noi, l'abbiamo detto noi, gli accordi li
abbiamo fatti noi, però vi diciamo che sono per questi accordi
qui".
No, assessore Marzi, noi non ci stiamo. Noi questi soldi li
vogliamo destinare alle famiglie valdostane povere e riteniamo che
questa sia la destinazione migliore, senza toccare quelle che sono
le prerogative degli Enti locali che con 5 milioni in meno, ma con
un capitolo che ne contiene 91, potranno tranquillamente soddisfare
le loro esigenze. Grazie.
Presidente -
Consigliera Erika Guichardaz per
dichiarazione di voto sull'emendamento della Lega, ne ha
facoltà.
Guichardaz E. (PCP) -
Come già detto ieri durante la
presentazione del nostro ordine del giorno, non possiamo che essere
d'accordo con quest'emendamento presentato dalla Lega e farei
alcune osservazioni.
È ben esplicitato che non è un contributo a pioggia, quindi che
va all'universo mondo, ma ci sono comunque dei parametri.
Assessore, sicuramente il "dal" da Adamo ed Eva ad oggi, sono
ricompresi tutti gli anni, ma, abitualmente, il "dal" si usa per
dire "a partire da", almeno questo, quando uno fa una domanda,
dice: "dal/al", vuol dire "a partire da".
Dopodiché, lei giustamente può girare la frittata come vuole, la
questione dell'ospedale è partita nel 2021, quindi sotto questo
punto di vista non giochi con le parole, ma è nel 2021. Grazie.
Presidente -
Altri? Mettiamo in votazione l'emendamento
n. 3 della Lega. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'emendamento 3 della Lega non è approvato.
Decaduto questo, c'è un emendamento sostitutivo, sempre della
Lega, un sub-emendamento all'emendamento n. 3, già illustrato. Lo
possiamo mettere al voto. Possiamo dare lo stesso risultato? Stesso
risultato.
Il subemendamento all'emendamento 3 della Lega non è
approvato.
Articolo n. 25, mettiamolo in votazione. La votazione è aperta.
La votazione è chiusa.
Presenti: 35
Votanti: 31
Favorevoli: 31
Contrari: 4
L'articolo n. 25 è approvato.
Articolo 26, mettiamolo in votazione, se non ci sono interventi.
La votazione è aperta. La votazione è chiusa.
Presenti, votanti e favorevoli: 35
L'articolo n. 26 è approvato all'unanimità.
Articolo n. 27, vi sono richieste d'intervento su
quest'articolo? Non vedo richieste d'intervento, mettiamo in
votazione l'articolo 27. La votazione è aperta. La votazione è
chiusa.
Presenti: 35
Votanti: 28
Favorevoli: 28
Astenuti: 7 (Aggravi, Baccega, Brunod, Lucianaz, Marquis,
Planaz, Restano)
L'articolo n. 27 è approvato.
Articolo n. 28, se non ci sono richieste d'intervento,
mettiamolo in votazione. La votazione è aperta. La votazione è
chiusa.
Presenti, votanti e favorevoli: 35
L'articolo n. 28 è approvato all'unanimità.
Articolo n. 29. Non vedo interventi, mettiamolo in votazione. La
votazione è aperta. La votazione è chiusa.
Presenti: 35
Votanti: 26
Favorevoli: 26
Astenuti: 9 (Baccega, Distort, Foudraz, Ganis, Lavy, Manfrin,
Marquis, Perron, Sammaritani)
L'articolo n. 29 è approvato.
Articolo n. 30, mettiamo in votazione se non ci sono richieste.
La votazione è aperta. La votazione è chiusa.
Presenti: 35
Votanti: 26
Favorevoli: 26
Astenuti: 9 (Baccega, Distort, Foudraz, Ganis, Lavy, Manfrin,
Marquis, Perron, Sammaritani)
L'articolo n. 30 è approvato.
Articolo n. 31, se non ci sono interventi, mettiamo in
votazione. Non vedo richieste, la votazione è aperta. La votazione
è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Restano,
Sammaritani)
L'articolo n. 31 è approvato.
All'articolo n. 31 c'è l'emendamento n. 10 della II Commissione
che introduce l'articolo 31bis. Lo diamo per illustrato. Mettiamo
in votazione l'emendamento n. 10 della II Commissione. La votazione
è aperta. La votazione è chiusa.
Presenti: 35
Votanti: 25
Favorevoli: 19
Contrari: 6
Astenuti: 10 (Baccega, Distort, Foudraz, Ganis, Lavy, Manfrin,
Marquis, Perron, Restano, Sammaritani)
L'emendamento è approvato.
Vi è un secondo emendamento che introduce l'articolo 31bis ed è
il primo emendamento di PCP. Consigliera Erika Guichardaz, per
l'illustrazione.
Guichardaz E. (PCP) -
Con quest'emendamento chiediamo un
contributo per lo studio dei ghiacciai valdostani, questo anche
alla luce di tutte le considerazioni fatte da ARPA (Agenzia
regionale per la protezione ambientale) e da tutte le valutazioni
che in questi giorni, con l'assessore Sapinet nelle varie nostre
iniziative ispettive, abbiamo evidenziato.
Come ha ben rappresentato l'Assessore, ci sono vari livelli di
monitoraggio dei ghiacciai, il monitoraggio rispetto al bilancio di
massa è fatto solo su due ghiacciai, quindi, vista anche la
situazione e visto quanto sta accadendo e quanto è rilevato anche
dal Comitato glaciologico ma da tutti gli esperti nel settore
-
a parte
(omissis)
, permettetemelo, che
invece vede nei ghiacciai un miglioramento
-
, stanno notando
che sotto questo punto di vista c'è una problematica molto
importante rispetto ad uno scioglimento dei ghiacciai.
Dove andremo a prendere i soldi? Li andremo a prendere dalla
Coppa del mondo che per due anni non è stata fatta e che riteniamo
che difficilmente possa essere fatta anche il prossimo anno? Lo è
stato detto più volte, durante tutta la discussione che c'è stata
rispetto a questa manifestazione, quindi riteniamo che sia più
importante monitorare quel ghiacciaio che pensare di continuare a
triturarlo come si sta facendo.
Presidente -
Assessore Sapinet, ha facoltà di parola.
Sapinet (UV) -
Grazie Presidente. Rispondo in
collaborazione con il collega Grosjacques, che conferma quello che
è il finanziamento per l'evento.
Per quello che riguarda la parte ambiente, ne abbiamo già
parlato in numerose iniziative consiliari: sono diverse le attività
conoscitive che l'Amministrazione regionale mette in campo tramite
Fondazione Montagna Sicura e in collaborazione con l'ARPA. Lunedì
scorso abbiamo approvato anche una delibera importante relativa a
questo braccio operativo dell'Amministrazione.
Viene monitorato quello che è il ritmo con il quale i ghiacciai
si evolvono in relazione ai cambiamenti climatici; si parla di
ghiacciai come sentinelle del cambiamento climatico e tale attività
fa già parte di quanto affidato a Fondazione con la convenzione
triennale che abbiamo approvato anche questa alcune Giunte or
sono.
Una linea di studio specifico con Fondazione riguarda poi i
ghiacciai, che possono interferire con le aree antropizzate nella
loro evoluzione: un caso particolare è quello della Val Ferret, i
controlli fatti a tappeto, sull'esistenza di laghi
periglaciali.
Questa parte parzialmente è già ricompresa nella convenzione
approvata con Fondazione e sarà completata a gennaio con una
convenzione specifica.
I ghiacciai specificatamente monitorati sono quelli con
problematiche e pericoli importanti, quali la formazione di laghi
glaciali instabili o il rischio crollo.
Nell'ambito dei fondi FSC, che è il Fondo per lo Sviluppo e la
Coesione, dal 2022 Fondazione ha avuto un finanziamento per
l'acquisto di attrezzature nell'ambito anche del progetto "I
ghiacciai valdostani, sentinelle del cambiamento climatico", al
fine di mitigare gli impatti dei cambiamenti climatici e per
rispondere alle nuove sfide di gestione del territorio e di
adattamento alla popolazione ai nuovi rischi dal valore di 950 mila
euro. Pertanto, l'emendamento non è accoglibile.
Presidente -
Consigliere Perron per dichiarazione di
voto.
Perron (LEGA VDA) -
Grazie Presidente. Avremmo anche
votato in maniera positiva, in realtà, per quel che riguarda il
monitoraggio dei ghiacciai (quando si fanno dei monitoraggi, ci
mancherebbe!), ma voteremo in maniera contraria, invece, perché
l'intento è chiaramente strumentale. Andarli a prendere dalla Coppa
del mondo è chiaramente un intento strumentale che non ha alcun
senso. Tra l'altro, aggiungo alcune considerazioni, perché tanto,
su queste tematiche, c'è chi nega il cambiamento climatico
totalmente, ed è uno che vive fuori dal mondo, perché chiaramente
quello c'è, i ghiacciai lo stanno a testimoniare, poi però bisogna
usare un po' di buon senso anche qui.
Innanzitutto, in questo momento qua, a livello globale, abbiamo
le temperature più alte mai registrate, purtroppo; a livello
globale, in questi ultimi mesi stiamo raggiungendo i
record
a livello mondiale; dico purtroppo perché non piace a nessuno, a me
in particolare facesse sempre freddo e gelo sarei l'uomo più
contento del mondo per gusti personali, però questo è, quindi
stiamo vedendo un mondo molto caldo, che va verso le previsioni
anche peggiori dell'aggravamento del cambiamento climatico a
livello mondiale, ma, allo stesso tempo, come voi vedete, in questi
giorni stiamo vedendo record di precipitazioni nevose alle alte
quote, specie nella zona di confine del Bianco, dove ci sono metri
di neve.
Ve lo avevamo già detto 50 mila volte, e questo dicono i modelli
di previsione, nei prossimi anni continuerà anche in un mondo più
caldo a nevicare nel periodo invernale-autunnale alle alte quote,
poi i ghiacciai patiscono perché purtroppo...
(interruzione di un Consigliere, fuori microfono)
...
sì, ma capite che non si scia solo sui ghiacciai,
quindi è inutile prendere l'esempio della Coppa del mondo, perché
noi nei prossimi anni avremo - anche nelle peggiori condizioni di
cambiamento climatico, se si verificheranno - in mano comunque una
ricchezza perché abbiamo le alte quote sfruttabili per eventi
importanti e per grandi ingressi economici.
Questo è il fatto, ce li avremo, poi che la Coppa del mondo non
si sia fatta perché l'anno scorso non c'era neve, quest'anno ce
n'era troppa, chiaramente, però avremo proprio questa ricchezza noi
in Valle, quindi andare a mettere una cosa con l'altra, è
sbagliato, non perché si nega il cambiamento climatico, ma perché
anche con il cambiamento climatico, avremo la possibilità di
sfruttare questa ricchezza in Valle con intelligenza, non con
fanatismo.
Avremo ancora la neve, e quest'anno lo dimostra, ci sarà ancora
oltre i 2 mila metri, lo dicono i modelli climatici, non è vero che
non nevicherà più, è dimostrato.
Quindi, va benissimo, i monitoraggi vanno bene, ma metterli in
contrapposizione, come al solito, con un evento, facendo questo
discorso assurdo, ci porta a votare contrario, perché è una
mentalità folle che non porta da nessuna parte, se non ad una Valle
d'Aosta impoverita nei prossimi anni, che non è nemmeno capace di
sfruttare la ricchezza che ha, e pur nel contesto sfavorevole del
cambiamento climatico, qualche cosa positiva, nel senso che
verranno a sciare e a fare grandi cose qua.
In un discorso di intelligenza e buon senso voteremo contro
perché voi questa cosa qui non la dimostrate mai su questi
temi.
Presidente -
Consigliera Erika Guichardaz per
dichiarazione di voto.
Guichardaz E. (PCP) -
Naturalmente, avendo posizioni
opposte, accettiamo molto volentieri il voto contrario perché
riteniamo che questo non sia assolutamente strumentale, ma
assolutamente in linea con quello che noi pensiamo.
Pensare di andare a sgretolare e a triturare i ghiacciai per
eventi, in un momento come questo, dove monitoraggi, ricerche e via
dicendo ci dicono dell'altro, non è una cosa sensata, è proprio una
cosa anacronistica.
Assessore, io avevo visto i Fondi e già nelle scorse volte lei
aveva evidenziato, non è che si può dire che non si faccia nulla,
ma, come lo ha ben evidenziato in altre iniziative ispettive, i
livelli sono anche diversi rispetto ai monitoraggi e le ricerche;
quello che noi chiedevamo era che anche su questo ghiacciaio ci
fosse un livello di attenzione maggiore anche per tutto quello che
è stato in questi mesi, quindi assolutamente teniamo l'emendamento
e vedremo la votazione.
Presidente -
Ci sono altri interventi? Non ne vedo,
mettiamo in votazione l'emendamento. La votazione è aperta. La
votazione è chiusa.
Presenti: 35
Votanti: 35
Favorevoli: 2
Contrari 33
L'emendamento non è approvato.
Articolo n. 32. Vi sono interventi? Non vedo richieste
d'intervento, mettiamo in votazione l'articolo 32. La votazione è
aperta. La votazione è chiusa.
Presenti: 35
Votanti: 35
Favorevoli: 23
Contrari: 11
Astenuto: 1 (Restano)
L'articolo n. 32 è approvato.
All'articolo n. 33 vi è l'emendamento del gruppo Misto. Il
consigliere Restano mi ha segnalato che è da ritenersi
ritirato.
Passiamo, pertanto, alla votazione dell'articolo n. 33. Ci sono
interventi? Non ne vedo. La votazione è aperta. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Restano,
Sammaritani)
L'articolo n. 33 è approvato.
Posso dare lo stesso risultato per l'articolo 34? No. Mettiamo
in votazione l'articolo n. 34. La votazione è aperta. La votazione
è chiusa.
Presenti: 35
Votanti: 31
Favorevoli: 31
Astenuti: 4 (Aggravi, Brunod, Lucianaz, Planaz)
L'articolo n. 34 è approvato.
Articolo n. 35, mettiamolo in votazione. La votazione è aperta.
La votazione è chiusa.
Presenti: 35
Votanti: 29
Favorevoli: 29
Astenuti: 6 (Aggravi, Brunod, Guichardaz Erika, Lucianaz,
Minelli, Planaz)
L'articolo n. 35 è approvato.
All'articolo n. 35 vi è l'emendamento n. 3 di Rassemblement
Valdôtain che introduce l'articolo n. 35bis che è stato ritirato.
All'articolo n. 36 vi è l'emendamento 1bis del gruppo Lega.
Consigliera Foudraz.
Foudraz (LEGA VDA) -
Grazie Presidente. Questo
sostanzialmente è un emendamento prettamente tecnico, poiché
all'articolo 36 comma 1 del disegno di legge 127, dove si introduce
l'articolo 11bis, "Piattaforma telematica", relativo alla l.r.
11/23, che disciplina gli adempimenti amministrativi in materia di
locazioni brevi per finalità turistiche, dopo la parola "Regione"
occorrerebbe sostituire le parole "realizza piattaforma telematica
accessibile" con la seguente frase: "amplia le funzioni
dell'attuale piattaforma esistente".
Questa modifica si rende necessaria poiché, come è emerso
durante le audizioni in Commissione, in realtà non verrà realizzata
un'ulteriore piattaforma telematica per la gestione delle varie
domande e le varie comunicazioni che si dovranno trasmettere
attraverso questa piattaforma, ai sensi di quanto previsto dalla
legge 11/2023, ma verrà ampliata solamente quella già esistente e
che è già funzionante dal primo novembre di quest'anno. Grazie.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 34
Votanti: 10
Favorevoli: 10
Astenuti: 24 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Grosjacques, Guichardaz
Jean-Pierre, Jordan, Lavevaz, Lucianaz, Malacrinò, Marguerettaz,
Marzi, Padovani, Planaz, Restano, Rollandin, Rosaire, Sapinet,
Testolin)
L'emendamento non è approvato.
Mettiamo in votazione l'articolo n. 36. Ci sono richieste
d'intervento? Non ne vedo. La votazione è aperta. La votazione è
chiusa.
Presenti: 34
Votanti: 19
Favorevoli: 19
Astenuti: 15 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Minelli, Perron, Planaz,
Restano, Sammaritani)
L'articolo n. 36 è approvato.
Posso dare lo stesso risultato per l'articolo n. 37? No.
Mettiamo in votazione l'articolo n. 37. La votazione è aperta. La
votazione è chiusa.
Presenti, votanti e favorevoli: 34
L'articolo n. 37 è approvato all'unanimità.
Articolo n. 38. Non vedo richieste d'intervento, mettiamolo in
votazione. La votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Minelli, Perron, Planaz,
Restano, Sammaritani)
L'articolo n. 38 è approvato.
Articolo n. 39. Vi sono interventi? No, mettiamolo in votazione.
La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 39 è approvato.
Articolo n. 40, posso dare lo stesso risultato? No. Mettiamolo
in votazione. La votazione è aperta. La votazione è chiusa.
Presenti, votanti e favorevoli: 34
L'articolo n. 40 è approvato all'unanimità.
All'articolo n. 41 vi è l'emendamento n. 4 di Rassemblement
Valdôtain che introduce l'articolo n. 40bis. Se approvato, comporta
la modifica dell'articolo n. 11 e degli allegati.
Consigliere Aggravi, per l'illustrazione.
Aggravi (RV) -
Grazie Presidente. L'emendamento si
prefigge l'obiettivo di contrastare il fenomeno dello spopolamento
dei piccoli centri abitati, individuando come entità giuridica di
riferimento il piccolo Comune al di sotto dei mille abitanti
residenti al 31 dicembre 2023.
La misura stanzia sul triennio di programmazione 2 milioni e
mezzo e prevede l'erogazione di un sostegno a favore dei nuclei
familiari che risiedono e si trasferiscono nei Comuni oggetto del
provvedimento, per ogni figlio nato o adottato, incentivando i
residenti a non abbandonare il proprio territorio e/o favorendo il
trasferimento di nuove famiglie nell'ambito dei piccoli Comuni
valdostani.
In particolare, nelle previsioni dell'articolo, si prevede un
assegno di mensili 700 euro per il primo figlio nato e 500 per ogni
figlio successivo.
Prevengo già l'eventuale contrappunto da parte del Governo
regionale perché, come abbiamo detto precedentemente, i soldi vanno
trovati dove sono, e quindi i 2 milioni e mezzo sono stati reperiti
dalla Missione 20 dei famosi fondi globali; in particolare, ci sono
due
tranche
sul 2025-2026 del milione e i 500 mila euro che
si prevede di applicare sul 2024 come potenziale primo anno
d'applicazione.
Allo stesso modo, va detto che l'articolo prevede
sostanzialmente una delega con il beneficio di verifica alla Giunta
a cui è attribuito il ruolo, nel caso passasse l'articolo, di
stabilire con propria deliberazione ogni ulteriore requisito,
aspetto, modalità e termini procedimentali per la concessione dei
contributi di cui al presente articolo.
Tra l'altro, la scelta della misura, e quindi dell'entità
giuridica del piccolo Comune sotto i mille abitanti, consente anche
di andare a concentrarsi su realtà che sono poste al di sopra di
una certa quota.
È una proposta, vediamo cosa ci dice la maggioranza.
Presidente -
Presidente della Regione, a lei la
parola.
Testolin (UV) -
Grazie Presidente. Facciamo due
considerazioni in merito a questa proposta: la prima, di ordine di
bilancio, dove in parte contrasta con quello che era stato l'ordine
del giorno presentato ieri dal Consigliere e dal gruppo rispetto
alle risorse per Aosta capitale, che si considerava di valutare
all'interno di un percorso di approfondimento, e oggi vengono
sostanzialmente utilizzate, così come altri fondi per la
risoluzione di questioni legate alla problematica di genere, al
sociale in particolare, e che quindi non sembra troppo opportuno
andare a togliere.
L'altra, di ordine più generale, riguarda gli strumenti per
agevolare la stabilità, soprattutto nei Comuni piccoli e
possibilmente di alta montagna, che sono quelli meno appetibili: è
un discorso sicuramente interessante ed ampio, che avremo modo di
affrontare anche in collaborazione con gli altri gruppi su
argomenti che abbiamo condiviso. Ad esempio quelli della zona
franca, che sono ad una dirittura d'arrivo e sui quali potremmo
trovare delle convergenze anche per questo tipo di soluzione, che
non è squisitamente legata alle nascite, ma che potrà portare delle
famiglie ad insediarsi laddove si riesca a chiudere il cerchio.
Infine, una considerazione più puntuale, ma che penso sia
interessante condividere e che va nell'ottica di dire che non tutti
i Comuni che hanno meno di mille abitanti sono situati a quote
medio-alte, perché quelli che si trovano sull'asse centrale hanno
una necessità, se vogliamo, non uguale a quelli che si trovano in
testata di Valle, di avere questo tipo d'attenzione.
Detto questo, la proposta nel suo complesso può anche essere
condivisibile in un ambito un po' più ampio che avremo modo di
analizzare, come dicevo prima. In questo caso, ci asterremo.
Presidente -
Consigliere Aggravi ne ha facoltà.
Aggravi (RV) -
Ringrazio l'intervento soprattutto di
prospettiva su quello che si potrà fare per non soltanto
controbattere lo spopolamento ma anche rilanciare certe aree della
nostra Regione, quindi questo ben venga.
La nostra è una proposta, ovviamente, non è una soluzione a
tutti i problemi, anche perché ridurli ad un articolo, ancorché
della legge di bilancio, è molto complesso e, sicuramente - lo
diciamo e lo abbiamo già detto in presentazione -, non è l'unica
misura che occorrerebbe mettere in campo. Quello che abbiamo voluto
dare è un contributo più ragionato.
Voglio però soltanto fare una precisazione sul discorso dei
Fondi, e l'ho fatto proprio apposta; quest'emendamento non è
contrario, la volontà era di prima revisionare la norma, capire a
che cosa servisse e poi prevedere gli stanziamenti.
Lo stanziamento previsto va a copertura di spese correnti ed
oggettivamente, ad oggi, al di là del titolo che noi troviamo nella
nota integrativa del bilancio, nulla di più c'è.
Sull'altra parte della risoluzione di problemi legati alle
questioni di genere, anche lì sono dei titoli che ad oggi non hanno
contenuto, quindi noi abbiamo giustamente voluto andare ad
individuare i fondi all'interno di quelle che sono delle norme
potenziali e in potenza e non andare a toccare nulla di quello che
è già finanziato e che poteva sicuramente generare delle
problematiche sulla copertura, anche perché, da questa parte del
tavolo, non c'è la conoscenza puntuale di quello che a volte sono
le attività di spesa delle singole voci di bilancio.
Soltanto per precisare quest'aspetto.
Presidente -
Se non ci sono altri interventi, mettiamo in
votazione. La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'emendamento non è approvato.
Articolo n. 41. Ci sono richieste d'intervento? Non vedo
richieste d'intervento, mettiamo in votazione l'articolo n. 41. La
votazione è aperta. La votazione è chiusa.
Presenti: 35
Votanti: 26
Favorevoli: 26
Astenuti: 9 (Aggravi, Baccega, Brunod, Guichardaz Erika,
Lucianaz, Marquis, Minelli, Planaz, Restano)
L'articolo n. 41 è approvato.
Articolo n. 42. Non vedo richieste, mettiamolo in votazione. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 42 è approvato.
Articolo n. 43: si è prenotato il consigliere Restano, a cui
passo la parola.
Restano (GM) -
Ero quasi intenzionato a proporre un
emendamento sull'articolo 43, perché ci è stato detto in
Commissione che i fondi di rotazione valgono circa complessivamente
400 milioni di euro; allora, l'inserimento di un 1 milione e 300
mila euro mi sembra un po' ridicolo. Con l'emendamento invece
proponevo di mettere questi soldi in un settore dove veramente
siamo stati un po' carenti, che è quello del turismo.
Non l'ho fatto, me ne assumo la responsabilità, però tengo a
dire che mi asterrò su quest'articolo e che si sarebbe potuto fare
in maniera diversa.
Presidente -
Altri? Non vedo altre richieste, mettiamo in
votazione l'articolo n. 43. La votazione è aperta. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Restano,
Sammaritani)
L'articolo n. 43 è approvato.
Articolo n. 44. Qualcuno vuole intervenire? No. Mettiamo in
votazione l'articolo n. 44. La votazione è aperta. La votazione è
chiusa.
Presenti, votanti e favorevoli: 35
L'articolo n. 44 è approvato all'unanimità.
Articolo n. 45. Non vedo richieste di intervento, mettiamolo in
votazione. La votazione è aperta. La votazione è chiusa.
Presenti: 35
Votanti: 26
Favorevoli: 26
Astenuti: 9 (Baccega, Distort, Foudraz, Ganis, Lavy, Manfrin,
Marquis, Perron, Sammaritani)
L'articolo n. 45 è approvato.
Articolo n. 46. Mettiamolo in votazione. La votazione è aperta.
La votazione è chiusa.
Presenti: 35
Votanti: 22
Favorevoli: 22
Astenuti: 13 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Sammaritani)
L'articolo n. 46 è approvato.
Articolo n. 47. Ci sono richieste d'intervento su
quest'articolo? Non ci sono richieste d'intervento, mettiamolo in
votazione. La votazione è aperta. La votazione è chiusa.
Presenti, votanti e favorevoli: 35
L'articolo n. 47 è approvato all'unanimità.
Articolo n. 48. Ci sono interventi? Non vedo richieste
d'intervento. Mettiamo in votazione l'articolo n. 48. La votazione
è aperta. La votazione è chiusa.
Presenti, votanti e favorevoli: 35
L'articolo n. 48 è approvato all'unanimità.
Articolo n. 49. Ci sono richieste d'intervento? Non ne vedo,
mettiamo in votazione l'articolo n. 49. La votazione è aperta. La
votazione è chiusa.
Presenti: 35
Votanti: 29
Favorevoli: 29
Astenuti: 6 (Aggravi, Baccega, Brunod, Marquis, Lucianaz,
Planaz)
L'articolo n. 49 è approvato.
All'articolo n. 49bis c'è un emendamento di Rassemblement
Valdôtain, che l'ha ritirato.
Passiamo pertanto all'articolo n. 50. Se non ci sono interventi,
la votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 50 è approvato.
All'articolo 50bis vi è l'emendamento n. 11 della II
Commissione, sul quale c'è il subemendamento del gruppo Lega. La
parola alla consigliera Foudraz per l'illustrazione del
subemendamento.
Foudraz (LEGA VDA) -
Grazie Presidente. Con questo
subemendamento, dopo la lettera c) dell'articolo 50bis, è inserito
il seguente c)bis: "agli investimenti per interventi e manutenzioni
da eseguire presso la caserma dei Vigili del fuoco di Aosta, di cui
alla Missione 11, programma 01, titolo II".
Questo subemendamento introduce un ulteriore punto all'articolo
n. 50bis che stabilisce delle priorità nell'attribuzione della
quota libera del risultato di amministrazione dell'esercizio 2023,
andando a prevedere, tra le priorità, anche gli investimenti per
interventi e manutenzioni da eseguire presso la caserma dei Vigili
del fuoco di Aosta, poiché la stessa necessita di importanti lavori
di manutenzione, al fine di renderla pienamente agibile e
perfettamente funzionante, così come più volte evidenziato in
quest'Aula consiliare e anche a seguito delle numerose
comunicazioni pervenute alla Presidenza della Regione da parte del
Sindacato autonomo dei Vigili del fuoco, che abbiamo avuto modo di
conoscere durante le audizioni sul disegno di legge in questione
che sono avvenute in Commissione consiliare. Grazie.
Presidente -
Assessore Sapinet.
Sapinet (UV) -
Grazie Presidente, grazie collega.
Innanzitutto, la ringrazio dell'attenzione verso il settore e
verso questi lavori. Un'attenzione che, devo dire - e lo dico
essendo stato anche dall'altra parte della barricata in questi tre
anni -, è stata alta e notevole da parte dei tre colleghi che si
sono susseguiti alla Presidenza della Regione, anche il collega
Bertschy, che c'è stato poco ma in un momento particolarmente
caldo. Ieri sono stato accusato di fare della finta solidarietà, ma
dico le cose come stanno e le dico anche con la coerenza che ha
sempre contraddistinto il mio percorso politico.
Detto ciò, ringrazio la collega dell'attenzione, anche perché
qualche anno fa una Presidente della Regione delegò un suo
Assessore a curare un po' quelli che sono i rapporti su Protezione
Civile e Vigili del fuoco e non fu una scelta particolarmente
apprezzata.
Veniamo sui lavori: direi che l'emendamento va a dare delle
priorità su delle macro aree, su delle macro tematiche (quando
parliamo di impianti a fune, non andiamo a parlare di una stazione
piuttosto che l'altra), però sui lavori riprendo un po' quanto
detto ieri: si sta lavorando, si è lavorato già anche
sull'assestamento, sono stati chiesti 300 mila, 275 mila dei quali
sono stati impegnati sullo studio dell'efficientamento energetico,
che sarà stimato intorno ai 3,5 milioni di euro, poi qui si
recupereranno le necessarie risorse finanziarie, come anche su
quelle che rappresentano le manutenzioni ordinarie.
C'è tutta una serie di confronti, io ho trovato una struttura
performante gestita dall'ingegner Balagna, lato Vigili del fuoco
l'ingegner Chaussod negli ultimi anni si è fatto carico di curare
quelli che sono i rapporti, e lo sta facendo in maniera
eccellente.
Abbiamo parlato di caserma, ma giustamente la collega Guichardaz
ieri ha citato anche il distaccamento di Courmayeur, voi siete
stati a Santa Barbara ed è stata una presenza apprezzata; c'è stata
una seconda parte che si è svolta in quel di Courmayeur in un
piccolo distaccamento, tanto piccolo quanto importante,
significativo e strategico per garantire elevati standard di
soccorso al Tunnel del Monte Bianco e a tutta quella zona che in
certi periodi dell'anno è particolarmente popolata.
Queste sono occasioni di festa ma di confronto, dove ci si
prende degli impegni, così come abbiamo fatto e così come ho
fatto.
Già nella prossima settimana avremo altri ulteriori sopralluoghi
in caserma, poi ne faremo anche al distaccamento proprio per capire
bene tutte le priorità in vista appunto dell'assestamento.
Oltre a prenderci l'impegno in caserma, ce lo prendiamo qui.
Per tutto quanto detto, l'emendamento non può essere
accolto.
Presidente -
Vi sono dichiarazioni di voto su
quest'emendamento? Consigliera Foudraz ne ha facoltà.
Foudraz (LEGA VDA) -
Grazie Presidente. Ringrazio
l'Assessore per la sua sensibilità, ovviamente in senso ironico,
perché una serie di confronti ben vengano, si prendono impegni a
parole. Quando poi si chiede di mettere questi impegni per
iscritto, io non vedo dove stia la difficoltà.
Lei mi ha parlato di macrotemi per gli impianti a fune, va bene,
abbiamo una caserma che sapete benissimo in che condizioni versa.
Sicuramente i suoi ex colleghi la ringrazieranno.
Presidente -
Collega Erika Guichardaz per dichiarazione
di voto.
Guichardaz E. (PCP) -
Credo che quest'emendamento volesse
porre l'attenzione su quanto avevamo posto ieri, sul fatto che
questa dovrebbe essere una priorità del Governo. E lo dico perché,
vista l'attenzione che c'è sul soccorso, credo che sia come minimo
non solo da pensare a progettazioni, perché queste ormai sono fatte
da anni e, come vi ho detto, sono andata in caserma nel gennaio del
2023 e ad oggi grandi risultati non ce ne sono stati, anzi, forse
su alcuni punti, ad esempio sui bagni che ci sono vicino alle
palestre, addirittura il crollo è ancora maggiore rispetto a prima.
Si è coperto un tombino ma le infiltrazioni continuano ad
esserci.
Ci sono delle priorità, lo avevamo evidenziato anche quando si
parlava dei 3 milioni per maestri di sci e guide alpine; secondo
noi una priorità è avere una caserma, per chi si occupa di
soccorso, rispetto ad altre cose.
Voteremo quest'ordine del giorno.
Presidente -
Assessore Sapinet, un minuto per una
precisazione.
Sapinet (UV) -
Solo una precisazione verso la collega
Foudraz, non sono ex colleghi in quanto io sono tutt'ora un Vigile
del Fuoco, posto in aspettativa.
Presidente -
Consigliera Foudraz per una
precisazione.
Foudraz (LEGA VDA) -
Grazie Presidente, per una
precisazione. Ex colleghi proprio perché so che lei è in
aspettativa. Come tutti i dipendenti pubblici che poi rivestono
degli incarichi di questo genere, sono costretti
all'aspettativa.
Presidente -
Consigliere Perron per mozione d'ordine, a
lei la parola.
Perron (LEGA VDA) -
Per mozione d'ordine ancora riguardo
al fatto personale, perché all'articolo 57, che ha tre commi, ci
sono due motivazioni per cui uno chiede il fatto personale, che se
è personale giustamente attiene a se stesso, e sono:
1) difendere la propria onorabilità;
2) quando qualcuno gli attribuisce parole che non sono
veritiere, quindi qualcuno ha detto qualcosa e gli distorce le
parole.
Poi sta a lei, Presidente, decidere, nel caso, se si possa
utilizzare oppure no; oppure, mi pare che se ci sia il Consigliere
che insiste, si possa chiedere ad alzata di mano, però sono queste
due.
Ad esempio io ieri, quando le ho chiesto, dopo che le cose che
aveva detto l'assessore Guichardaz che potevano essere male
interpretate sulla questione della SPA, ero perfettamente titolato
a chiedere fatto personale, perché ledeva in qualche modo la mia
"onorabilità", però sono questi due.
Se noi ogni volta "sbrachiamo", qui diventa un qualcosa senza
regole.
Presidente -
Consigliere Manfrin.
Manfrin (LEGA VDA) -
Grazie Presidente. Non ripeterò
quanto ha già detto il collega Perron e, soprattutto, non ripeterò
il fatto che al Regolamento si può anche eventualmente derogare, se
c'è l'unanimità di questo consesso. Siccome l'unanimità di questo
consesso non c'è, l'Assessore ha preso la parola quando non era
autorizzato a farlo, e comunque, pervicacemente, lei gliel'ha
concesso.
Questo deve cessare, è un comportamento che deve cessare. Qui si
segue il Regolamento, a meno che non vi siano delle scelte diverse
della Conferenza dei Capigruppo o vi sia l'unanimità di
quest'Aula.
Detto questo, se me lo consente Presidente, farei la mia
dichiarazione di voto, siccome sono nell'ambito della possibilità
di farlo, la farei. Grazie.
Presidente -
Faccia la dichiarazione di voto.
Manfrin (LEGA VDA) -
Grazie mille. Le chiederei d'ora in
poi di adottare questo sistema.
Presidente -
D'ora in poi applicherò alla lettera il
Regolamento.
Manfrin (LEGA VDA) -
Perfetto, grazie mille.
Presidente -
Consigliere Marguerettaz, anche per lei.
Manfrin (LEGA VDA) -
Finisco la mia dichiarazione di
voto, poi lascerò intervenire il collega Marguerettaz.
Semplicemente per dire, rispetto a quello che è stato
prospettato e alla proposta di reiezione del nostro emendamento,
che troviamo questo comportamento assolutamente non in linea con
quello che è invece lo spirito che ci dovrebbe essere.
Quello che è successo, quello che è accaduto e che abbiamo
potuto testimoniare con dei problemi strutturali che non insistono
soltanto da pochi mesi a questa parte ma insistono da anni - e
abbiamo fatto anche noi come gruppo Lega diversi sopralluoghi, e
ringrazio la collega Foudraz per aver presentato quest'emendamento
ed averlo difeso in maniera assolutamente importante - e trovo
abbastanza divertente che, da parte di chi ricopre ruoli apicali
nella Giunta regionale, si faccia dell'ironia rispetto a delle
deleghe attribuite a questo o a quell'altro Assessore in Governi
precedenti.
Ricordo che - e chi ha fatto quest'affermazione in quest'Aula
dovrebbe ricordarselo perfettamente - quando ci fu un incontro con
i Capigruppo, in una sede differente da questa, cioè nella saletta
sotto, c'era ai tempi una delegazione dei sindacati dei Vigili del
fuoco, congiuntamente ad altre delegazioni, e a rispondere non
c'era il Presidente, come avrebbe dovuto, visto che era nelle sue
deleghe, che era l'allora Presidente Lavevaz, ma c'era un altro
Assessore che aveva tutte altre deleghe, che non c'entravano niente
con i Vigili del fuoco, eppure era presente e rispondeva anche
lui.
Allora forse anche la sua presenza era inopportuna in quel caso,
ma lui non aveva avuto neanche le deleghe da parte del Presidente.
Ecco perché oggi parlare e contestare quella scelta è assolutamente
sbagliato e, anzi, qualifica perfettamente chi fa queste
affermazioni.
C'è un fatto ed è un fatto che rimane. Voi con
quest'emendamento, andate a fare una prenotazione mettendo dentro
tutto e il contrario di tutto, dicendolo ovviamente, "Metteremo i
soldi per questo, per quello, per quell'altro e per quell'altro
ancora, metteremo i soldi per il buco che state creando, la
voragine..." e questo la riguarda direttamente assessore Sapinet
"... che state creando con il Bonus 110% nei lavori di
ristrutturazione" però dite: "Ah no, lo mettiamo per tutto,
prenotiamo, facciamo. Per il rifacimento della caserma non lo
facciamo, non lo mettiamo, però lo faremo, l'impegno ce lo
prendiamo vagamente perché io sono stato dall'altra parte della
barricata".
Lei non c'è mai stato dall'altra parte della barricata, perché,
anche quando era Vigile del fuoco e non era all'interno di
quest'Aula, lei aveva un ruolo istituzionale e comunque aveva
tranquillamente rapporti con il suo partito di riferimento che era
anche in quel momento al Governo della Regione e il Presidente era
sempre la persona che le siede a fianco.
Mi spiace, ma non ci sono giustificazioni. Noi voteremo con
convinzione quest'emendamento. Grazie.
Presidente -
Consigliere Marguerettaz.
Marguerettaz (UV) -
Volevo chiedere al Presidente perché
ha voluto precisare che il Regolamento vale anche per il
sottoscritto, se può spiegarmi il perché.
Presidente -
Perché l'avevo vista particolarmente
contento della dichiarazione e ci tenevo a farle sapere, per
renderla ancora più contento, che valeva per tutti.
Marguerettaz (UV) -
Mi permetta di dire che è
un'affermazione che non ha né capo né coda.
Presidente -
Va bene. Votiamo il subemendamento della
Lega. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
Il subemendamento non è approvato.
Mettiamo ora in votazione l'emendamento n. 11 della II
Commissione che introduce l'articolo n. 50bis. Il consigliere
Restano ha chiesto la parola, a lei la parola.
Restano (GM) -
Su quest'emendamento mi asterrò, credo di
aver già fatto capire il perché, però, a beneficio del verbale: non
ricomprende un settore strategico quale gli investimenti nel
settore dello sport a 360°, non ricomprende un settore fondamentale
come quello del turismo, quindi ritengo che vada rivisto. Pertanto
mi astengo.
Presidente -
Altri? Non ci sono altre richieste. Mettiamo
in votazione. La votazione è aperta. La votazione è chiusa.
Presenti: 35
Votanti: 23
Favorevoli: 19
Contrari: 4
Astenuti: 12 (Baccega, Distort, Foudraz, Ganis, Guichardaz
Erika, Lavy, Manfrin, Marquis, Minelli, Perron, Restano,
Sammaritani)
L'emendamento è approvato.
Passiamo ora alla votazione dell'articolo n. 51. Se non ci sono
richieste, la votazione è aperta. La votazione è chiusa.
Presenti: 35
Votanti: 25
Favorevoli: 19
Contrari: 6
Astenuti: 10 (Distort, Foudraz, Ganis, Guichardaz Erika, Lavy,
Manfrin, Minelli, Perron, Restano, Sammaritani)
L'articolo n. 51 è approvato.
Mettiamo ora in votazione l'allegato n. 1. La votazione è
aperta. La votazione è chiusa.
Presenti: 35
Votanti: 25
Favorevoli: 19
Contrari: 6
Astenuti: 10 (Baccega, Distort, Foudraz, Ganis, Lavy, Manfrin,
Marquis, Perron, Restano, Sammaritani)
L'allegato n. 1 è approvato.
Allegato n. 2, mettiamolo in votazione. La votazione è aperta.
La votazione è chiusa.
Presenti: 35
Votanti: 25
Favorevoli: 19
Contrari: 6
Astenuti: 10 (Baccega, Distort, Foudraz, Ganis, Lavy, Manfrin,
Marquis, Perron, Restano, Sammaritani)
L'allegato n. 2 è approvato.
Sono le ore 12:55. Propongo all'Aula di rinviare le
dichiarazioni di voto al pomeriggio e di sospendere. Consigliere
Marguerettaz, per mozione d'ordine.
Marguerettaz (UV) -
Solo per capire se le dichiarazioni
di voto le facciamo congiunte, quindi avendo dieci minuti per i due
disegni di legge, e le facciamo alla fine, quindi approviamo il
testo e prima del voto finale sul bilancio facciamo la
dichiarazione di voto avendo 5 + 5, 10 minuti, in modo tale da dare
una rappresentazione complessiva.
Presidente -
Sì, come peraltro... Consigliere Manfrin,
uno a favore e uno contro.
Manfrin (LEGA VDA) -
Io sono a favore della proposta che
è stata fatta, ma chiederei che la dichiarazione di voto, che
consta di 10 minuti nel totale, possa essere, a scelta di chi
interviene, suddivisa eventualmente in 5 e 5 e non essere una unica
da 10 minuti.
Questa è la proposta, se non c'è la disponibilità, a questo
punto non siamo disponibili e facciamo due dichiarazioni di voto
distinte, così va bene ed è uguale.
Io penso che per economia dei lavori sia una possibilità e credo
che sia una proposta di buon senso.
Se non c'è la disponibilità, non ho capito quali siano i motivi
e ne prendo atto.
Presidente -
Abbiamo deciso di farle insieme, poi non
credo che questo cambi granché il risultato finale. Ricordo
soltanto che abbiamo deciso di affrontarle congiuntamente. In ogni
caso, rinviamo - vista l'ora - al pomeriggio le dichiarazioni di
voto.
---
La seduta termina alle ore 12:58.
