Classificazione
ASSISTENZA SOCIALE



Oggetto del Consiglio n. 1558 del 4 novembre 2015 - Resoconto
OGGETTO N. 1558/XIV - Proposta di legge: "Misure di
inclusione attiva e di sostegno al reddito".
Presidente
- Prima di procedere all'esame, si ricorda che
si lavora sul nuovo testo delle Commissioni con il nuovo titolo:
"Misure di inclusione attiva e di sostegno al reddito". Voglio
altresì segnalare che su questo nuovo titolo hanno ritirato la loro
firma i Consiglieri Morelli, Chatrian, Certan, Roscio, Bertin,
Gerandin, Rosset, Fabbri, Bertschy, Viérin Laurent, Grosjean,
Nogara, Ferrero e Cognetta. Vi è anche un emendamento della
Consigliera Fontana che è stato distribuito.
Possiamo aprire la discussione sul punto. La parola alla
Consigliera Fontana.
Fontana (PD-SIN.VDA)
- Grazie Presidente.
In questi ultimi anni, segnati pesantemente dalla crisi
economica, le famiglie valdostane vivono un momento di particolare
difficoltà. Nel 2104 infatti l'incidenza della povertà riferita
alle famiglie della nostra regione è aumentata in modo preoccupante
e anche il dato della disoccupazione, soprattutto di quella
giovanile, è allarmante.
La presente proposta di legge si propone di introdurre nella
nostra regione misure di inclusione attiva e di sostegno al
reddito, in linea con numerose raccomandazioni e risoluzioni
dell'Unione europea, non ultima la risoluzione 2010-2038 nella
quale si sottolineava: "
la necessità di misure concrete che
sradichino la povertà e l'esclusione sociale, esplorando strategie
di ritorno all'occupazione, favorendo un'equa ridistribuzione del
reddito e della ricchezza, garantendo regimi di reddito
minimo
". Tali misure costituiscono uno strumento volto a
rafforzare le politiche finalizzate al sostegno economico e a
favorire l'inserimento sociale dei soggetti maggiormente esposti al
rischio di marginalità nella società e nel mercato del lavoro,
consentendo loro di vivere in modo dignitoso.
La Commissione europea ha inoltre lanciato delle iniziative per
il 2020: una di queste ha per oggetto la "crescita inclusiva", il
cui l'obiettivo è la lotta contro la povertà e l'esclusione sociale
attraverso il sostegno economico alle persone, nonché aiuti per
favorire l'integrazione nelle comunità e la ricerca di un lavoro. È
importante sottolineare che tra i Paesi dell'Unione europea
soltanto in Italia, in Grecia e in Ungheria manca la previsione di
misure di sostegno al reddito. In Parlamento sono infatti state
presentate diverse proposte che mirano ad istituire il "reddito
minimo garantito", o "reddito di cittadinanza", o "sostegno per
l'inclusione sociale", che non hanno tuttavia ancora trovato la
loro forma definitiva. In un simile contesto cosa possiamo fare? A
mio avviso, si possono aprire almeno tre scenari: possiamo fare
finta di niente e continuare a parlare di numeri e di bilanci,
lasciando che la gente diventi sempre più povera ed arrabbiata;
possiamo far finta di fare qualcosa, proponendo tanti bla-bla, e lo
ripeto, inventando cavilli o distinguo anche laddove non avrebbero
senso allo scopo di lasciare tutto così com'è; oppure possiamo
provare a fare davvero qualcosa come quello che viene proposto con
questa legge, che non sarà una misura perfetta, ma potrà essere
migliorata, non potrà accontentare tutti, ma intanto mette un primo
punto fermo e dimostra come volendo anche la politica può
dimostrare di vivere vicino alla gente, capirla e cercare di
aiutarla.
La verità è che affrontare questi argomenti non è facile, ma
alla fine qualcosa bisogna fare. Per riprendere le parole del
Presidente nazionale delle associazioni cristiane dei lavoratori
italiani: "
la povertà assoluta è in aumento, dall'inizio della
crisi è più che raddoppiata. In Italia nel 2007 i poveri
rappresentavano il 3,1 percento della popolazione, nel 2014 sono
saliti al 6,8 percento, cioè più di quattro milioni di persone e il
Paese non si può permettere di abbassare la guardia davanti ad un
fenomeno che assume dimensioni sempre più drammatiche. Dobbiamo
agire per evitare che continuino a crescere le sperequazioni tra le
aree forti e quelle deboli del Paese
". Chi è povero è spesso
escluso dalla società, da una vita piena, produttiva e serena, non
ha cibo sufficiente per nutrire e vestire una famiglia, si trova
nella difficoltà di mandare i figli a scuola o anche soltanto di
comprarsi delle medicine, non ha accesso al credito. Tutto ciò si
traduce in insicurezza, impotenza ed esclusione, situazioni di
fragilità che favoriscono poi la violenza e l'illegalità: ecco
perché oggi la lotta alla povertà è un obiettivo fondamentale anche
per la pacifica convivenza.
Le misure di inclusione attiva e di sostegno al reddito che
proponiamo non rappresentano un intervento economico generalizzato,
ma una misura specifica che si cala nella nostra realtà regionale,
un piccolo intervento che tiene conto di chi ne ha effettivamente
bisogno, basandosi su criteri ben precisi e chiari. È sbagliato
pensare che si vada ad aiutare certe categorie di persone piuttosto
che altre: tutti coloro che risultano in possesso dei requisiti
previsi dalla legge vi potranno accedere. Tali misure sostengono
nell'immediato il reddito dei cittadini, permettendo loro di
superare la soglia di povertà, in particolare la presente proposta
di legge persegue uno degli obiettivi previsti dalla Carta dei
diritti fondamentali dell'Unione europea, che all'articolo 34
riconosce il diritto di accesso alle prestazioni di sicurezza
sociale in vari casi, come la maternità, la malattia, gli infortuni
sul lavoro, la dipendenza o la vecchiaia, oltre che in quello di
perdita del posto di lavoro.
I soggetti che vogliono usufruire delle misure previste dalla
proposta in esame devono dichiarare di essere disponibili a trovare
un'occupazione, ma anche a partecipare a progetti di formazione e
di volontariato sociale promossi da enti pubblici e privati, pena
la decadenza dal beneficio. Le misure di inclusione attiva a
sostegno al reddito consentono non solo di perseguire l'obiettivo
dell'inclusione sociale, ma anche di dare effettività al diritto al
lavoro e alla formazione, diritti fondamentali della persona,
tutelati dalla nostra Costituzione. Per la prima volta peraltro
tali misure vengono estese anche ai lavoratori autonomi in
difficoltà.
Prima di entrare nel merito dell'articolato, desidero
ringraziare le commissioni competenti e in particolare il gruppo di
lavoro che ha seguito il percorso della presente proposta sia per
la sensibilità manifestata verso il tema in questione, sia per le
proposte avanzate per migliorare il testo, che sono state accolte
con favore, e tutti i soggetti che sono intervenuti in Commissione
e che hanno portato il loro fattivo e soprattutto utile
contributo.
Esaminando nel dettaglio, l'articolo 1 definisce quale oggetto
della presente proposta di legge l'istituzione di misure di
inclusione attiva e di sostegno al reddito, al fine di rafforzare
le politiche di sostegno del reddito e l'inclusione sociale dei
soggetti più deboli sul mercato del lavoro, tra i quali sono
compresi anche i lavoratori autonomi in difficoltà economica.
L'articolo 2 definisce la nozione di misure di inclusione attiva
e di sostegno al reddito come meccanismo sociale di ultima istanza,
attivabile soltanto una volta esauriti tutti gli altri
ammortizzatori sociali. Tali misure si sostanziano in un intervento
economico limitato nel tempo, per un ammontare fino a 4.400 euro
lordi per il periodo massimo di erogazione previsto e condizionato
alla disponibilità di accettare offerte di lavoro o di
partecipazione a programmi di formazione finalizzati al
reinserimento nel mercato del lavoro.
L'articolo 3 elenca i requisiti per poter beneficiare delle
misure a sostegno al reddito, quali, tra gli altri, la residenza
nel territorio regionale da almeno 36 mesi e un'attestazione ISEE
ordinario o corrente non superiore a 6.000 euro.
L'articolo 4 disciplina la modalità per la presentazione delle
domande di accesso alle misure di inclusione attiva e di sostegno
al reddito.
Gli articoli 5 e 6 disciplinano la durata della concessione,
pari a cinque mesi eventualmente prorogabili e il patto di
inclusione, stipulato tra il beneficiario e il centro per l'impiego
o lo sportello sociale competente, patto che comprende obiettivi di
inclusione sociale, di formazione e di inserimento lavorativo e
anche obblighi cui il beneficiario deve attenersi.
L'articolo 7 riporta le cause di decadenza dal beneficio.
L'articolo 8 istituisce il comitato tecnico di coordinamento per
le misure di inclusione attiva e di sostegno al reddito presso la
struttura regionale competente in materia di politiche del lavoro e
dell'impiego, cui spetta il compito di valutare ed approvare le
domande di accesso al beneficio.
Con l'articolo 9 viene istituito un fondo per il finanziamento
delle misure di inclusione attiva e di sostegno al reddito presso
l'Assessorato regionale competente in materia di politiche del
lavoro e dell'impiego, mentre con l'articolo 10 viene definito il
periodo di applicazione delle misure previste: fino al 31 dicembre
2018.
Gli articoli 11 e 12 rinviano ad una delibera della Giunta
regionale, approvata entro 60 giorni dall'entrata in vigore della
presente legge, ogni ulteriore aspetto relativo all'applicazione
della presente legge e stabiliscono l'onere complessivo derivante
dall'applicazione della stessa.
L'articolo 13 reca la dichiarazione d'urgenza. Grazie.
Si dà atto che dalle ore 18,28 assume la presidenza il
Vicepresidente Follien.
Follien (Presidente)
- Grazie per l'illustrazione.
Apriamo la discussione generale, la parola alla Consigliera
Morelli.
Morelli (ALPE)
- Merci Monsieur le Président.
Il percorso di questa proposta di legge è stato piuttosto lungo
e tortuoso e merita, dal nostro punto di vista, un'illustrazione e
una spiegazione articolata. Di reddito minimo garantito, come ha
ricordato anche la relatrice Fontana, si sente parlare da anni e da
più parti. Tutti i Paesi europei, tranne l'Italia e la Grecia,
buone ultime, hanno adottato da tempo forme di reddito minimo
garantito, strumento pensato per alleviare la condizione di
insicurezza dovuta alla perdita del lavoro dopo che è scaduta
l'indennità di disoccupazione. Negli ultimi anni la tendenza
generalizzata, e giustificata dal nostro punto di vista, è stata
quella di razionalizzare i vari sistemi cercando di legare il
sostegno a misure per rafforzare il mercato del lavoro in modo da
creare occupazione, come avviene per un modello che è sempre
citato, ad esempio, quale il modello danese, dove i beneficiari che
non hanno inabilità al lavoro e una residenza lì addirittura di
sette anni sono obbligati a cercare attivamente un'occupazione e ad
accettare offerte pena la sospensione del diritto, che in quel caso
è di 1.300 euro.
Quando la collega Fontana e i colleghi del PD, ormai più di un
anno fa, ci chiesero di condividere la proposta di legge, noi
abbiamo accettato apprezzando lo sforzo propositivo e consideravamo
che più che una misura assistenziale si sarebbe dovuto trattare di
un contributo temporaneo destinato a sostenere i disoccupati e gli
inoccupati aiutandoli a ripartire lavorativamente. La mia prima
riflessione alla collega Fontana fu di proporre una verifica dei
contributi assistenziali esistenti in Valle d'Aosta, perché io
credo che sia giusto riconoscere che la nostra Regione non è mai
stata insensibile a questo genere di problemi e si è sempre cercato
nel corso delle varie legislature di dare risposte al disagio e
alla povertà. Visto che prima si parlava di dati che, insomma,
sembrava che il nostro gruppo non conoscesse, nella nostra regione
l'indice di povertà è del 7 percento circa; rispetto alla media
nazionale, non è un indice fra i più alti, ma è il più alto delle
Regioni del nord-ovest. Dicevo che la mia prima riflessione fu di
proporre una verifica dei contributi assistenziali per favorire
un'armonizzazione dei provvedimenti, per evitare eventuali
sovrapposizioni, ridondanze, ma anche per evitare dei buchi neri,
ossia le situazioni che, pur essendo gravi, poi non rientrano in
nessuna casistica.
L'altra riflessione che feci fu di informarci bene sulle altre
esperienze italiane, in particolare sull'esperienza di Trento, che
bene o male funziona dal 2009, perché sperimentare partendo da zero
quando si può beneficiare dell'esperienza efficace di altre
situazioni e adattandola alla nostra situazione?
In realtà in quella fase non si approfondì più di tanto e la
proposta di legge, come tutti sappiamo, fu presentata nel novembre
2014, sottoscritta da tutta la minoranza, con la consapevolezza,
per quanto riguarda il gruppo ALPE, che il testo fosse lungi
dall'essere perfetto, ma che avrebbe dovuto servire, come spesso
succede per le proposte di legge, per aprire un dibattito su una
situazione generale estremamente preoccupante che vedeva e vede
tuttora aumentare nella nostra regione disoccupazione e povertà. In
realtà, rinvio dopo rinvio, il tempo è passato e la proposta è
rimasta quasi dormiente fino a dopo le elezioni comunali di
quest'anno, quando improvvisamente e quasi magicamente -
permettetemi un po' di ironia - viene risvegliata dal sonno e
assegnata alla II Commissione, che inizia la fase delle audizioni.
In quella sede la proposta, pur generalmente apprezzata da tutti i
soggetti auditi dai sindacati, dal terzo settore, ha mostrato i
suoi limiti, dobbiamo riconoscerlo, essendosi rivelata, come già un
po' tutti temevamo dall'inizio, una proposta di legge che, per
citare una delle organizzazioni sindacali audite, sta in mezzo tra
una misura di natura lavoristica e una di contrasto alla povertà,
un po' un "ibrido", cioè proprio quello che noi avremmo voluto
evitare ed è stata proprio la necessità di chiarire bene quale
dovesse essere lo spirito della legge, quali le finalità, quali i
potenziali beneficiari e soprattutto di quanti soldi ci fosse
bisogno per dare risposte reali e non creare false aspettative -
occuparsi di bilanci e di dati, collega Fontana, non significa far
finta di niente, è fondamentale - e a quel punto, come gruppo ALPE,
ci siamo opposti all'intenzione di licenziare la legge prima della
pausa estiva. Questo è stato lo scrupolo che ci siamo posti, che ci
ha indotti a rinviare la discussione all'autunno, non certo per
volontà di rallentare una legge di sostegno sociale in un momento
grave, di difficoltà del quale tutti siamo coscienti, tant'è che ci
siamo fatti promotori in Commissione dell'istituzione di un gruppo
di lavoro costituito da un commissario per ogni gruppo politico
rappresentato all'interno delle commissioni, dal momento che era
stata manifestata la volontà trasversale, condivisa, di dare corso
alla proposta di legge. Abbiamo anche richiesto di coinvolgere il
Dipartimento delle politiche del lavoro, in quanto, parallelamente
all'attivazione del beneficio, ritenevamo e riteniamo necessario
che vengano messe in atto azioni formative nuove, in particolare
nel settore turistico - ha fatto un passaggio su quest'aspetto
proprio poche ore fa l'Assessore Donzel -, settore turistico che
consideriamo essere un settore in cui vi è ancora spazio per creare
posti di lavoro, ciò che indurrebbe i soggetti aventi diritto al
contributo a cercare un'occupazione lavorativa in tale ambito,
debitamente formati, dando loro qualche chance in più. Siamo
coscienti che non è facile mettere in piedi politiche attive, ma
riteniamo che il solo assistenzialismo sia da superare e alla fine
anche la Consigliera Fontana ha riconosciuto che la prima versione
della legge presentava dei grossi limiti, mi pare che l'avesse
anche più volte definita scherzando un macello.
Cosa n'è stato del gruppo di lavoro trasversale? Beh, intanto
bisogna riconoscere che alla fine di trasversale non c'era molto,
perché è parso chiaro da subito che i compagni di maggioranza della
relatrice Fontana, l'Union Valdôtaine e la Stella Alpina, avrebbero
adottato un atteggiamento defilato, non molto incisivo, quasi come
se in qualche modo fossero forzati a partecipare, ma senza
implicarsi troppo.
Chose extrêmement regrettable
dal nostro
punto di vista, perché con un po' più di convinzione e mettendo a
frutto certe competenze che all'interno del gruppo di lavoro
c'erano, e guardo il collega Marquis che faceva parte del gruppo di
lavoro e che ha dato prova di avere delle competenze, di avere
anche avuto modo di approfondire l'argomento nelle sue passate
funzioni di Assessore...ma evidentemente la motivazione politica
forse non era così trasversale, così condivisa, così unanime. Alla
fine il risultato è stato un ibrido, Presidente Rollandin, tra
molto assistenzialismo e poche politiche attive, sull'informazione
locale si è arrivati a definirlo un ennesimo esempio di bigottismo
camuffato da progressismo, non l'abbiamo detto noi.
Visto il risultato, è legittimo chiedersi se era veramente
necessario questo provvedimento o se non bastava la legge n. 23 del
2010, che all'articolo 13, non sto a leggervelo perché buona parte
dei colleghi presenti l'ha votata nella scorsa legislatura, è stata
una legge che abbiamo votato all'unanimità, che è stata discussa e
che parla all'articolo 13 di contributi per l'inclusione sociale,
che oltretutto sono contributi permanenti, non a termine, sono
contributi che sostengono gli individui e le famiglie finché la
situazione di bisogno permane.
La riflessione quindi è per andare a replicare sostanzialmente
una norma che già esisteva forse bastava assegnare un budget più
consistente a quella legge. Senza contare che, nonostante le nostre
reiterate richieste, continuiamo ad ignorare quanti potranno essere
i beneficiari, con quali criteri di ammissione, perché è evidente
che i 1.400.000 euro previsti non saranno sufficienti. Ricordiamo -
e ne avevamo parlato all'interno del gruppo di lavoro -che la
simulazione, fatta sulla base delle risorse impiegate dalla
Provincia di Trento per il reddito di garanzia, prevedeva per la
nostra Regione almeno 4 milioni di euro ed erano simulazioni, tra
l'altro, fatte alcuni anni fa, quindi in una situazione di povertà
inferiore. Queste sono le ragioni per le quali, dopo esserci
confrontati tra di noi e con gli altri gruppi di opposizione,
abbiamo deciso di ritirare la nostra firma ad un testo che non
risponde pienamente agli obiettivi che ci eravamo prefissati, cioè
di provare a dare una prospettiva dignitosa a chi ha perso il
lavoro e ha esaurito tutti gli altri ammortizzatori sociali.
Evidentemente - e ci rincresce constatarlo - a politiche di più
ampio respiro si è preferito far prevalere logiche più partitiche.
È una politica del tutto illusoria che è fatta anche a spese dei
cittadini.
Noi siamo consci della grave situazione di difficoltà in cui si
dibattono tante famiglie valdostane e quindi non sarà ALPE a
mettere i bastoni tra le ruote nell'approvazione di questa legge,
ma non si può non sottolineare come il ruolo legislativo del
Consiglio regionale sia stato ancora una volta mortificato e
svenduto nelle compravendite politiche. Colleghi di maggioranza,
collega Fontana, riconoscendole un impegno sicuramente e una
tenacità fuori dal comune, comprendiamo bene che...abbiate il buon
gusto di tenere un profilo basso e non cerchiate di spacciare per
innovativa una legge che di nuovo ha proprio poco. È un
provvedimento che è risaputo che è stato messo sulla bilancia delle
trattative, d'altra parte neanche tanto velatamente ci ha lasciato
intendere la collega Fontana. Un provvedimento di cui in realtà
interessa relativamente la coerenza e l'efficacia del contenuto, ma
di cui interessa molto la valenza in termini di tenuta della nuova
maggioranza e per qualcuno anche in termini di immagine, ma ci sta,
la politica è fatta anche di questo. Riteniamo che non debba essere
questo lo spirito con cui il Consiglio regionale deve farsi carico
della sua funzione legislativa. Non si tratta di piantare
bandierine o di segnare il territorio: si tratta di dare le
risposte legislative le più efficaci possibili alla comunità con
metodi, tempi, risorse certi e possibilmente di lunga durata, con
uno sguardo d'insieme e non limitati alla singola norma, al singolo
settore, senza creare illusioni o false speranze, ciò che temiamo
questa legge abbia già cominciato a fare. Grazie.
Presidente
- Grazie. La parola al Consigliere Fabbri.
Fabbri (UVP)
- Sì, grazie Presidente.
Nell'annunciare il ritiro delle firme dalla legge da parte del
nostro gruppo non possiamo che confermare ciò che è stato detto in
un modo così ampio ed esaustivo dalla nostra collega. È una legge
che ha avuto un iter travagliato, che è nata con delle grosse
speranze, con delle speranze di poter incidere sulla povertà, sulle
difficoltà, ma dando delle speranze di inclusione veramente più
grosse di quelle che in realtà questa legge prospetta. Comunque
quello che ci ha convinto a sospendere il giudizio su questa legge
e quindi a ritirare la nostra firma è appunto quest'iter, che ha
avuto un'accelerazione così rapida in questi ultimi tempi e che ha
in parte snaturato quella che è...era la nostra volontà di
incidere, come dicevo, con degli strumenti più efficaci sulle
politiche di inclusione attiva e non solo sul sostegno del reddito.
Come diceva giustamente la collega, fortunatamente a livello
regionale abbiamo già numerose leggi, numerose possibilità per dare
il sostegno al reddito ai nostri cittadini che si trovano in
difficoltà, mentre invece, se avessimo avuto il tempo di discutere
su nuovi modelli di inclusione attiva al lavoro, avremmo potuto
magari trovare un qualcosa di effettivamente più efficace e che
avesse potuto dare una speranza di reinserimento effettivo a quelli
che vivono questo dramma della disoccupazione.
Una delle cose che più ci ha anche colpito durante queste ultime
audizioni, giustamente la collega aveva detto che sono stati
coinvolti anche i dirigenti delle politiche attive del lavoro, è
anche questa forma di impotenza da parte di questi dirigenti nel
dichiarare la loro...non dico incapacità ma difficoltà di proporre
delle effettive azioni nel senso dell'inserimento o meno...delle
proposte di inserimento nel mondo del lavoro da parte dei
beneficiari della legge, che così facendo si dimostra una legge
solo ed esclusivamente, a nostro avviso, che va a sostenere il
reddito di questi cittadini. Nella relazione della Consigliera
Fontana, cui anche noi riconosciamo entusiasmo, passione, e
costanza nell'avere portato avanti questa legge, dispiace però che
quel "
far finta di far qualcosa, proponendo tanti bla-bla e
inventando cavilli e distinguo anche laddove non avrebbero senso
allo scopo di lasciare tutto così com'è...
", non è vero, non è
assolutamente vero questo, anzi mi pare che la commissione sia
stata sostenuta soprattutto dalla presenza e dalle attività
dell'opposizione, per cui la troviamo un po' riduttiva questa
presentazione.
Come ripeto, avremmo voluto avere una legge più incisiva, una
legge più moderna, una legge che andasse veramente ad incidere su
questo grave capitolo della mancanza del lavoro. Personalmente ma
credo che anche i miei colleghi dell'UVP pensino che ormai sia
superato il modo di dare il contributo dando direttamente del
denaro in mano a coloro che sono i beneficiari della legge. Secondo
noi, sarebbe molto più opportuno poter dare dei nuovi strumenti,
tipo
voucher
o qualcosa di questo genere, con cui queste
persone possono spenderli veramente nel mondo del lavoro e avere
poi la possibilità di essere reinseriti e la possibilità di farsi
conoscere da nuove ditte, da nuovi soggetti, che poi a loro volta
possono in qualche modo far continuare il lavoro a queste persone
stesse. Ecco, queste sono in linea di massima quelle che sono state
le motivazioni che ci hanno imposto, diciamo così, il ritiro della
firma del nostro gruppo e, nonostante il ritiro della firma,
voteremo questa legge con l'astensione proprio per riconoscere
anche che in parte, o almeno in un momento di bisogno della persona
riesce ad inserirsi e a dare un aiuto, anche se è un aiuto, come si
diceva, che cade un po' nel vuoto e che si esaurisce semplicemente
con un sostegno economico e basta. Grazie.
Presidente -
La parola al Consigliere La Torre.
La Torre (UV)
- Grazie Presidente.
In questo clima così pacifico il mio sarà un intervento a titolo
personale, però un intervento che reputo necessario non tanto per
ostacolare la legge, che credo che in qualche modo sia una legge
giusta, sono state ben definite le motivazioni, una legge che vuole
aiutare persone in difficoltà e noi sappiamo in questo momento
quante sono le famiglie valdostane in difficoltà. La mia quindi
sarà una riflessione piuttosto sulla possibilità che questa legge
raggiunga proprio quest'obiettivo, perché ripetiamoci che
l'obiettivo dovrebbe essere proprio quello di uscire con pochi
soldi ad aiutare il maggior numero di famiglie valdostane e da qui
nasce un po' la mia riflessione, che parte da una domanda: chi
vogliamo aiutare? Come vogliamo aiutarli? La prima cosa che mi
viene da dire è che, purtroppo, non possiamo aiutare nell'ambito
del sociale, non possiamo aiutare gli anziani, non possiamo aiutare
i disabili in condizioni di non autosufficienza a rischio di
esclusione sociale: non lo possiamo fare perché abbiamo scelto di
non farlo e io ho condiviso questa scelta. Abbiamo fatto una scelta
diversa: abbiamo scelto, visto che non potevamo aiutare tutti,
perché i soldi erano pochi, di concentrarci sul lavoro, però anche
qui onestamente, sebbene questa sia una scelta condivisa e quindi
il testo della legge rimane questo, anche qui ci sono pareri...non
tutti, diciamo, sono d'accordo, io ho sentito...ho raccolto un po'
anche di interventi che sono stati fatti, in questo caso voglio
citare - e forse è già stato citato - un autorevole personaggio
pensante dell'area della sinistra: Romano Dell'Aquila, che dice -
leggo il suo virgolettato -: "
si è parlato in Valle negli ultimi
giorni di un disegno di legge, un'ipotesi di reddito di
cittadinanza. Da quanto ho potuto capire, per la presenza di alcuni
aspetti interessanti, ci si muove ancora in una logica che sa di
vecchio e di stantio. A mio avviso, la formazione non può essere
solo uno strumento che legittima attraverso un semplice attestato
la percezione di un'indennità, la formazione va retribuita solo se
porta all'occupazione di un reale posto di lavoro, altrimenti si
riduce a mero assistenzialismo ed è proprio questa la logica da cui
si vuole uscire e si rischia di trovarsi ancora di fronte ad un
ennesimo esempio di bigottismo camuffato da progressismo, ma è
proprio quello di cui non abbiamo bisogno per affrontare seriamente
una crisi che ha portato il tasso di disoccupazione in Valle
d'Aosta al 9 percento, uno dei più alti del nord-ovest
". Non
l'ho detto io, non è un problema mio, questo lo dice Romano
Dell'Aquila e evidentemente, anche a sentire interventi di questo
calibro, qualche riflessione va fatta, però non credo che il
problema sia ancora questo, perché io stesso ho detto che ho
condiviso comunque la legge.
Torno al discorso di chi vogliamo aiutare, mi sembra prima di
aver definito con chiarezza chi vogliamo aiutare: il maggior numero
di famiglie valdostane. A questo punto, visto che abbiamo già
declinato chi non possiamo aiutare, cioè gli anziani e i disabili,
vorremmo anche dire, declinare chi non dovremmo aiutare, io lo dico
con estrema chiarezza: noi forse dovremmo cominciare a ragionare su
quella che è una situazione, che qualcuno può dire populistica, ma
che in realtà populistica non è, perché è un problema che viene
toccato tutti i giorni nella nostra regione, in tutta Italia: è
quello del rapporto con gli extracomunitari. Non è un rapporto
facile è facile essere subito accusati di razzismo e di altre cose,
ma nascondersi dietro un dito non serve, perché nascondersi dietro
un dito vuol dire semplicemente evitare di parlare di quello di cui
tutti parlano. È forse fare populismo? Allora sono un populista, ma
non credo...visto che noi siamo eletti in quest'aula per
rappresentare le persone che ci eleggono, che sono il popolo,
quindi a fare del populismo probabilmente si fa il nostro dovere in
qualche caso. In questo caso allora è evidente che questa legge - è
la riflessione che voglio fare - corre un notevole rischio: quello
di non raggiungere gli obiettivi, perché abbiamo delle esperienze
che sono state citate con estrema pacatezza: quella del Trentino,
dove il Presidente stesso del Trentino dice: "
sì, una legge
valida, una legge utile, ma dobbiamo prendere atto che due terzi
delle risorse che noi abbiamo stanziato per quella legge sono
finite agli extracomunitari
". Qualcuno mi dirà: "eh, ma ci sono
le leggi", certamente, ci sono le leggi, la legge io l'ho presa e
me la sono letta con estrema attenzione. La legge, quando si fa
riferimento agli extracomunitari con permesso di soggiorno in corso
di validità, dice...anzi vi leggo la legge, perché sennò poi sembra
che uno magari dice delle cose non giuste: "
permesso di
soggiorno...
", c'è per soggiorno di lungo periodo, quello che
noi abbiamo introdotto nella nostra...nell'articolo 3, dove diciamo
che hanno diritto a questi benefici anche i permessi di soggiorno
di lungo periodo. La legge dice: "lo
straniero in possesso, da
almeno cinque anni...
- nella legge diciamo tre, già qui io se
permettete...non voglio fare nessun emendamento, la legge la voto,
mi asterrò solo su quest'articolo, la legge dice cinque e noi
mettiamo tre, però va benissimo... -
di un permesso di soggiorno
in corso di validità, che dimostra la disponibilità di un reddito
non inferiore all'importo annuo dell'assegno sociale e, nel caso di
richiesta relativa ai familiari, di un reddito sufficiente secondo
i parametri indicati nell'articolo 29, comma 3, lettera b, e di un
alloggio idoneo che rientri nei parametri minimi previsti dalla
legge regionale...
", e via così.
La legge quindi è una legge anche chiara, ma è una legge che
fissa anche dei requisiti per gli extracomunitari, perché non è che
si può passare sempre su tutte...come dire? le norme, in funzione
solo di un obiettivo di carattere generale di "vogliamoci bene e
aiutiamo tutti", tenendo conto che le risorse sono poche e tenendo
conto che noi abbiamo già scelto di non aiutare i nostri anziani e
di non aiutare i nostri disabili e pensare che una parte di questi
soldi vada a finire agli extracomunitari, che sono già in maniera
molto...come dire? corposa sostenuti ed aiutati...non voglio citare
l'edilizia popolare, e non voglio citare il sociale, non voglio
citare gli asili, non voglio citare la sanità. Io non sono contro a
questa cosa però sono contro ad una sperequazione, a quella che a
me all'interno di questa legge sembra una sperequazione. Qualcuno
mi dice: "ma bisogna applicare la legge", ma certo che la legge va
applicata, ma bisogna anche avere il coraggio di dare qualche
segnale; d'altronde, Presidente, lei stesso qualche mese fa diede
un segnale quando dovevano arrivare in Valle d'Aosta i profughi e
disse che la Valle d'Aosta non li avrebbe accettati. Io sono sicuro
che lei sapeva perfettamente che non potevamo farlo, perché la
legge ci impone di prenderli, però io credo che lei abbia voluto
dare un segnale, andando su tutte le televisioni e i giornali
nazionali ha voluto dare un segnale: la Valle d'Aosta difende la
sua autonomia e difende i suoi cittadini, pur sapendo che la legge
ci avrebbe obbligato a prenderli, tant'è vero che oggi le
condizioni stanno ancora mutando, perché non solo di profughi ne
sono arrivati, ma altri ne arriveranno, addirittura con una
percentuale che andrà da 1 a 250 abitanti, perché, se avremo 500
profughi in Valle d'Aosta, ci sarà la proporzione di 1 ogni 250
abitanti.
Facendo quest'intervento di carattere personale, io credo quindi
di dire esattamente quello che penso: penso che questa legge sia
una legge giusta, perché la legge va ad aiutare persone e famiglie
che hanno bisogno in un momento come questo; che, avendo pochi
denari, abbiamo fatto una scelta difficile, cioè quella di non
aiutare gli anziani e gli autosufficienti, ma credo che questa
legge non raggiungerà il suo obiettivo, che è quello di aiutare il
maggior numero di famiglie valdostane, perché drammaticamente in
questo sistema, che è articolato, in cui molti sono vittime
volontarie e altri fanno finta di niente, noi lasciamo che una
marea di queste poche risorse che abbiamo vadano a finire in
qualche modo a chi? Tra l'altro, non paga neanche le tasse qui, non
ha contribuito a costruire questa Regione e in qualche modo...non
dico che abbia meno diritti, ma sicuramente non ha gli stessi
diritti che hanno le famiglie valdostane: ecco perché io ho voluto
fare quest'intervento per distinguermi e per dare anche un segnale
che non tutti la pensano nello stesso modo e non mi va neanche di
lasciare questo terreno libero ad altri movimenti, partiti e
politici che sono fuori e poi magari se lo strumentalizzano come
vogliono.
Io credo che si possano dire le cose in modo pacifico, che si
possano affrontare gli argomenti senza paura di affrontarli, che si
possa parlare di tutto con onestà intellettuale se la si vuole
mettere...e io penso quindi di avere il diritto di esprimere il mio
pensiero. Tra l'altro - e concludo -, un pensiero, per quello che
sento, per quello che vedo fuori, per quello che mi dice la gente,
che è estremamente diffuso nella popolazione valdostana, che è
estremamente discusso nei bar, che è estremamente affrontato in
diverse sedi di vario genere. Far finta quindi che questo problema
non c'è: quello degli aiuti agli extracomunitari in maniera
sproporzionata rispetto ai diritti dei valdostani...lo potete
eludere se volete, ma il problema resta, ecco perché io voterò la
legge: perché ritengo che la legge sia giusta e mi asterrò
sull'articolo 3.
Presidente -
Grazie. Siamo sempre in discussione
generale. Ci sono altri interventi? La parola al Consigliere
Cognetta.
Cognetta (M5S)
- Grazie Presidente.
Ho partecipato assiduamente agli incontri del gruppo di lavoro
così come in Commissione rispetto a questo progetto di legge, che è
variato da quando è stato presentato da tutta la minoranza rispetto
a ciò che è diventato oggi, potremmo cominciare dal titolo, era:
"Disposizioni in materia di istituzione del reddito minimo
garantito" ed è diventato: "Misure di inclusione attiva e di
sostegno al reddito". Ci sono decine e decine di cose che potremmo
dire per le quali non siamo d'accordo rispetto al testo finale che
stiamo dibattendo. Alcune le ha anticipate il collega La Torre, su
determinate cose sicuramente anche noi abbiamo una posizione molto
simile e cioè su che cosa? Non ci sono abbastanza soldi - e questo
è chiarissimo -, non si aiutano le persone che andrebbero aiutate -
e questo è altrettanto chiaro - e non si ha la misura di quante
persone verranno aiutate. Mi permetta solo una piccola precisazione
collega La Torre: io ricordo, ma il collega Marquis può intervenire
e correggermi, che è la metà delle persone che prendevano come
extracomunitari in Trentino, non due terzi, però può essere anche
due terzi, non ricordo. Ripeto: il collega Marquis può...
(interruzione di un Consigliere, fuori microfono)
...lo so, ma è solo per essere precisi, siccome qui ogni virgola
viene corretta, mi permettevo di dire che è il 50 percento, non due
terzi, che è un po' di più...però non importa. Il punto qual è? È
che se decidiamo di fare una legge e partiamo dall'istituzione di
un reddito minimo, ci siamo andati a guardare che cos'è il reddito
minimo. È stato preso ad esempio il Trentino perché? Perché sono
quelli partiti prima e sono quelli che hanno fatto il lavoro
migliore, addirittura sono partiti da uno studio universitario, noi
l'università ce l'abbiamo, però questi studi non riesce a farli.
Dicevo lo studio universitario che hanno fatto loro ha creato un
sistema, un modello flessibile e al tempo stesso in grado di
rispondere in tempi brevissimi alle esigenze che si vengono a
creare, perché l'obiettivo doveva essere anche quello, cioè io oggi
resto senza lavoro e da domani, essendo, per esempio, un autonomo,
non ho nessun tipo di garanzia, non ho nessun tipo...come dire? di
aiuto, perché vorrei ricordare che i dipendenti hanno certe tutele
e hanno certi sostegni, mentre i lavoratori autonomi non li hanno e
quindi, per esempio, in Trentino hanno fatto una scelta che
rispondeva anche a questo.
L'altra cosa che è cambiata sostanzialmente è la fascia di età:
nella nostra proposta era 18 anni, invece in questa è 30, anche lì,
se ti sei sposato a 27 anni e hai messo su famiglia, ahimè, sei
fuori. Ci è stato risposto dagli uffici: "va beh, abbiamo
Garanzia giovani
" e che cosa c'entra non lo so, però ci è
stato detto: "beh, quelli fino a 29 anni hanno
Garanzia
giovani
, allora non c'è problema". I dati di
Garanzia
giovani
li abbiamo, non danno risposte in maniera diffusa, è
chiaramente uno strumento che dovrebbe favorire l'occupazione, ma
che non risponde completamente ai problemi che ci sono, altrimenti
la disoccupazione giovanile non sarebbe così alta in Valle d'Aosta.
In aggiunta a questo poi cos'è successo? È successo che, rispetto
all'esperienza del Trentino, è emersa l'enorme difficoltà da parte
di alcuni uffici nel ricevere un'eventuale grande mole di domande e
ci è stato detto: "non siamo attrezzati". Allora, non abbiamo i
soldi, abbiamo dovuto restringere le fasce per cercare di dare una
risposta più o meno a qualcuno. Eventualmente non riusciamo a
ricevere le domande...cioè scusatemi, ma forse il sistema è tutto
sbagliato, perché alla fine con questo 1 milione e 4, che
sinceramente, rispetto a quanto abbiamo messo fino ad oggi nel
welfare
, è davvero poco, perché normalmente viaggiamo sui 30
milioni di euro tra una misura e l'altra, qui aggiungiamo un
milione e 4, che poi non si capisce perché viene dalla gestione
sociale, ma lì poi c'è tutto un altro discorso che non vorrei
fare...devo dire che tutto l'impianto ha qualcosina che, secondo
noi, non funziona molto. Quando lei si è riferito al bla-bla, io ho
pensato sinceramente che si riferisse ai suoi colleghi di
maggioranza, perché bene o male, per quanto mi riguarda, io non mi
sento minimamente toccato. Abbiamo avuto discussioni continue e
approfonditissime su tutto quello che...e ci siamo confrontati
molto, perché noi abbiamo un'idea completamente diversa, ma
qualunque misura se ha un senso ed è corretta, secondo noi, va
supportata e soprattutto non va ostacolata, infatti noi non la
ostacoleremo assolutamente, però non è quello che volevamo fare
noi, non è quello che dice il Movimento Cinque Stelle rispetto a
ciò che è il reddito minimo, non rientra assolutamente neanche dal
titolo in quello che noi proponiamo a livello nazionale e avremmo
proposto a livello locale, quindi sinceramente non è una cosa che
riguarda ciò che pensiamo noi.
Al di là di ciò che ha detto quella persona sui giornali, io
penso che questa proposta di legge sostanzialmente sia un
po'...come dire? non vorrei usare il termine sbagliato, ma diciamo
così: un premio, un regalo, diciamo così, alla sua tenacia fattole
dal Presidente Rollandin e se lo merita, secondo me, perché,
Consigliera Fontana, lei ci ha tenuto davvero tanto e probabilmente
ci crede anche, però, da un certo punto di vista, è stata anche un
po' strumentalizzata questa cosa, sui giornali ha visto i vari
passaggi? Ed è stata strumentalizzata in maniera direi anche
piuttosto brutta, ha creato delle speranze che non saranno
soddisfatte e questo è un altro problema ancora più grande, perché
abbiamo detto chissà cosa avremmo risolto e alla fine poi purtroppo
risolveremo ben poco. Allora, si è marciato un po' su questa cosa
ed è capitata purtroppo in coincidenza con il vostro passaggio
dall'altra parte e questo chiaramente ha fallato tutto un
ragionamento che andava fatto in maniera corretta e approfondita,
perché noi cerchiamo di risolvere dei problemi.
Noi abbiamo dei grossi problemi da un punto di vista economico
fuori da questa stanza e con questo progetto di legge non li
risolviamo. Lei capisce che è vero che noi parliamo di numeri e
parliamo di legge, parliamo di questo, però, insomma, io qualche
domanda me la sono fatta. Alla fine se non è neanche obbligatorio
fare un corso...questa qui è una mancia, cioè, detto fra di noi,
non è neanche obbligatorio fare un corso, anche perché organizzare
i corsi sappiamo benissimo che ha dei costi, sappiamo benissimo che
vanno organizzati secondo certe regole, sappiamo benissimo tutta
una serie di cose. In passato, oltre a
Garanzia giovani
, è
stata fatta anche una cosa che si chiama
Welfare to work
sempre da quest'Amministrazione, dove sono stati presi degli ultra
cinquantenni, se non sbaglio, ed è stato dato un aiuto economico
per cercare di reinserirli nel mondo del lavoro. La spesa è stata
più o meno la stessa, se non sbaglio, un milione e 6.
Alla fine quindi, vede, si potevano fare mille altri interventi,
ma non facciamo il reddito minimo, non facciamo assolutamente
nulla. Prendiamo un milione e 6 e li spendiamo in un altro modo, li
ammantiamo di una soluzione di problemi e la soluzione non c'è.
Allora, lei capisce che noi a questo giochino non ci stiamo,
perché, ahimè, siamo fatti un po' strani, noi vi diamo sempre il
bicchiere mezzo vuoto, è brutto da dire, anche perché questo qui
non è pieno neanche per metà e neanche per un terzo, questo
bicchiere praticamente è vuoto. Noi quindi sinceramente abbiamo
tolto la firma e soprattutto non lo sosterremo nella maniera più
assoluta, perché non ci riguarda, non ci appartiene, non è ciò che
avremmo voluto, non è ciò che...come dire? è quello che risolve i
problemi fuori di qua.
Proprio per entrare nel tecnico, vedere i diversi passaggi dove
in alcuni articoli c'è sicuramente...e non soltanto quello che
diceva il collega La Torre, ce ne sono qui di cose che, secondo me,
non funzionerebbero, ma dovrei presentare degli emendamenti, avrei
dovuto presentare degli emendamenti e avrei dovuto comunque dire
alla fine che non mi piace, ma faccio più in fretta a dire così,
sennò diventa un discorso lunghissimo e lì forse ostacolerei
sicuramente il vostro percorso, tutto questo per dire alla fine che
cosa? Che in quest'aula ancora una volta facciamo dei provvedimenti
che non hanno nulla di concreto, mi dispiace ammetterlo, ancora una
volta mi dispiace soprattutto per i cittadini fuori che aspettano
invece delle risposte, però ancora una volta siamo qua.
Alla fine che cosa succederà? Succederà che qualcuno si sentirà
con la coscienza sollevata perché dirà: "vabbè, io quello che
potevo fare l'ho fatto, meglio di così non si poteva". Su questo
non sono d'accordo, meglio di così si poteva, eccome! La realtà,
vede, che ho capito all'interno del gruppo di lavoro, ma, parlando
con diversi esponenti della maggioranza, è che soprattutto nella
maggioranza, anche in parte nell'opposizione, non si è capito qual
è il vero problema che c'è fuori, non si capisce e, siccome non si
capisce qual è il vero problema, questa roba qui gli fa un po'
schifo, l'hanno più ingoiata che votata, poi la voteranno perché,
per spirito di partito, votano qualunque cosa, ma, fosse per loro,
non lo farebbero. L'esempio di La Torre è lampante: "io la voto per
disciplina di partito, ma, fosse stato per me, insomma...", e non è
l'unico a pensarla così: è l'unico che ha il coraggio di dirlo, che
è una cosa importante, perché vede, secondo me, ci vuole anche
coraggio nelle proprie azioni, soprattutto su questioni come
questa. Io avrei potuto fare il populista, davvero: "provvedimento
meraviglioso, ci abbiamo pensato noi dei Cinque Stelle a farlo
così" e me lo vendevo...non sono fatto così, non siamo fatti così:
noi lo diciamo chiaramente cosa ci piace e cosa non ci piace, ma
nella realtà dei fatti. Sarebbe molto bello quindi che qualcuno che
non è d'accordo con questo provvedimento votasse contro o si
astenesse, non so...così farebbe più bella figura, anche verso
l'esterno, non dicesse: "mi ha obbligato - è un esempio, Presidente
- il Presidente Rollandin a votare e quindi mi tocca votarlo", però
voglio dire: qui non è che cade il Governo se non si vota, o cade?
Penso di no, non è mica il bilancio! Dicesse: "non sono d'accordo",
guardi, Consigliera Fontana: "bella cosa, però non mi piace e non
la voto" e pensi che bello, è la libertà, così si chiama questa
cosa qua, cosa che noi abbiamo perso...voi avete perso, noi no, per
fortuna. Beh, si chiama anche coraggio...cos'è non vieni
ricandidato la prossima volta se non voti questo? Non so,
parliamone, se per così poco si viene buttati fuori da un partito,
che è ragazzi? E poi dite a noi.
Consiglio quindi a tutti i Consiglieri di maggioranza che
voteranno questa cosa di pensarci bene, perché è bello quando si
fanno i discorsi in commissione o nei gruppi di lavoro, si è molto
solidali e molto chiari nel dire: "non mi piace questo", "non piace
quello"," non mi piace quell'altro", però è qui che si decide, è
qui che si schiaccia il pulsante, per una volta fate un atto di
coraggio e schiacciate un pulsante diverso. Grazie.
Presidente
- Grazie. La parola al Consigliere
Ferrero.
Ferrero (M5S)
- Grazie Presidente.
Su un tema del genere non potevo che dire due parole, fare due
considerazioni anch'io, anche perché ho visto che questo tema fa
uscire le perversioni più incredibili, abbiamo sentito parlare il
collega La Torre quasi come un leghista e la collega Fontana quasi
come una rappresentante del Movimento Cinque Stelle evocando il
fatto che l'Italia assieme alla Grecia è l'unico Paese che non ha
un reddito di cittadinanza, cosa che ha detto il Movimento Cinque
Stelle dal momento in cui è entrato in Parlamento e cosa che il suo
partito, da quando è entrato in Parlamento, ha puntualmente
ignorato, quindi anche qui non riusciamo bene a capire il gioco
delle parti, ma probabilmente dal gruppo PD-Sinistra VdA si è
passati al gruppo "PD-Sinistra vai di là", quindi questo
smottamento ha comportato tutta una serie di...diciamo confusioni.
È logico che questo per carità, i valdostani devono capirlo, non è
reddito di cittadinanza, io se dovessi dare un titolo a questo
progetto di legge, potrebbe essere: "lotteria
una tantum
di
sostegno al reddito", perché intanto non si sa chi effettivamente
riuscirà a prenderla.
Andando ai punti particolari, ma solo quelli principali, senza
soffermarsi tanto, requisito dei beneficiari: "
avere compiuto il
trentesimo anno di età
", perché? Io questo sinceramente non lo
capisco, anche perché non vorrei che qualcuno mi spacciasse quel
famoso progetto chiamato
Garanzia giovani
come un qualcosa
che funziona. Io ho ricevuto adesso un messaggio di una persona che
aveva presentato la domanda circa 9-10 mesi fa, quasi all'inizio,
con questo progetto
Garanzia giovani
...insomma, ed è ancora
lì che gira. La mandano da un ufficio all'altro, adesso alla fine,
dopo cinquanta pellegrinaggi, è arrivata in uno studio, presso il
quale le hanno detto: "lì puoi fare il tirocinio", ma sembrerebbe
che presso questo studio...diciamo che il titolare si è interessato
a prendere un'altra persona e non lei e quindi sta aspettando e sta
un po' lì nicchiando in attesa che lei cambi idea. Per dirvi quindi
che già quest'esclusione, "
avere compiuto il trentesimo anno di
età
", non si capisce da che cosa deriva.
Si tratta poi - bisogna dirlo - di 4.400 euro lordi per il
periodo massimo di erogazione previsto e quindi questo è un
contributo a fondo perso
una tantum
. Non bisogna chiamarlo
così...contributo fondo perso
una tantum
di sostegno...a
chi? Di sostegno lo vedremo...a scalare...beh, sì, non pensate di
prendere 4.400 euro lordi, eh, perché poi lì c'è il famoso ISEE che
colpisce, quindi bisognerà poi vedere quanto vi resta
effettivamente in tasca, forse una mancetta.
"
Essere residenti
nel territorio per 36 mesi
" lo
abbiamo visto, questo potrebbe anche starci, potrebbe anche andar
bene.
Secondo me, poi è bellissimo, da non perdere, il procedimento:
"
il centro per l'impiego o lo sportello sociale ricevono la
domanda e, in collaborazione con i servizi sociali del territorio
-invisi alla gran parte della popolazione, magari anche forse
eccessivamente - e con le strutture regionali competenti in materia
di politiche sociali e di assistenza economica, ne verificano la
completezza e la sussistenza...redigono una proposta di patto di
inclusione e la trasmettono al comitato tecnico di coordinamento di
cui all'articolo 8 per i successivi adempimenti"
. Ma cavolo, io
qui alla fine della procedura sono morto, eh, cioè questi li
trovate con la muffa! O gli date qualcosa, un acconto...ma come si
fa a fare una legge del genere con una procedura burocratica che
spianerebbe anche un diciottenne! Il diciottenne, quando arriva
alla fine, ha trent'anni...ecco, me lo ha suggerito il collega
Nogara, ha ragione ha trent'anni, io non l'avevo capito. La
procedura burocratica consente di ottenere poi l'età per arrivare a
prendere il contributo...porca miseria, siete acuti, mi era
sfuggito...
"
Le misure di cui all'articolo 2 sono concesse per cinque
mesi
- cinque mesi? -
eventualmente prorogabili di ulteriori
tre mesi..."
, poi c'è il suicidio di massa...tre mesi, cinque
mesi e poi dopo il reddito basta: "vi abbiamo dato il
contributino", facciamo entrare in vigore la legge magari a quattro
mesi dalle elezioni...sul modello renziano degli 80 euro. Secondo
me...ecco, da dove avete preso...piano piano le ispirazioni vengono
a galla una ad una.
"
Le modalità di funzionamento del comitato sono stabilite con
deliberazione della Giunta regionale. La partecipazione ai lavori
del comitato non comporta oneri aggiuntivi per l'Amministrazione
regionale
", e questa è l'unica cosa intelligente che è stata
messa, ma capite che c'è una procedura che è una procedura
infernale.
"
Le misure di inclusione attiva...
", eccetera, sono fatte
sulla base di specifiche graduatorie, quindi ci saranno ancora
delle graduatorie, va beh, ulteriore passo.
"
Gli interventi regionali per l'accesso alle misure di cui
all'articolo 2 sono erogati fino al 31 dicembre 2018
". In
pratica quindi una volta ogni tre anni, se mi va tutto bene, io mi
posso prendere questo benedetto contributo. Guardando poi alle
misure finanziarie, si vede però che 1.400.000 euro sono stati
previsti per l'anno 2015 e per i successivi anni non c'è nessuna
indicazione.
Allora, i miei colleghi sono stati come al solito più cortesi di
me, ma bisogna dire effettivamente che cos'è questa roba qua, cioè
non è un progetto di legge. L'entrata del PD in maggioranza è stata
premiata con la testa impagliata di Frigerio nella sede della
Segreteria del partito e con questa specie di progetto di legge,
che è il simulacro di una legge sul reddito di cittadinanza, ma in
effetti è un contributo a fondo perso. Scopriremo poi magari qual è
l'altra testa impagliata che è stata data in cambio per
giustificare l'entrata in maggioranza del vostro partito.
Sinceramente quindi non chiamate...nessuno chiami reddito di
cittadinanza, reddito garantito, ma neanche la dicitura: "Misure di
inclusione attiva e di sostegno al reddito", perché queste non sono
misure di inclusione: questo è il peggiore tipo di assistenzialismo
a fondo perso senza nessuna prospettiva, senza far fare qualcosa
nel periodo in cui le persone ricevono comunque qualcosa dalla
Regione! Noi siamo stufi di vedere persone che si prendono dei
soldi senza fare niente: se qualcuno prende qualcosa, che sia nero,
bianco o giallo, deve fare qualcosa, deve fare un lavoro
socialmente utile, deve dare qualcosa in cambio alla comunità; deve
finire questa storia del contributo dato così, questo è
l'assistenzialismo ma di 30-40 anni fa, forse ancora peggiore, ma
adesso non è più neanche ammissibile! Io non so veramente con che
faccia riuscite a presentare un provvedimento del genere!
Io vi invito, ma veramente a rimettersi assieme per discutere di
una cosa che abbia un capo e una coda, rimettiamoci ad un tavolo
tutti quanti, ma non fate passare questa cosa, non fate passare
questa mancetta: questa veramente è una cosa insostenibile, di cui
vi prendete, per carità, tutte le responsabilità voi. Vedrete che
poi anche nell'effettivo procedimento amministrativo, per com'è
declinato qui, avrete dei problemi che saranno grandissimi, perché
chi "mastica" solo un minimo di amministrazione vede che questa
cosa è una specie di castello di burocrati che alla fine
decideranno non si sa che cosa e non si sa quando.
Presidente
- La parola al Consigliere Marquis.
Marquis (SA)
- Grazie Presidente.
Prima di addentrarmi in considerazioni puntuali, intendo fare
una premessa di inquadramento al problema. Io credo che il cambio
di modello economico che abbiamo avuto in questi anni, unitamente
alla grave crisi recessiva che ha coinvolto la Valle d'Aosta,
l'Italia, ma anche l'Europa, abbia aumentato le distanze tra chi
vive nel benessere e chi vive di stenti. Non solo ha aumentato le
distanze, ma ha anche accresciuto il numero delle persone che sono
scivolate nell'area della povertà e di quella a rischio di
esclusione sociale. Credo quindi che a tutti i livelli si sia
acceso il dibattito e il confronto politico sul se e come
intervenire per sostenere le famiglie che versano in una condizione
di fragilità, che nella maggior parte dei casi è generata da
mancanza di occupazione o da occupazione precaria. Chiaramente gli
approcci a questo tema hanno spesso un retroterra ideologico
condizionante. A livello nazionale le discussioni sono state ampie,
ci sono tuttora, su come approcciare a questo problema, si è
parlato di reddito di cittadinanza, di reddito minimo garantito,
che sono due misure estremamente diverse: il reddito di
cittadinanza è un reddito che ha la caratteristica
dell'universalità, il che vuol dire che è disponibile per tutti a
prescindere dal proprio
status
reddituale o patrimoniale,
quindi per la sola ragione di essere dei soggetti che vivono in una
realtà; per quanto invece riguarda il reddito minimo garantito,
questa è una misura selettiva e universale, ma che non è legata
allo
status
del soggetto, che cioè prescinde dalla sua
condizione lavorativa, che sia un lavoratore occupato, disoccupato
o precario, ma dipende dallo
status
reddituale e
patrimoniale, quindi dal suo valore ISEE. In Italia ci sono già
delle esperienze che sono state varate: l'esperienza del Trentino,
che ha messo in atto il reddito minimo garantito, è un'esperienza
che è attuata dal 2009, hanno affrontato chiaramente le difficoltà
che questo settore impone, perché è un settore difficile, da poter
valutare nella sua complessità, perché occorre fare una valutazione
complessiva sullo stato di salute di una società e come aiutare i
più deboli. Per quanto riguarda invece il Friuli Venezia Giulia,
questa misura l'ha approvata quest'anno, ma non l'ha ancora
avviata, credo che verrà avviata nei prossimi mesi.
Noi abbiamo messo in piedi la proposta di legge n. 42, che era
stata presentata...che rivestiva un carattere di originalità
rispetto a quelle che erano le iniziative che hanno messo in essere
altre Regioni. Si parlava di reddito minimo garantito, ma non era
universale, in quanto era rivolto a chi era disoccupato o
inoccupato, quindi si riferiva allo
status
lavorativo, in
più era rivolta al singolo cittadino e non al nucleo familiare.
Chiaramente durante il percorso ci si è confrontati sia in
commissione, sia nel gruppo di lavoro ed è stato un confronto
serrato e un confronto in cui l'iniziativa è stata riposizionata e
ha preso forma con la dizione: "Misure di inclusione attiva e di
sostegno al reddito". È una misura, com'è stato detto dai colleghi
che sono intervenuti in precedenza, di carattere temporaneo. A
quale target di popolazione si rivolge? Si rivolge ai disoccupati
che non percepiscono più ammortizzatori sociali e che abbiano
almeno prestato 365 giorni di attività lavorativa nell'ultimo
quinquennio, quindi si trattava di un aiuto per il reinserimento
nel mondo del lavoro.
Nell'ambito del gruppo di lavoro noi, come Stella Alpina,
attraverso la mia persona, abbiamo avanzato una proposta di
allargare la platea dei beneficiari non solo andando a considerare
coloro che si devono inserire nel mondo del lavoro, ma anche coloro
che si devono inserire per la prima volta, perché ritenevamo questo
un problema che tocca molto la società valdostana di oggi, perché
non solo ha difficoltà chi ha un posto di lavoro...in famiglia...ma
esiste anche la povertà che si sta diffondendo per mancanza di
disponibilità reddituali, sostanzialmente il reddito non è
confacente a quelle che sono le esigenze del proprio nucleo
familiare. Con questa proposta che è stata approvata, che è stata
accettata dalla commissione - e per questo ringrazio la collega
Fontana
in primis
, che è la proponente del progetto di legge
-, pertanto sarà possibile anche per il coniuge di un soggetto che
ha un'occupazione e che cerca di inserirsi nel mondo del lavoro, in
quanto reddito familiare derivante da un'unica fonte insufficiente
a sostenere la famiglia...ecco, si potranno soddisfare anche queste
esigenze.
Di significativo credo che ci sia stato anche l'inserimento e la
possibilità di erogare l'iniziativa, il sussidio ai lavoratori
autonomi, che sono dei lavoratori che spesso e volentieri non hanno
nessuna rete di protezione: questo credo sia da sottolineare perché
va nella giusta direzione.
È stata descritta da tutti come una misura tampone, io mi
auspico che questa possa essere anche una misura strutturante, ma,
per essere strutturante, dipenderà dalla misura in cui saremo
capaci, la Giunta riuscirà ad affiancare questo sussidio ad una
serie di possibilità di percorsi, di formazione che possano
migliorare l'occupabilità dei disoccupati attraverso una loro
riqualificazione, quindi riqualificando le competenze del capitale
umano.
Per quanto riguarda l'iter, alcune considerazioni. A noi di
Stella Alpina sta particolarmente a cuore la sburocratizzazione, la
legge prevede che venga predisposto un regolamento che andrà a
disciplinare la sua applicazione. Ecco, noi, sotto questo profilo,
vogliamo invitare la Giunta a semplificare il più possibile la
gestione di quest'iniziativa, perché è un'iniziativa che si rivolge
a delle persone in difficoltà, è un'iniziativa che, entro 30
giorni, a nostro avviso, deve essere in grado di trasferire i
benefici finanziari a coloro che ne avranno titolo, che ne avranno
diritto. Così com'è stata positiva l'esperienza del
bon de
chauffage
, attraverso anche l'utilizzo del sistema
online
, che ha consentito di velocizzare le procedure,
crediamo che si possa anche in questa legge adoperare
sostanzialmente queste modalità per dare la giusta soddisfazione
alle esigenze di chi sta aspettando.
Una cosa - lo dico un po' sottovoce - che ci spaventa un
pochettino nel percorso gestionale è quella di mettere in piedi
un'equivalenza: mancanza di lavoro uguale caso sociale, cioè
sostanzialmente il patto di inclusione, a nostro avviso, fa
considerare tutti i beneficiari dei casi che vanno analizzati sotto
il profilo sociale, ecco, questo rischia di appesantire un
pochettino l'iniziativa, perché è un po' come fare la risonanza
magnetica quando magari basta fare degli esami del sangue ad un
paziente. Sotto questo profilo, quindi, a nostro avviso, bisognerà
fare attenzione che questo non vada a complicare troppo la fase
gestionale.
Un'ultima considerazione riguardo all'attenzione al radicamento
nel territorio: ho sentito degli interventi che sono stati
interessanti sotto questo profilo, che non posso da valdostano che
condividere e credo che possano essere condivisi anche da tutti i
colleghi dell'aula, occorre però anche ricordare in questa sede che
ci sono dei regolamenti europei ai quali non ci si può sottrarre,
che impongono delle regole che sostanzialmente sono finalizzate a
favorire l'integrazione delle persone e che prescinde un po' dalla
loro origine e dalla loro provenienza. Bisogna quindi che anche noi
ci adeguiamo a queste situazioni, io che sono nuovo, cioè voglio
dire che non avevo delle esperienze in Consiglio regionale, ho
voluto andare un po' a vedere come ci si è comportati nel gestire
tutte le altre situazioni che sono state affrontate in questi anni,
ma ho potuto vedere, ad esempio, guardando l'approccio alla legge
n. 23 del 2010, che è quella che regola tutti gli interventi
economici a sostegno e alla promozione del sociale...già allora
c'erano questi problemi, le sensibilità che ho sentito oggi credo
che c'erano già state anche in quel momento, però anche lì non si è
potuto far niente, tant'è che è stato sufficiente avere un giorno
di residenza per poter beneficiare di tutte queste provvidenze, che
non sono un milione di euro, ma sono circa 30-40 milioni di euro
nel nostro bilancio regionale.
Pur condividendo le sensibilità del collega che è intervenuto,
alle quali mi associo anch'io, credo che però dobbiamo dirci che
non ci possono essere delle soluzioni pratiche a questo problema.
Credo pertanto che posso concludere l'intervento dichiarando il
voto favorevole da parte di Stella Alpina a questo progetto di
legge, non sarà una legge sicuramente perfetta, perché si poteva
probabilmente fare meglio magari con un approccio organico a tutto
il settore del
welfare
, che io mi auguro che nel prosieguo
dell'attività della legislatura possa essere considerato anche alla
luce delle ristrettezze economiche che ci troviamo a dover gestire,
ma nel frattempo credo che la positività di quest'iniziativa sia
nel "riscontrare" immediatamente alle difficoltà di una platea di
persone, di famiglie che sicuramente vivono in una situazione
estremamente difficile. Grazie.
Presidente -
Grazie. Siamo sempre in discussione
generale, la parola al Consigliere Guichardaz.
Guichardaz (PD-SIN.VDA) -
Grazie Presidente.
Il dibattito oggi conclude un percorso lunghissimo durato un
anno, il testo di legge fu presentato a novembre del 2014, era una
proposta di legge formulata dalla minoranza, sulla quale c'era
stata comunque una lunga discussione e un lungo ragionamento, non
era la proposta del PD in senso stretto: era una proposta sulla
quale il PD-Sinistra VdA aveva originato una sensibilità e
successivamente poi la proposta fu accolta anche dai colleghi della
minoranza.
Io vorrei far notare alcune cose: intanto il testo originario
della proposta di legge n. 42, rispetto al testo oggi in
discussione, era una proposta di legge che andava e incideva molto
di più sull'aspetto sociale, più che sull'aspetto inclusivo di
politiche attive. Se voi leggete la proposta a margine del testo
ultimo, cioè quello in discussione oggi...diciamo l'idea dei
proponenti era un'idea forse molto più spinta verso l'aspetto del
sussidio puro e semplice che non di una misura invece finalizzata,
per quanto possibile, poi ovviamente non è che si possa pensare che
questa possa diventare una misura che crea chissà quale novità nel
panorama lavorativo, ma quanto meno si sforza di farlo. Diciamo era
una misura che cercava di compensare in qualche maniera dei deficit
reddituali, senza richiedere in cambio particolari impegni o
particolari situazioni da parte di chi ne avrebbe usufruito. La
discussione successiva, la discussione nei gruppi di lavoro e in
commissione ha portato ad un radicale cambiamento. Il collega
Cognetta ha ragione, non parliamo più di reddito minimo garantito,
ma il fatto di non parlar più di reddito minimo garantito è stato
proprio determinato da un ragionamento e da uno sforzo di mirare e
di indirizzare questa misura più verso l'idea di politica attiva,
di politica del lavoro.
Le modifiche che sono state fatte in quest'anno di discussione,
in questo periodo sono modifiche che peraltro hanno anche
attinto...perché non bisogna neanche vergognarsi di dire che,
quando ci sono delle esperienze consolidate o delle esperienze in
altre Regioni, non sia opportuno in qualche maniera andare non dico
a copiare, ma ad attingere. Abbiamo attinto ad alcune esperienze,
discutendone in commissione, è intervenuta questa legge regionale
del Friuli Venezia Giulia, che è una legge proprio mirata
all'inclusione più che al sostegno fine a sé stesso, o appunto al
sussidio assistenzialistico e, sulla base anche di ragionamenti
fatti tutti insieme in commissione, abbiamo originato questo testo,
che è un testo che per alcuni potrà non essere perfetto, per
qualcuno potrà essere un testo incompleto, per altri addirittura
ridicolo, perché, insomma, gli interventi sono stati di vari
tenori, per cui alla fine ognuno ha un po' la sua idea o ha
cambiato idea nel frattempo, questo è assolutamente legittimo. Il
testo finale è un testo che va nella direzione proprio di trovare
un completamento, una volta terminate tutte le misure sostitutive,
le misure di sostegno al reddito, la disoccupazione, la CIG,
eccetera, va nella direzione di individuare dei sussidi, ma che non
siano sussidi fini a sé stessi, cioè sono sussidi finalizzati al
reinserimento lavorativo e all'effettuazione...possibilmente,
questo poi si vedrà nel prosieguo, se effettivamente abbiamo visto
giusto e, diciamo, se la legge è lo strumento adatto per andare in
questa direzione...va nella direzione di creare dei percorsi di
reinserimento.
Noi abbiamo, tra l'altro, aggiunto nel testo, che è quello che
trovate oggi, anche, per esempio, delle forme...oltre alla
formazione, ai tirocini, alla possibilità cioè di intraprendere dei
percorsi...percorsi che sono inseriti dentro questo patto di
inclusione, un patto di inclusione non è, colleghi, un patto di
solidarietà, o un patto di sostegno, o chissà che cosa: l'abbiamo
chiamato proprio "patto di inclusione" perché l'obiettivo è quello
di riportare all'interno della vita produttiva persone che per
varie ragioni, compresi appunto i detentori di partita IVA, quindi
questa categoria generalmente bistrattata, in un periodo di crisi
come questo, purtroppo, cade in queste condizioni.
È chiaro che noi abbiamo dovuto fare i conti con le risorse, le
risorse sono effettivamente risorse limitate, come tutte le
risorse, in un momento di contrazione come quello attuale non sono
infinite. Abbiamo individuato, dopo ampia discussione, dopo anche
ragionamenti sulla sostenibilità, una cifra: 1.400.000 euro intanto
per il 2015, che, raffrontata, per esempio, alle cifre stanziate
per il sostegno della legge del Friuli Venezia Giulia, è di un buon
50 percento in più. Il Friuli Venezia Giulia ha stanziato 10
milioni l'anno, per un triennio, se voi considerate che il Friuli
Venezia Giulia ha dieci voglie gli abitanti della Valle d'Aosta,
"noi abbiamo stanziato una cifra che sarà insufficiente"...io non
voglio discutere sulla sufficienza di questa cifra, ma che è una
cifra decisamente superiore in proporzione al numero di abitanti di
quella stanziata, ad esempio, dal Friuli Venezia Giulia. Abbiamo
quindi dovuto fare i conti con delle risorse, poi ovviamente
abbiamo dovuto indicare anche dei requisiti. I requisiti possono
essere opinabili, io sono d'accordo, sarebbe bello se una misura
come questa fosse effettivamente efficace come il reddito di
cittadinanza, cioè tutti avessero un
range
garantito di
reddito che permettesse una dignitosa capacità di partecipare anche
alla vita sociale, di essere all'interno di una società...tant'è
che il reddito di cittadinanza significa proprio questo, cioè il
dare quello
status
di dignità alla persona. È evidente che
con le cifre disponibili si dovevano fare delle scelte, quindi si
sono fatte delle scelte escludenti, che anche in commissione sono
state ragionate in maniera magari non condivisibile da alcuni
colleghi, ma delle scelte sono state fatte. Il fatto che si sia
messo come limite il trentesimo anno di età è perché fino ai 30
anni esiste poi questo vituperato piano e questa
Garanzia
giovani
ed altre opportunità di accesso al mondo del
lavoro...probabilmente, avessimo avuto più soldi, avremmo abbassato
il "termine", avremmo anche ricompreso probabilmente i pensionati
con le pensioni minime. I pensionati in ogni caso percepiscono,
anche se minimamente, comunque delle forme di reddito che...redditi
sociali o altri redditi che sono minimamente garantiti. Qua noi
parliamo proprio di categorie che hanno terminato qualsiasi tipo di
sussidio, qualsiasi tipo di aiuto, per persone che non percepiscono
più la disoccupazione, la cassa integrazione in deroga, che non
percepiscono nessun tipo di sussidio, tant'è vero che lo abbiamo
scritto nei soggetti beneficiari, abbiamo posto questi limiti. Poi
- ripeto - sono limiti opinabili, si poteva allargare, si poteva
mettere 25 anni, si potevano fare dei ragionamenti di varia
origine, la politica ad un certo momento deve porre dei cancelli,
dei termini dentro i quali si deve ragionare.
Riguardo ai requisiti, il requisito per il beneficiario, il
fatto che noi abbiamo indicato 36 mesi, peraltro contro i 24 della
Regione Friuli Venezia Giulia, di residenza presso il territorio,
365 giorni di lavoro negli ultimi cinque anni, il possesso di un
permesso di lungo soggiorno, che, come ha detto il collega La
Torre, è un permesso che si consegue dopo almeno cinque anni di
permesso di soggiorno ordinario...quindi significa che il
beneficiario che è in possesso di un permesso di soggiorno è
comunque persona che risiede all'interno del territorio da almeno
cinque anni. Il collega La Torre peraltro ha citato la norma, se
lei si va a guardare la norma, è una norma molto rigida in quanto
al mantenimento del requisito, qualsiasi tipo di violazione, per
esempio, delle norme di pubblica sicurezza, o altro, fanno decadere
il diritto dal possesso di questo requisito. I nostri requisiti
quindi sono andati anche quelli...a seguito di un ragionamento,
sono stati mediati e negoziati con tutte le parti presenti nella
commissione e l'idea è non tanto di premiare i valdostani, ma
quanto di riconoscere che chi è presente sul territorio ha
partecipato alla vita del territorio, ha dato qualcosa anche al
territorio in termini di presenza, anche di comportamento nelle
regole, queste persone hanno diritto di avere che cosa? Hanno
diritto di avere ciò che si può dare. La disoccupazione, l'assegno
di disoccupazione non è che viene dato a vita, colleghi: l'assegno
di disoccupazione viene dato con determinate regole, entro
determinate
range
, anche lì temporali, per poter prendere
l'assegno di disoccupazione, bisogna aver lavorato un certo numero
di mesi, lo si può dare per un certo numero di mesi fino ad
esaurimento dei termini temporali. Anche questa misura è una misura
che sarebbe bello dare per l'eternità, ma proprio dandola per
l'eternità, come potrebbe essere, per esempio, un reddito limite, a
mio parere, si sarebbe incorsi in una politica di tipo
assistenzialistico, cioè una politica che scoraggiava sicuramente
le persone a reimpiegarsi, a trovare magari delle attività, quindi
così come l'assegno di disoccupazione, anche questa, che è una
forma di prolungamento di istituti ad integrazione del reddito, è
una forma limitata, che dovrebbe, peraltro, dare delle possibilità
di reinserimento all'interno del mondo produttivo e del lavoro. Il
fatto di mettere, per esempio, delle forme di volontariato sociale
tra le varie forme è un po' la formula del prestito d'onore, la
legge sul prestito d'onore noi l'abbiamo votata ed è una legge che
prevede la corresponsione, mi sembra, di 3.000 euro...o 2.000 euro
il prestito d'onore e 3.000 forse il microcredito...di 2.000 euro a
fronte di attività di tipo sociale, eh, attività che le persone
fanno nell'ambito del proprio contesto sociale, magari al servizio
di un Comune, al servizio di una cooperativa, al servizio di un
ente che si mette a disposizione, che crea i presupposti. Questo
quindi per dire che a me sinceramente spiace che, rispetto a questa
misura, si sia aperto...si sia creata l'idea che questa è una
misura che il PD-Sinistra VdA ha messo sul tavolo come merce di
scambio; io penso che le merci di scambio - scusate se mi permetto
- potrebbero essere ben altre, cioè magari qualche posto da qualche
parte, o qualche legge che possa beneficiare anche delle
lobby
o delle persone vicine, qua noi parliamo di una misura
di corresponsione. Peraltro, 4.400 euro a regime sono pochi per noi
che ne guadagniamo una certa cifra, magari 4.400 euro per persone
che vivono in condizioni di miseria e che non hanno, peraltro,
nessun reddito, nessun tipo di integrazione al reddito...non
faranno arricchire nessuno, ma sono pur sempre una misura che, a
mio parere, non è così da buttar via e così indifferente.
Ripeto: non è questo un patto politico, la collega Fontana non
si sarebbe spesa allo spasimo. Io sinceramente devo dire che avete
riconosciuto la tenacia della collega, io ce l'ho nel gruppo e
posso confermare che la collega è tenace, è una rompiscatole
immatricolata quando ha delle idee. Il fatto di cercare di
convincere i proponenti, quindi la minoranza a mantenere una linea,
che è quella della proposta di legge, inglobando fino alla fine,
perché sono stati fatti degli estenuanti dibattiti rispetto a
questa misura, i colleghi che avevano firmato la legge, secondo me,
è un segnale che la collega Fontana non aveva l'intenzione di fare,
di proporre un testo politico che potesse in qualche maniera far
parte di chissà quale accordo o di chissà quale trama politica di
maggioranza: era un testo che è stato presentato a novembre
dell'anno scorso, che è stato modificato col contributo di tutti,
accogliendo, ripeto, le sensibilità di tutti.
Non siamo noi poi che abbiamo alla fine deciso di convertire la
proposta di legge in disegno di legge, facendolo firmare alla
maggioranza o facendo un testo di chissà che genere. Questo è un
testo che continua a rimanere, purtroppo, una proposta di legge con
soli tre proponenti a questo punto mi pare di aver capito, perché
le firme dei colleghi sono state ritirate...ma che non ha nessuna,
ripeto, valenza politica. Lo spirito di questa misura cioè è quello
di cercare di alleviare, per quanto possibile, le condizioni di
certe categorie di persone, che oggi si trovano in situazione anche
di marginalità, di impossibilità magari di poter intraprendere un
percorso diverso.
Collega Morelli, io sono il primo ad essere d'accordo sul fatto
che bisognerebbe accorpare le misure per cercare di capire quali
sono le misure nel loro complesso, forse bisognava fare uno studio
articolato o bisognerà forse in futuro - il collega Marquis lo ha
anticipato - non so se un testo unico o un qualcosa che tenda ad
uniformare, a mettere e ad armonizzare tutte le misure, perché si
diventa matti ad andare a cercare le misure, perché ci sono dai
sussidi al minimo vitale, agli aiuti per i disabili, agli aiuti per
i ciechi, per gli ipoacustici, cioè c'è di tutto e di più ed
effettivamente, oggi come oggi, è una giungla, che, tra l'altro,
intercetta Assessorati diversi e competenze diverse, quindi quelli
sono effettivamente - quelli della legge n. 23 - sono dei sussidi
di carattere economico e anche di carattere sociale.
Voglio aggiungere solo una cosa rispetto al patto di inclusione.
Il patto di inclusione è un patto che, come leggete nella norma, va
nella direzione di contenere obiettivi di inclusione sociale, di
formazione, di occupabilità e di inserimento lavorativo, nonché di
riduzione dei rischi di marginalità connessi all'intero nucleo
familiare; perché abbiamo ampliato al nucleo familiare? E perché,
malgrado questa misura continui...sia una misura che si sia
comunque spostata progressivamente verso una misura di politica
attiva, abbiamo mantenuto questo patto di inclusione? Perché
attraverso un monitoraggio effettuato sulle persone a rischio di
marginalità si può anche capire qual è il contesto familiare, si
può capire se all'interno della famiglia ci sono, per esempio,
delle necessità di intervento. Allora, conoscendo il contesto in
cui agisce la famiglia, se è possibile intervenire magari con delle
misure di carattere sociale sui familiari, con delle misure
magari...che ne so? in alcuni casi anche di alfabetizzazione di un
certo tipo anche lavorativa, per esempio. Questo che noi abbiamo
mantenuto dentro questa commissione, che è una commissione formata
non più all'interno delle politiche sociali, ma in cui c'è un
elemento delle politiche...un dirigente, un funzionario proveniente
da quell'Assessorato...abbiamo mantenuto questo tipo di
valutazione, questo tipo di monitoraggio proprio per venire
incontro alle considerazioni spesso fatte dai colleghi sulla
mancanza comunque di un monitoraggio complessivo, di una
caratterizzazione del fenomeno della povertà nella nostra regione,
dovuta forse anche a quest'eccessiva frammentazione delle misure di
sostegno.
Personalmente, ripeto, io non ho nessun astio nei confronti di
nessuno, io penso che questa sia comunque la legge di tutti,
indipendentemente da chi la vota, io sono convinto che sia una
legge perfettibile come tutte le leggi. Tutte le leggi hanno dei
lati, diciamo, oscuri e dei lati critici, penso però che la Valle
d'Aosta debba forse adesso, al di là del dibattito, passato il
dibattito politico, in qualche modo essere forse...tra virgolette
si può dire: "orgogliosa" di aver creato comunque uno strumento
anche originale da un certo punto di vista: il fatto che comunque
si sia aperto - ed è il primo caso in Italia - anche ai possessori
di partita IVA, quindi a quel segmento generalmente trascurato.
Come sappiamo, purtroppo, le misure di sostegno al reddito,
generalmente le casse integrazioni o gli assegni di disoccupazione
vanno sempre a beneficiare, se si può dire: beneficiare, lavoratori
dipendenti; in questo caso noi invece abbiamo creato uno strumento
originale, che io spero davvero potrà poi un domani, una volta che
le questioni politiche in qualche maniera verranno meno,
effettivamente servire ad alleviare qualche situazione di
sofferenza. Grazie.
Si dà atto che dalle ore 19,46 assume la presidenza dal
Vicepresidente Rosset.
Rosset (Presidente) -
Grazie. Chiede la parola il
Consigliere Viérin, ne ha la facoltà.
Viérin L. (UVP)
- Merci Monsieur le Président.
Quest'interessante dibattito ci dà la possibilità, un po' com'è
avvenuto in commissione, di esprimerci su quest'argomento, che poi
si traduce in un disegno di legge. Intanto, due considerazioni:
abbiamo già ringraziato la collega Fontana in commissione e abbiamo
già - altri colleghi lo hanno fatto - spiegato qual è stato
l'iter...al di là dell'iter politico, i contenuti di questa
proposta. Già l'anno scorso, quando aderimmo all'idea di andare ad
intervenire sull'inclusione sociale, chiamiamola così, perché poi
le sfumature, il reddito minimo, piuttosto che...cioè di andare a
pensare a delle misure in un momento di crisi che potessero dare un
aiuto alla comunità e soprattutto alle fasce più deboli, aderimmo
su una proposta che faceva parte di una coalizione di forze di
opposizione che poi avrebbe dovuto, e così è stato, discutere con
la maggioranza, non avendo i numeri per farla approvare, quella che
era un'idea. Avevamo anche detto e sottolineato, altri colleghi lo
hanno detto un po' in modo trasversale che il rischio che si
correva già all'epoca di non inserire questa misura in un quadro
generale, con una visione al futuro della nostra Regione, rischiava
effettivamente di essere magari interpretata anche con la miglior
applicazione, anche con tutti i correttivi, che sono stati
benissimo espressi un po' da tutti, con difetti o pregi...avrebbero
rischiato di non essere capiti nella comunità, per semplificare: si
mette una cifra di un milione su un'interessante iniziativa e si
tolgono magari su altre iniziative, vedasi gli asili nido, dove si
creano 30-40 posti di lavoro in meno, che poi vengono utilizzati
matematicamente per un'iniziativa che va a dare un sostegno a chi
non ha un lavoro. Il rischio che si correva l'anno scorso, come lo
avevamo cercato di enunciare come forze di opposizione discutendo
tra di noi - e che oggi si ritrova in una certa parte di dibattito
-, è che se un'iniziativa di questo genere non veniva inserita
attraverso e assieme ad altre misure...penso ad un'iniziativa che
noi avevamo avanzato durante lo scorso bilancio e che ha portato
all'astensione del gruppo dell'UVP durante lo scorso bilancio, che
era quella del rilancio economico, che era quella del rilancio del
settore edilizio e dello sviluppo economico. Allora, una cosa non
esclude l'altra, quindi se una misura che va a sostenere le fasce
più deboli è accompagnata anche a misure che vanno a rilanciare
l'economia, come lo hanno ricordato bene altri colleghi, allora
queste misure nella loro completezza hanno forse un senso...hanno
sicuramente un senso più compiuto nel far percepire alla comunità
in che direzione si sta andando e su questo credo che tutti siamo
stati d'accordo.
La prima considerazione nel ringraziare la collega Fontana per
questo lavoro quindi è stata che chiaramente il lavoro di
mediazione, al di là delle forze di opposizione - poi anche con le
forze di maggioranza, abbiamo sentito l'intervento del collega La
Torre -, non è stato semplice, perché abbiamo capito...perché noi
capiamo le difficoltà. Abbiamo anche capito che scontrarsi con
delle visioni diverse in un dialogo che è legittimo porta a delle
sintesi e a delle sfumature che sono espressione di libertà, ma che
chiaramente non possono magari portare avanti l'idea migliore che
uno ha per portare avanti un disegno di legge. Prima considerazione
quindi per dire che, come abbiamo aderito all'inizio all'idea di
andare a sostenere le fasce deboli, ancora oggi siamo d'accordo di
andare a sostenere le fasce deboli e lo sappiamo perché lo avete
anche detto voi in commissione, che chiaramente da soli non è che
potete anche rilanciare tutto il settore economico, perché questo
si può fare con il bilancio. Noi vedremo nel bilancio le misure, i
primi dati stanno arrivando, ma sicuramente la questione del
rilancio edilizio e dello sviluppo economico, per quanto ci
riguarda, è fondamentale, perché ci vanno delle misure che creano
sviluppo, assieme a quelle di sostegno per chi non ha gli strumenti
per essere nel mercato del lavoro, magari anche non volutamente da
parte dell'Amministrazione. Ci sono degli interessanti esempi in
Svizzera - e ne parlavamo oggi con i colleghi, confrontandoci con
degli amici del Vallese e del Vaud - che, applicati a certi
settori, magari non prettamente quelli dell'inclusione
tout
court
, ma applicati a certi settori interessanti...scambiano
lavoro, andando a supplire in certi settori a ciò che magari
l'Amministrazione non ha più la possibilità di sostenere in termini
economici, questo riprendendo certe cose che sono state dette...
Sicuramente sono misure interessanti, ma quelle misure sono
inserite in un quadro generale di sviluppo del futuro della
comunità...altrimenti rischiamo, come lo diciamo spesso, in un
momento di crisi di mettere un settore contro l'altro, di
banalizzare, di fare populismo, perché alla fine abbiamo chiesto in
commissione...è chiaro che quest'aiuto, compatibilmente con le
risorse finanziarie che ci sono, è un aiuto che arriverà più o meno
a 500 famiglie...500 persone, abbiamo visto. Chiaramente è una
goccia d'acqua nell'oceano, è un buon inizio, è sicuramente
qualcosa che noi avevamo intenzione di fare, anche però chiedendo
di capire bene che destinazione avrebbero avuto, ma non al di là
delle categorie sociali o, meglio, al di là
dell'estrazione...dell'appartenenza razziale, diciamola così, al di
là del colore, volevamo capire con delle simulazioni statistiche,
anche se questo non è sempre facile da fare, dove questi aiuti
sarebbero arrivati. Si possono mettere le regole migliori, ci sono
sempre i crismi in tutti i risvolti delle leggi che esistono in
Valle d'Aosta...che citava il collega Guichardaz, arrivano fino
alla cancelleria, voglio dire, si parte da aiuti alla casa e si
arriva fino alla cancelleria, che fanno parte di una
razionalizzazione che è già iniziata qualche anno fa, per evitare
la sovrapposizione, i rivoli, i furbi, cioè questo esiste in ogni
comunità, non è che avviene perché esiste questa legge.
La considerazione quindi è che avremmo preferito...ma non per
far perdere tempo, perché ad un certo punto sembrava - e questo noi
lo vogliamo dire qui - che qualcuno volesse far perdere tempo,
perché la questione era diventata politica e noi qui vogliamo
sgomberare il campo, il gruppo di lavoro, che, tra l'altro, la
collega ha ringraziato, ha cercato di portare le migliori proposte
che sono migliorative a detta di tutti. Per qualcuno non è
perfetta, per altri è migliorata, il collega Marquis ha fatto tutto
lui...beh, siamo felici che lei abbia portato tutto...no, ma
banalizzo per dire che ognuno di noi ha portato la propria
sensibilità. Ecco, lei lo poteva fare già da Assessore e sarebbe
forse stato anche un po' più visibile, ma siamo già felici che ha
portato all'interno della discussione una sensibilità, che è molto
diversa rispetto a delle sensibilità progressiste, come abbiamo
noi, ma che fanno parte di una sintesi che poi si codifica in una
legge. Allora, questa è la prima considerazione.
La seconda considerazione è politica. Collega Guichardaz, non
siamo noi che abbiamo parlato di merce di scambio, di questa legge,
al di là dei colleghi che l'hanno detto qui in aula, ma il
dibattito è avvenuto in commissione! Ci sono anche state delle
sospensioni per questo, perché le firme c'erano, le firme sono
state ritirate quando qualcuno ha detto: "eh, io non sono
d'accordo! Qui è uno scambio per l'ingresso in maggioranza del
PD!". Allora noi abbiamo detto - attenzione, questo è tutto agli
atti -: noi continuiamo ad essere d'accordo sul principio, ma noi
non facciamo parte di un accordo politico, ci sentiamo esclusi nel
ridurre una legge, che invece ha una dignità, alla semplicità di un
accordo politico. Ecco, questo per spiegare perché poi magari nel
dibattito esce: "ma è merce di scambio". Eh beh, lo avete detto
voi: "voi" non inteso come voi del...è stato detto in commissione,
sono state fatte anche delle dichiarazioni, ci sono state delle
sospensioni di maggioranza, noi timidamente abbiamo fatto la nostra
sospensione...quelle solite che ci fanno aspettare fuori un
attimino per capire quando poi l'acqua si adagia di nuovo un po',
dopodiché siamo rientrati e abbiamo spiegato, ma anche per rispetto
alla collega Fontana, che il nostro ritiro era in parte - e lo ha
detto bene la collega Morelli - per tutta un'evoluzione che poi non
ci è piaciuta, non per colpa della collega Fontana, ma anche per
una brutalizzazione politica per una legge che invece aveva una sua
dignità. Allora, immagino anch'io che non sia la merce di scambio,
ognuno porta una propria sensibilità, spera che sia ascoltata,
tanto meglio cerca di portarla avanti nel migliore dei modi
possibili e questo io ci tenevo a dirlo in aula, perché in questo
periodo si è anche un po' banalizzato, cercando di sobillare gli
uni contro gli altri con dei giochi politici che non ci
appartengono. Noi siamo molto schietti, magari a volte anche
troppo, e ce ne scusiamo, e siamo molto di pancia nelle nostre
considerazioni. È chiaro che rimangono delle preoccupazioni per il
modo con cui, attraverso delle mediazioni, la collega ha dovuto
portare avanti questa legge.
Siamo anche noi contrari al fatto dei sussidi così, ma penso che
siamo tutti contrari al fatto di dire: "diamo sussidi a tutti".
Siamo tornati ai tempi dei Presidenti degli anni '70, che avevano
il cassetto, abbiamo ancora qualche invalido che ci incontra per
strada e dice: "ma non avete più lì il cassetto dove si tirava
fuori..." e si andava giù col buono, si ritirava dagli usceri, era
un aiuto eh...negli anni '70 era così, oggi non è così. Allora,
bisogna semplicemente spiegare alla comunità...ecco, le nostre
perplessità perché si toglie da una parte e si mette dall'altra,
cercando di evitare - e arrivo al mio ragionamento - di mettere un
settore contro l'altro, perché, quando c'è crisi, non c'è di peggio
che dire: "ecco, avete tolto a noi, non avete tolto agli altri".
Allora, il fatto di dire: "capiamo bene a chi va" è un ragionamento
per rendere più forte una proposta e dire: "no, noi abbiamo fatto
nel migliore dei modi", poi, come qualcuno ha detto, si poteva far
meglio, si poteva far peggio. La nostra astensione quindi ha una
doppia valenza: la prima che ho ricordato, ma soprattutto ha una
valenza politica. È chiaro che tutti in questo momento cercano di
fare del loro meglio e la difficoltà sarà aspettare il bilancio,
capire come si evolve e integrare questa legge assieme a tutto il
resto, perché se poi non si fa niente lì, non va bene, se si fa e
si coordina, noi saremo i primi a dire: "benissimo, quest'aiuto va
nell'ottica e nella direzione giusta", perché va ad aiutare le
fasce deboli, con le migliorie rispetto alla prima versione, che
condivido, perché non è più un aiuto
tout court
, è in parte
un aiuto, ma in parte ci sono quei correttivi, quei crismi che
effettivamente rendono un qualcosa di diverso. Altri colleghi lo
hanno detto...tante Regioni...poi a noi non interessa chi è il
primo, se a Roma è partito prima uno, prima l'altro, per noi
l'importante è arrivare, ecco, poi, quando si parte, evviva, però
effettivamente, come diceva il collega Ferrero, cambiando il nome
non è che...cambiando il nome a volte si cerca magari di ampliare
quella che è l'offerta, ma poi invece i contenuti sono un po'
svuotati rispetto al nome che si dà, questo però è un
dettaglio.
Noi vorremmo porre l'attenzione su due tre richieste che adesso
codifichiamo, cioè il nostro voto di astensione è sicuramente un
voto di astensione con fiducia nel lavoro fatto e questo ci
tenevamo a dirlo. È un voto di astensione aspettando di vedere le
carte, inteso come bilancio, perché noi ci auspichiamo che nel
bilancio ci siano le cose che noi chiediamo da tempo, almeno dal
bilancio scorso e che, comunque, dall'inizio della legislatura,
come forze di opposizione si chiedono...cioè il settore produttivo,
il rilancio di almeno nel passare dalla fine del fondo perso in
certi settori, pensiamo al settore agricolo...almeno far vedere che
è cambiato qualcosa, ma l'aiuto c'è in modo diverso, il sostegno ad
un settore non è abbandonato, per far capire alla comunità qual è
il futuro che ci attende, perché solo così si può far capire alla
gente in che modo investire, come far studiare i propri figli, come
cercare di investire le proprie risorse in una comunità che non si
vuole abbandonare. Ci fa male, Assessore Fosson, quando leggiamo
che certi infermieri se ne vanno in Svizzera, poi non se ne
andranno semplicemente perché qui non funziona, magari anche perché
lì si guadagna di più, però ci fa comunque male. Noi quello che
vorremmo evitare è che ci sia il sostegno che è solo propedeutico
ad evitare che la gente se ne vada dalla Valle, perché siamo stati
emigranti in altre epoche e se l'emigrazione è un'emigrazione per
andare a formarsi e poi tornare, siamo i primi ad esserne molto
lieti. Questo sicuramente dà la possibilità di tamponare, lo
sappiamo, l'abbiamo detto in commissione, non è l'assoluzione a
tutto ciò che ad oggi esiste in termini di difficoltà economiche
delle persone, appunto, deboli, ma sicuramente questo è un buon
inizio e può essere solo inserito in altre misure, quindi
aspettiamo di vedere le carte.
Un'ultima considerazione: ci dispiace per certi interventi anche
trasversali. Non usiamo più la parola "maggioranza" in
generale...che quasi ci si senta obbligati a votare una legge in
cui non si crede, ecco, piuttosto si abbia una volta il coraggio di
dire: "questa legge non va", adesso non c'è più...i colleghi si
sono dissipati, ma ci rivolgiamo anche un po' ai colleghi della
Stella Alpina, al collega Marquis, ma non in senso polemico...ma
per dire di avere una volta il coraggio di dire: "questa cosa non
ci convince". Veniamo in aula, evitiamo fuori di fare altre robe
che non hanno nessun senso, si viene qui e si dice: "noi non siamo
convinti". Noi lo facciamo e lo spieghiamo, perché poi di certi
interventi alla fine non riusciamo neanche a codificare quello che
è stato detto, in termini politici diventa qualcosa di difficile,
lo diciamo in termini propositivi affinché anche in politica ci sia
la schiettezza che tante volte noi non ritroviamo nella vita
quotidiana.
Abbiamo detto - e concludo - che i passaggi politici sono una
cosa, i rapporti personali sono un'altra cosa e in questa
legislatura, che è iniziata in un certo modo per responsabilità di
tanti, di tutti...noi ci mettiamo: con un muro contro muro, anche
un po', diciamo, con astio...si è trasformato in fasi politiche, in
dialoghi, in dibattiti anche aspri, perché abbiamo...tutti i
colleghi qui, e continuiamo ad intervenire in termini aspri, ma
sappiamo separare quelli che sono i rapporti personali, intesi come
possibilità di parlarci anche con visioni diverse, da quello che
invece è un dibattito su temi, è quello che noi vorremmo riportare
in quest'aula: un po' di politica, rimanere un po' su temi alti,
come oggi è stato un dibattito molto interessante, io non sapevo
neanche se sarei intervenuto, ma mi sono piaciuti molto gli
interventi che ci sono stati, con visioni opposte, però di
sostanza.
Ci dispiace quindi per chi è obbligato a votare, per chi poi
alla fine magari non sta neanche bene a dover digerire certe cose,
ma fa parte della politica, fa parte del dibattito, forse un po'
più di sano dibattito qui eviterebbe poi tante incomprensioni.
Grazie.
Presidente
- Grazie collega Viérin Laurent. Chiederei
all'Assemblea chi ha ancora intenzione di intervenire di
iscriversi, in modo da capire quanti ancora sono intenzionati ad
intervenire. Ricordo che siamo in discussione generale.
Nell'eventualità chiederemmo una riunione dei Capigruppo di cinque
minuti. Chi intende ancora parlare? Vorrei sapere quanti sono in
modo che si possa eventualmente organizzare i lavori. Possiamo
quindi proseguire e non chiedere la sospensione? Ha chiesto la
parola il collega Gerandin, ne ha facoltà.
Gerandin (UVP) -
Merci Président.
Per quello che riguarda la lettura politica, l'ha fatta molto
bene il collega Viérin prima, per cui non starò ad aggiungere
nulla. Ci tenevo ad intervenire, perché ho fatto parte di questo
gruppo di lavoro e alcune riflessioni ci tenevo ad esternarle.
Partendo dal fatto che io...noi dell'UVP ringraziamo di essere
stati coinvolti in questa discussione, perché penso che, quando si
discute, comunque ci sia un arricchimento da parte di tutti e penso
che, con tutti i limiti che abbiamo, abbiamo cercato di essere
presenti e soprattutto collaborativi e abbiamo cercato di portare
quello che era il nostro pensiero. Comincio qualcosa
che...probabilmente c'è anche qualche dissonanza con qualcun altro
che è intervenuto prima, ma noi ci abbiamo tenuto, affinché la
proposta di legge cambiasse titolo, cioè da "reddito minimo
garantito" a "misure di inclusione attiva a sostegno del reddito",
perché noi l'abbiamo sempre vista - e penso che fosse anche l'idea
della collega Fontana - come una misura attiva, un intervento di
politica attiva. Dico questo perché nella ricostruzione che ha
fatto - penso correttamente - anche il collega Guichardaz
indubbiamente ci sono alcune precisazioni che è opportuno fare, noi
partiamo da quella che è la mappatura di tutte le misure e gli
aiuti messi in campo. L'abbiamo attesa per parecchio tempo...avere
un quadro generale, non l'abbiamo mai avuto ed è paradossale che
una Regione come la Valle d'Aosta, molto sensibile e con tante
misure a disposizione non abbia un quadro generale. Noi in questo
momento...bisogna essere bravi burocrati, bisogna avere magari
qualche patronato, qualche sindacato alle spalle per poter aver
accesso a quanto la legge prevede. È un paradosso, ma noi, da
quando abbiamo chiesto di avere un quadro generale, non l'abbiamo
mai avuto.
Seconda considerazione: noi siamo partiti discutendo questa
legge, in cui a livello nazionale c'era...avevamo identificato
quello che poteva essere il disoccupato. Noi abbiamo audito
all'interno di questo gruppo di lavoro le politiche del lavoro e ci
hanno detto che per "disoccupato" si intendeva chi ha meno di 8
mila euro di reddito di lavoro, oppure chi può essere iscritto
anche come disoccupato se ha un lavoro autonomo con meno di 4.800
euro. Dopo un po' cambiano le regole a livello nazionale, ci dicono
che il disoccupato è chi non ha niente. Ora, già questo di per sé
forse la dice lunga su quella che è non solo la nostra visione
interna, ma quelle che sono le regole nazionali, perché poi la
prima interpretazione che viene molto spontanea da dire è che
probabilmente è così che si fanno scendere i disoccupati a livello
nazionale, nel senso che prima chi aveva un reddito minimo era
disoccupato, adesso vengono cancellati, per cui improvvisamente c'è
una ripresa occupazionale a livello nazionale in genere, ma è una
considerazione che di fatto ci ha un po' spiazzati su quello che
era l'iter, il percorso.
Altro aspetto che noi riteniamo essere molto importante è quello
che...noi abbiamo sempre cercato di dire: semplifichiamo al
massimo, nel senso che - e ne avevo parlato e peraltro è stato
anche il collega Marquis ad evidenziarlo - ci sono dei sistemi da
altre parti dove c'è una sorta di automatismo nell'erogazione. Noi
qua non siamo riusciti a metterlo, per cui alla faccia della
sburocratizzazione, noi qua abbiamo dovuto comunque prevedere i
discorsi dei patti di inclusione, noi non eravamo d'accordo ad
assoggettare tutti al patto di inclusione, perché un discorso è chi
è già seguito da quello che è lo sportello sociale, ma un discorso
è chi ha avuto una difficoltà di carattere economico momentanea,
perché è stata estesa anche - e lo ricordiamo - alle partite IVA,
ma non riteniamo che sia logico che qualcuno debba "psicanalizzare"
lui e tutta la famiglia con un patto di inclusione, quando magari
ha una momentanea difficoltà di carattere economico. Noi questo
l'avevamo detto, per cui...ci siamo poi resi conto che
purtroppo...e qua io devo dire che la politica valdostana su questo
non ha brillato, nel senso che chi abbiamo audito ci ha detto: "no,
noi dobbiamo coinvolgere anche le politiche sociali, perché non
abbiamo neanche abbastanza personale per gestire le politiche del
lavoro", quando il bilancio regionale negli ultimi anni...le somme
disponibili fanno riferimento a quelli che sono i fondi europei, ai
fondi dello Stato e quant'altro... Ora, a noi pare paradossale che
in un modello riorganizzativo come quello della Regione non si
possano trovare delle risorse da aumentare e potenziare le
politiche del lavoro in questo momento, ma lo diciamo a margine del
ragionamento, che non è un ragionamento che boccia a priori questa
proposta.
Detto questo, è stato detto in commissione, da parte nostra...e
l'ha sottolineato il collega Viérin prima, noi abbiamo chiesto in
tutti gli interventi di non metterci nella condizione di dover
scegliere chi sacrificare, per cui noi avevamo chiesto, e lo
riconfermiamo e lo riproponiamo in quest'aula...deve esserci una
progettualità, diciamo, complessiva in quelle che sono le risorse
di bilancio regionale, soprattutto quelle legate al sociale. Allora
noi avevamo chiesto: discutiamone all'interno di quello che è il
bilancio regionale, quando abbiamo un quadro complessivo, perché a
noi pareva comunque riduttivo identificare solo
l'una
tantum
, nel senso che "finanziato un anno poi si vedrà". Nello
stesso tempo - e lo ricordo a chiunque ha a cuore il discorso del
sociale -, bene, noi qua abbiamo fissato un limite di 6 mila euro
per quello che è l'ISEE, a chi è sotto questi 6 mila euro gli
daremo a compensazione quella che è la differenza tra il reddito
dichiarato e il limite dei 6 mila euro. Io ricordo che nella
delibera di Giunta che è stata approvata chi ha 6 mila e un euro, 6
mila e un euro paga 170 euro al mese per mandare un bambino
all'asilo nido: questa è la realtà dei fatti. Allora, che senso ha
dare un contributo a chi ha 5.900 euro di ISEE, sarà minimo, perché
la differenza...e chiedere 170 euro magari ad una ragazza madre o
ad una persona sola che ha un figlio, perché 6 mila euro con uno
stipendio di ISEE...è una persona sola e magari ha necessità di
lavorare...e gli chiedo 170 euro al mese. Allora, questi sono i
casi che noi abbiamo chiesto...che non vogliamo essere messi nelle
condizioni di scegliere. Volevamo un quadro complessivo, non siamo
riusciti ad averlo, bene...anzi male per noi, perché per noi questo
era un aspetto significativo.
Arrivo a quella che, a mio parere, è la differenza.
L'emendamento che avete presentato...e qua in quest'aula nessuno ne
ha parlato...io non so chi sia alla base di quest'emendamento, la
paternità di quest'emendamento, come ha suggerito il collega,
penso, e lo dico magari...penso che sia il Presidente. Lo penso
perché probabilmente è il Presidente che ha cognizione di causa su
quelle che sono le risorse finanziarie che abbiamo a disposizione
in questo momento. Dico questo perché pare che ci sia una norma,
anzi sembra qualcosa di più che pare, pare che ci siano delle
risorse pari ad un miliardo di euro disponibili per un reddito a
livello nazionale, per cui il rischio è che abbiamo veramente fatto
uno
spot
e che poi alla fine chi ne ha diritto percepirà
quello che è il contributo dello Stato, perché, fino a prova
contraria, comunque, qualcosa...dovremmo far parte del sistema
Italia...se qualcosa viene elaborato a livello nazionale, qualche
briciola ci rimarrà anche a noi, per cui il rischio vero e proprio
è che creiamo delle aspettative per cosa? Per poi alla fine
impegnare delle risorse che in questo momento sarebbero oro che
cola all'interno del bilancio, perché è vero che sono risorse
riferite al 2015, ma sappiamo benissimo - e il Presidente può
confermarlo - che per noi l'avanzo di amministrazione è manna
quando ce n'è. Se non lo usiamo nel 2015, possiamo usarlo come
avanzo di amministrazione nel 2016 e finanziare magari alcune di
queste iniziative che avevamo detto: questa è la visione diversa
per cui di fatto noi ci asterremo. Non è un discorso di tornare
indietro rispetto ad una progettualità e all'aiuto di persone che
sono in difficoltà. In questo momento c'è una visione confusa, non
c'è un progetto. Andiamo avanti a provvedimenti tampone...si pesca
nel mezzo e non si sa dove si vuole arrivare: questo è quanto è
stato chiesto, questa è la motivazione per cui noi non possiamo che
astenerci su questo, dico questo perché - e concludo - noi
riteniamo che le politiche attive siano veramente il futuro per
quello che riguarda la Valle d'Aosta. Se noi non riusciremo a
creare quell'occupazione, quella crescita da parte del mondo
imprenditoriale, del mondo occupazionale, di chi comunque in questo
momento è la fonte principale del bilancio regionale, beh,
rischiamo veramente di illudere le persone. Illudiamo le persone,
poi alla fine, quando c'è un brusco risveglio, magari si accorgono
che abbiamo venduto fumo. Grazie.
Si dà atto che dalle ore 20,27 riassume la presidenza il
Presidente Marco Viérin.
Viérin M. (Presidente)
- Grazie collega. Con
quest'intervento, come anticipato con la richiesta del
Vicepresidente Rosset, chiudiamo la discussione generale, tre
minuti di sospensione con i Capigruppo per parlare
dell'organizzazione dei lavori consiliari. Grazie.
Si dà atto che la seduta è sospesa dalle ore 20,36 alle ore
20,41.
Viérin M. (Presidente) -
Riprendiamo i lavori. La
Conferenza dei Capigruppo ha concordato di proseguire fino alla
definizione...al voto questo disegno di legge e poi i lavori
riprenderanno domani mattina alle 9, quindi abbiamo chiuso la
discussione generale. Chi chiede la parola per la replica? La
parola alla Consigliera Fontana.
Fontana (PD-SIN.VDA)
- Grazie Presidente.
Ho ascoltato tutti gli interventi e apprezzo per la sincerità,
perché veramente questa legge, diciamo, ha preso una piega
sbagliata, però voglio spiegare un paio di cose anch'io visto che
l'ho seguita. Io sfido chiunque in quest'aula a riuscire a lavorare
con una...cioè con questo tipo di aiuto, di supporto. Ce l'ho messa
tutta, è un anno che ho dato questo disegno di legge, è stato sulle
scrivanie di tutti i gruppi, nessuno che mi ha mai dato...o mi ha
mai detto cosa si doveva fare. C'è sempre tempo, prendiamo tempo,
finché mi sono resa conto di una cosa: che fuori la gente veramente
è disperata. Mi sembrava una misura che va ad aiutare quelle
persone che hanno perso il lavoro. Non è vero che è
assistenzialismo, qualcuno di voi che mi sta dicendo questo mi deve
spiegare il reddito garantito che va a tutti, quello non è
assistenzialismo, questo che è mirato alle politiche attive è
assistenzialismo, cioè è una contraddizione quella che mi state
dicendo. Io ho accettato tutte le vostre idee, che sono state...che
mi sono state date, perché le condividevo o perché hanno migliorato
questo testo. Abbiamo lavorato insieme, poi non mi si può venire
adesso a dire: "6 mila euro di ISEE è un'elemosina", nel primo
testo io avevo messo 12 mila euro di ISEE, mi avete detto che nelle
altre Regioni era 6 mila euro, io vi sono venuta incontro e ho
messo 6 mila euro di ISEE. La mia proposta all'inizio era di 12
mesi...questo contributo. Mi è stato detto: "no", andiamo a vedere
le altre leggi, mettiamo cinque mesi più tre. Io vi ho ascoltati,
perché c'era veramente la volontà di andare nella direzione che
venisse votata da tutti e che potevamo dare veramente delle
risposte. Mi dà l'idea che veramente si sia persa un'occasione,
perché la gente là fuori...cioè a me dispiace ogni volta che si
parla, che togliamo le risorse agli asili nido...è già un anno che
si parla di questa legge, è un anno che ci è stato detto che queste
risorse c'erano per questa legge. La questione degli asili nido è
venuta dopo, anzi, in un momento laddove dobbiamo tagliare 74
milioni di euro, perché è questa la realtà, aver dato questa
sensibilità di aver messo 1.400.000 euro proprio per questa
categoria di persone...nelle famiglie ci sono anche marito e moglie
che hanno perso il lavoro, per voi è niente? Noi alla fine del mese
abbiamo uno stipendio, andiamo a vedere là fuori chi veramente non
ha niente, se è una cavolata oppure un aiuto! Non ho mai detto che
questa legge risolve tutto, ho detto è un primo passo, tutti
insieme si può lavorare per migliorarlo.
Io chiedo anche a qualcuno qua dentro, quando sono state votate
le misure anti-crisi, quelle lì non vanno agli extracomunitari?
Vanno a tutti. Qualcuno ha fatto obiezione? No, si è cercato di
dare delle risposte alle persone che sono in difficoltà, per me
sono esseri umani tutti e chi rientra in questa legge è giusto che
prenda questa misura. Volete poi fare una legge come la volete voi?
Ma chi vi ha impedito fino ad oggi di fare una legge come volevate
voi? Nessuno, avevamo anche le risorse... Allora, io mi sono resa
conto che qui stava prendendo una brutta piega e che non c'era la
volontà di portare avanti questa legge. Allora, ognuno si prende la
sua responsabilità, chi non è d'accordo che lo dica, io ci credo,
ci ho sempre creduto e non lo faccio per i voti, Ferrero, mi
dispiace per lei, ma non lo faccio per i voti, ogni volta che ho
fatto qualcosa...veramente ci credo, perché la gente là fuori
veramente grida vendetta e ne ha bisogno. Guardate che se veramente
tra tutti, io vi sfido tutti...volete fare il reddito di
cittadinanza, riusciamo a trovare le risorse, ma io da domani
mattina firmo questo, ma siamo tutti bravi, abbiamo tutti delle
grandi teste...mettiamoci e lavoriamo da domani! Io ci sto, ma non
prendiamoci però in giro, allora ognuno è libero di pensarla come
vuole, io sono contenta di aver portato questa legge, anche se non
è perfetta, ma è una legge che va nella direzione di dare qualche
risposta a 500 persone, voi dite che sono poche? Poi, per carità,
si può migliorare, io sono disponibile, non mi sono mai sottratta
al confronto e Gerandin lo può dire. Qualsiasi cosa in commissione
che mi è stata detta io l'ho accolta e questo testo non è adesso
della Consigliera, è un lavoro, il frutto di un lavoro che abbiamo
fatto tutti insieme e, se c'è qualcosa che non va, siete
consapevoli anche voi, perché anche voi avete lavorato a questo
gruppo di lavoro. Chi dice che non va bene aveva solo da venire nei
gruppi di lavoro, portare degli emendamenti, io ve l'ho detto anche
il giorno che eravamo in V Commissione: "se c'è ancora qualcuno che
ha qualcosa da dire, me lo dica", io ero disposta ad accettarlo,
questo non mi è stato detto, me ne dispiace tanto.
Lo so che non è una legge perfetta, ma sono convinta che anche
dare delle risposte in un momento così difficile alla gente là
fuori, veramente che ha perso il lavoro e non ha altre
alternative...io ne vado orgogliosa, poi ognuno si prenda le sue
responsabilità! Io vi dico solo: visto che siete molto più bravi,
fate un disegno di legge dove accontentate tutti, io ve lo firmerò.
Grazie.
Presidente -
Grazie. La parola al Presidente della
Regione.
Rollandin (UV) -
Merci Président.
L'anno scorso, pressappoco in questo periodo, avevamo depositato
la legge finanziaria per il 2015 e in quella legge avevamo
presentato un capitolo che era un po' innovativo, capitolo che si
riferiva proprio all'inclusione sociale, mettendo un fondo che era
di 9 milioni. Avevamo detto che poteva essere un riferimento per
lavorare nella direzione di dare delle risposte, che potevano
essere chiaramente legate ad una temporaneità, legate ad
un'esigenza di uscire da un periodo difficile. Quello che credo sia
molto corretto è che non si può immaginare che questa sia la
soluzione, si può immaginare che questa è una misura che riesce a
far da ponte se ci sono le altre condizioni per lo sviluppo, che è
quello che giustamente qualcuno ha voluto sottolineare. Le
condizioni per lo sviluppo passano attraverso una ripresa, che
passa attraverso quelli che sono gli investimenti in tutti i
settori: investimento nel settore agricolo, investimento nel
settore industriale, investimento nei cantieri, investimento negli
altri settori e, com'è stato accennato nella legge finanziaria che
sarà al vostro esame, abbiamo cercato di dare in questo senso uno
slancio nuovo, una possibilità di operare in questo senso.
Sollecitato da tanti, bisognava trovare un modo che ci permettesse
di mettere dei fondi senza uscire dal Patto di stabilità, brutta
parola, ma dobbiamo ritornarci, perché purtroppo per due anni ci
accompagnerà ancora quest'ossessione, ma il Patto di stabilità
obbliga a rispettare alcuni parametri.
Allora, noi abbiamo messo quest'anno, cambiando sicuramente
formula, non più reddito di inclusione, ma come interventi mirati,
che daranno la possibilità di operare in una direzione che verrà
concordata, che verrà rivista e discussa anche a questi livelli.
Ora, cosa voglio dire con questo? Che dopo un anno noi abbiamo,
oggi, un progetto di legge che sicuramente qualcuno ha voluto dire:
"non è il reddito di cittadinanza", non è il minimo garantito, è un
reddito di inclusione... Credo che sia in questi termini che va
qualificato e posto all'attenzione di questo momento particolare e
che dà una risposta sicuramente ragionata, una risposta ponderata a
quella che è un'esigenza che, com'è stato detto giustamente, non è
solo sociale e non è pienamente solo per lavoro. È una nuova
soluzione, in qualche modo tiene conto del discorso sociale e nel
contempo dà una soluzione al fatto che uno è senza lavoro: questa è
la sintesi di un provvedimento che poi sarà migliorabile. Qualcuno
dice: "ma che effetto avrà?" Obiettivamente noi ci aspettiamo che
possa dare respiro a quelle situazioni che sono in questa logica.
Vedremo poi se questo è sufficiente, questa legge si può
modificare, se ci accorgeremo che ci sono delle possibilità
operative migliori, lo faremo.
Attenzione, se andiamo a vedere tutti i provvedimenti che noi
abbiamo e che giustamente qualcuno ha ricordato...la legge n. 23,
quello che si fa per sostenere delle famiglie in difficoltà...sono
tanti gli investimenti che si fanno nei confronti delle famiglie in
difficoltà. Adesso sul discorso del
bon de chauffage
abbiamo
detto: "introduciamo anche lì l'ISEE, in modo che ci sia la volontà
di andare a premiare o comunque sostenere le famiglie che veramente
hanno bisogno", tutto quello che succede nell'ambito
socio-sanitario...credo che sono molte le situazioni a cui noi
diamo delle risposte, l'avete ricordato voi...in questa logica.
Ora, che cosa si ottiene con questo risultato? Io voglio dirlo,
nessuno potrebbe immaginare...come ho detto, questi fondi per
l'inclusione li abbiamo messi nella finanziaria di un anno fa,
credo che il dire che quindi questa è una sollecitazione, uno
scambio mi sembra veramente fuori luogo, ma fuori luogo totalmente,
quindi questo, tra l'altro, in quel...e tutti l'hanno ricordato il
discorso dell'inclusione non era un'invenzione, non era
qualcosa...era qualcosa di sollecitato un po' da parte di tutte le
forze politiche, poi come declinarlo...per carità, non abbiamo
trovato ancora la formula giusta? Ragioniamoci, possiamo
modificarla, però questa era un'esigenza che voleva avere una
risposta e questo la dà, parziale. Non è assolutamente la soluzione
a tutto, è la soluzione ad una parte dei problemi che ci troviamo
ad avere: questa è la logica.
Sul discorso, sui distinguo di chi può averne diritto non vorrei
che si fosse capito male quando io a suo tempo mi ero espresso per
quanto riguarda l'ospitalità per gli immigrati, io avevo detto in
quel momento che noi non avevamo posti disponibili e sfido chiunque
a dire che ho detto qualcosa di diverso e questo è stato
interpretato dal Prefetto che suddivide gli immigrati tra tutte le
Regioni come "la Regione Valle d'Aosta non vuole ospitare". Da lì è
nato un equivoco...e sfido chiunque a dire il contrario, perché
questo l'ho detto e ribadito, ho detto: "noi facciamo dei bandi per
dare i posti agli immigrati"; in quel momento non avevamo più un
posto e ci mandavano 50 immigrati, io ho detto: "non possiamo
riceverli", e così era, tant'è che da allora abbiamo avuto un
rispetto di quello che noi abbiamo detto. Quando ci sono stati 9
posti, abbiamo detto: "noi abbiamo 9 posti e non ce ne hanno
mandati 60". Questo era il senso, non vorrei equivocare, poi gli
altri ragionamenti li lascio a chi vuole, ma questo ho detto e
questo vorrei che fosse chiaro: era il senso con cui abbiamo
lavorato e da allora abbiamo fatto altri bandi per gli
immigrati.
Le soluzioni che sono state trovate le abbiamo riferite in modo
chiaro, le tempistiche, il fatto che ci siano cinque anni che hanno
determinato i requisiti, il fatto che siano persone con questo tipo
di logica che sono presenti sul nostro territorio credo sia un
punto di riferimento importante e che qualifichi questa legge. Io
ritengo che con il contributo di tutti...perché io capisco - e
qualcuno l'ha spiegato bene - che non ci sia la soddisfazione che
magari uno si aspettava ad avere una legge in cui non tutti si
riconoscono, diciamocela così, però c'è stato un gruppo di lavoro,
c'è stato uno sforzo importante, coordinato. Anch'io mi unisco a
quello che è un riconoscimento oggettivo alla collega Fontana, che
non ha mollato, perché sennò ci sarebbero stati dei momenti in cui
avrei detto: "ma guarda, proprio non se ne può più", invece,
insistendo e cercando di capire quali erano i punti di contatto che
meglio potevano recepire le varie istanze...perché anche gli esempi
che sono stati portati, Trentino piuttosto che Friuli, partiti un
po' prima, il Friuli partirà adesso, ma i modelli sono questi, con
una variante...poi dopo qualcuno ha detto: "ma qui andiamo a
burocratizzare troppo". Abbiamo detto che si farà il possibile
invece per non andare in quella direzione ed è una sfida. Quello
che stiamo facendo qui oggi è sicuramente un progetto che è una
scommessa, su cui dobbiamo lavorare per migliorare quelle che sono
le modalità con cui la renderemo attiva: questa è la verità, perché
se noi ci ingarbugliamo con quel sistema che diceva prima il
collega Ferrero, chiaramente non diamo un servizio, ma quella è una
cosa da evitare. Siccome è previsto che si stabiliscano le
modalità, io sono convinto che si possano trovare delle modalità
che evitano questi rischi e su quello lavoreremo, faremo in modo
anche di portarla in commissione, in modo che si veda se quella può
essere una via perfetta, corretta, sennò si corregge, è una
questione che è da costruire, qui non è che...anche sugli altri
esempi. Quello che voglio dire comunque è che alla fine qui abbiamo
un testo che poi potrà essere migliorato, ma si parte.
Le Regioni che hanno discusso di questo sono tante, che sono
arrivate al disegno di legge sono poche. Credo quindi che lo sforzo
che noi facciamo in questa direzione vada premiato e premiando il
lavoro di tutti voi, che avete collaborato comunque a predisporre
le basi, "per arrivare ad un risultato che non è pienamente
convincente"...ne prendiamo atto, però riteniamo che su questo ci
sia un lavoro straordinario che è stato fatto e che credo possa
dare comunque una prospettiva e delle risposte. Con questo spirito
io ringrazio tutti e credo e spero che questa legge insieme -
voglio ripeterlo in conclusione - agli investimenti e a quelle che
saranno le logiche che presenteremo adesso nel bilancio per quello
che è lo sviluppo possa poi essere una vera svolta per quella che è
la nostra realtà e per andare, come dicevo a qualcuno, in
controtendenza su quello che è il discorso della disoccupazione.
Grazie.
Presidente
- Grazie. Come concordato, procediamo con
l'articolo 1, per dichiarazione di voto? Non ci sono richieste?
Dichiarazioni di voto sull'articolo 1, la parola al collega
Chatrian.
Chatrian (ALPE) -
Sì, grazie Presidente.
Abbiamo ascoltato attentamente il dibattito, anche perché il
tema è un tema quanto meno non semplice, anzi molto delicato. Il
Presidente inizialmente sembrava quasi convincerci del tutto nella
sua replica che ha fatto poc'anzi...come dicevo, il tema non è
assolutamente semplice e io penso che la collega Morelli, che ha
partecipato attivamente al gruppo di lavoro per il nostro gruppo,
abbia portato sovente, per non dire sempre, il nostro contributo
nelle sedi opportune.
Apro solo una parentesi per chi non era presente: io ho avuto la
fortunata possibilità di partecipare una volta a quel gruppo di
lavoro sostituendo Patrizia. Vi assicuro, Presidente, che si è
cercato di chiudere il cerchio su questa legge, noi abbiamo
motivato...la collega Patrizia ha già motivato la nostra astensione
facendo, diciamo, tutto quello che è stato fatto in questi mesi, vi
assicuro che l'atmosfera era surreale...
(interruzione del Presidente della Regione, fuori
microfono)
...le dico anche che ho sentito, ho ascoltato il collega
Capogruppo Marquis, ho segnato - mi sembra - il passaggio che è
stato un confronto serrato. Bene, io ho presenziato a
quell'incontro, dopo un mandato che si era dato quel gruppo, che si
doveva dare gambe e corso alla legge Provincia di Trento...in
quell'incontro, sfatata la Provincia di Trento, perché il
funzionario, il Coordinatore e i Dirigenti dell'Assessorato ci
hanno detto: "noi non siamo in grado di dare gambe e corso per
mille ragioni". Non voglio neanche entrare nel merito e non c'è
stato nessun confronto serrato, quanto meno una delle tre forze, se
non dire due forze...non c'è stato nessun confronto serrato
all'interno del gruppo consiliare di maggioranza indubbiamente. La
tenacia della collega l'ha già ben esplicitata la collega Morelli e
lo ribadiamo il concetto...il dato politico di questa discussione
quindi...se posso, se possiamo, la situazione è un po'
paradossale...eh, la sintesi che vorremmo, che vorrei fare è un po'
questa: la legge è stata migliorata da chi...migliorata ci
prendiamo...lo metto io...migliorata da chi non la voterà e chi la
voterà, o parte, non è d'accordo nel merito. Termino.
Probabilmente, Presidente Rollandin, se chiedessimo il voto
segreto, ci potrebbero essere delle grandi sorprese, ma non lo
facciamo. Dico questo, non so se ho sintetizzato bene, perché
quella volta lì io ho partecipato al posto della collega
Morelli...assente l'Union Valdôtaine, più assente ancora la Stella
Alpina...e poi la collega Fontana, che invece portava avanti.
Faccio poi ancora un passaggio se può essere utile alla
discussione. Con la collega Fontana abbiamo lavorato in questi
anni, ha detto: "presentate altre leggi che io ci sarò". Collega
Fontana, lei aveva la copertura del Presidente Rollandin, con il
portafoglio questa volta, per questa legge...
(interruzione della Consigliera Fontana, fuori
microfono)
...la minoranza adesso...diciamoci...se posso finire, poi queste
settimane, quando avete deciso di accelerare e in commissione è
stato detto: "no, basta, dobbiamo portarla in aula", la copertura
c'era, punto. Ottimo, presenteremo altre iniziative che vanno in
questa direzione o in altre direzioni.
Termino, dichiarazione di voto: la nostra è un'astensione per
tutti i motivi che le abbiamo detto e per la situazione anche
paradossale che vi ho detto, però - posso dire tranquillamente
questo - ci rimane, mi rimane un grosso e forte dubbio. Non
esistono delle leggi perfette, lo sappiamo, ci mancherebbe, nessuno
è il migliore. La votazione che oggi andrete a fare, cioè approvare
questo provvedimento è proprio il modo migliore per aiutare chi ha
perso il lavoro? Potete lasciarmi questo dubbio, che è un
fortissimo dubbio, perché, nel momento in cui sono saltati tutti
gli schemi in questi cinque o sei anni, Presidente Rollandin, lo
sa, è inutile...però la domanda ci rimane e ci dispiacerebbe che la
risposta fosse purtroppo negativa a questa domanda. Ripeto: è una
situazione paradossale per le motivazioni che vi ho detto prima, ma
soprattutto dal punto di vista politico. Poi, schiettezza per
schiettezza, diciamoci le cose come le pensiamo, come le vogliamo e
dove vogliamo andare, forse è il momento giusto...e magari fra
qualche settimana sarà il momento giusto di affrontare le cose nel
merito...ma dirci le cose che pensiamo e dove vogliamo andare, se
insieme, se separati e dove vogliamo soprattutto portare la Valle
d'Aosta, i valdostani, penso che dobbiamo rendere conto ai
valdostani e non qua dentro. Grazie.
Presidente -
Grazie collega. La parola al collega
Ferrero.
Ferrero (M5S)
- Grazie Presidente.
Sono stati tolti i contributi a fondo perso al commercio,
all'agricoltura, a tutti i settori delle attività economiche e la
novità è un contributo a fondo perso di emergenza, una volta tanto,
in tre anni, per la disoccupazione. La seduta di oggi non è la
seduta del Consiglio del 2015, ma questa potrebbe essere la seduta
di un Consiglio di 20-25 anni fa, perché il metodo è il vecchio
metodo della mancetta, il vecchio metodo di quando si decideva di
dare a tutti la stessa cosa, senza chiedere niente in cambio e poi
ci siamo trovati tutti alla fine col sedere per terra. La stessa
cosa si fa anche in questo caso, non si dà effettivamente una
prospettiva, non c'è la garanzia di una formazione, non c'è
qualcosa in cambio che viene chiesto alle persone, il solito
provvedimento così
spot
, ma per carità, vedremo poi nel
prosieguo quali saranno i risultati. Di certo c'è che noi a questa
seduta di 25 anni fa non c'eravamo e non ci vogliamo essere neanche
adesso, di conseguenza ce ne andiamo e abbandoniamo l'aula e
lasciamo questa seduta che è ritornata indietro nel tempo alla
vostra attenzione e alla vostra votazione, perché qui in questo
caso noi ci esprimiamo sul futuro. Sul passato preferiamo che vi
esprimiate voi che avete una grande esperienza. Grazie.
Presidente -
La parola al collega Gerandin.
Gerandin (UVP) -
Merci Président.
Non avevo intenzione di intervenire, poi la collega Fontana mi
ha chiamato in causa...volevo solo chiarire che non mi sono mai
permesso di dire che all'interno del gruppo non sono state
accettate le osservazioni, anzi io ho detto che, con tutti i limiti
che abbiamo, noi abbiamo cercato di essere propositivi, pur dopo
aver saputo, come ha detto giustamente il collega Viérin, che
pareva fosse l'accordo un accordo più ampio. Quando nelle cose ci
crediamo, per noi non fa differenza, per cui io non mi sono mai
permesso di dire quello e posso confermare che la disponibilità c'è
stata fino all'ultima commissione, a me quello che dispiace è una
cosa: io ho posto un problema e avrei gradito che qualcuno mi
rispondesse, soprattutto lei perché noi abbiamo fatto le battaglie
insieme. Io mi ricordo l'altra finanziaria, quando abbiamo provato
a fare emendamenti sul
post natale
e quant'altro. Avrei
gradito che qualcuno mi spiegasse la differenza tra chi ha 5 mila
di ISEE e prende una parte di questo contributo, di questo
una
tantum
, chiamiamolo così, e chi ha 6 mila di ISEE e gli
chiediamo 170 euro per mandare un bambino all'asilo nido,
spiegatemi la differenza! Io è questo che non riesco a capire.
Quando si è detto di fare un ragionamento complessivo, era perché
avevamo voglia di trovare una soluzione anche a questo, invece su
questo no, avete taciuto su questo! Non avete mai schiacciato il
pulsante su questo! Qual è la differenza tra 5 mila euro di ISEE
che gli diamo un contributo e 6 mila euro che gli chiediamo 170
euro? Che è un lavoratore solo, una ragazza madre, può essere una
divorziata, può essere quello che vuoi. Io ritengo questo
vergognoso, perché chiedere 170 euro ad una persona che ha 6 mila
di ISEE è vergognoso: questa è la differenza. Da lei, Presidente,
visto che lei è attento ai conti e ci ha detto di queste difficoltà
finanziarie, mi aspettavo che mi dicesse, mi rispondesse...perché
non avete aspettato la finanziaria dello Stato prima di mandare
avanti questo che rischiamo di fare un doppione...lo vedremo se è
un doppione...allora perché avete presentato l'emendamento? In
previsione...per evitare che sia un doppione...
(interruzione del Presidente della Regione, fuori
microfono)
...no, ma per la carità, siete previdenti, ma io questo le
chiedo: in questi momenti di difficoltà finanziaria cosa cambiava
aspettare un mese o due mesi? Cosa cambiava? Avremmo eventualmente
evitato di creare delle false attese e soprattutto di impegnare
delle risorse che sono fondamentali in questo momento. Penso che
lei lo riconoscerà su questo il momento di difficoltà: parlo a lei
perché sono convinto che lei della situazione economica ne è
cosciente, tanti altri no.
Presidente
- Grazie. La parola al Consigliere Laurent
Viérin.
Viérin L. (UVP) -
Sì, un po' come il collega
Gerandin...beh, intanto per dichiarazione di voto, avevamo pensato
di essere stati chiari nel primo intervento, ma probabilmente
repetita iuvant
, e vorremmo esprimere bene perché - e
pensiamo anche di averne il diritto - ci asteniamo su questo
provvedimento. Intanto perché siamo contro il populismo degli uni e
il populismo degli altri e adesso non è che chi non vota questa
legge è contro l'aiuto ai deboli, contro l'aiuto a chi fuori non
arriva a fine mese, allora, un po' di umiltà da parte di tutti per
rispettare le posizioni e l'onestà intellettuale di chi è venuto
qui e ha argomentato da un punto di vista politico...non mi
riferisco a lei Presidente... Tutti hanno riconosciuto alla collega
Fontana il lavoro che ha fatto, noi non ce la sentiamo di essere
attaccati nelle persone di chi ha fatto parte del gruppo di lavoro,
di chi ha speso energie e tempo per questa legge e di chi viene qui
e spiega, da un punto di vista politico, perché ci asteniamo. Noi
non vogliamo passare come quelli, a seguito del suo intervento, che
sono contro l'aiuto ai deboli, perché lo sappiamo tutti che c'è
gente che non arriva a fine mese, ma sappiamo anche tutti che nel
bilancio scorso l'inclusione sociale prevedeva questi fondi e anche
quelli alle imprese, che non sono arrivati, perché era un fondo
unico di 6 milioni. Abbiamo fatto una riunione di là col
Presidente, coi nostri emendamenti e ci era stato detto:
"nell'inclusione sociale possiamo fare rientrare la questione del
reddito minimo garantito - come lo si vuol chiamare - ma anche lo
sviluppo e il rilancio economico": ecco perché - e lo spieghiamo di
nuovo - ad onor del vero noi avremmo gradito anche da un punto di
vista temporale che questa misura arrivasse insieme al bilancio per
essere rassicurati nel fatto che c'erano queste misure, ma anche
altre misure. Sarà una misura che durerà nel tempo? Lo vedremo nel
bilancio, se ci saranno i fondi, benissimo, viva, ma noi vorremo,
vorremmo che quei fondi fossero utilizzati anche per creare
crescita, sviluppo e aiutare chi ha bisogno, prima di creare il
disagio, nell'aiutarlo...avendolo mandato a casa, per sintetizzare.
La mano tesa che noi abbiamo voluto dare nei nostri interventi
quindi purtroppo non è stata capita e ce ne dispiace e, come
sempre, forse ogni tanto bisogna essere un po' più duri, così
magari uno capisce.
Allora, noi semplicemente difendiamo la nostra posizione e non
pensiamo di essere obbligati a fare cose che nemmeno quelli della
maggioranza vogliono fare, che però sono obbligati a tacere, e
l'hanno detto bene i colleghi. Allora, almeno noi, che abbiamo la
libertà di poterci esprimere con un'astensione, che non è un voto
contrario, non è uscire...e dire: "benissimo, è un riconoscimento
ad un lavoro, ma con riserva". E noi speriamo...non siamo qui ad
aspettare il bilancio per dire: "ecco, avete tolto qui e non ci
sarà per l'anno prossimo e invece un mese fa avete dato senza
capire ancora dove investivate", ma almeno rispettate la nostra
posizione, che vuol dire: calma, noi vogliamo vedere le carte tutte
assieme prima di esprimerci su un provvedimento, assieme alla
questione politica, che vi siete creata tutta tra di voi, quindi va
bene anche...anzi, viva il Consiglio, dove ci si parla tra
appartenenti alla stessa maggioranza e c'è un po' di
trasparenza.
Noi quindi ribadiamo il nostro voto di astensione, ma ha fatto
bene il collega Chatrian e altri...per dire che siamo favorevoli ad
andare verso una certa direzione, ma vogliamo che questo sia tutto
incluso in un discorso di rilancio della nostra economia, della
nostra comunità per aiutare quello più debole, ma anche quello che
produce, cercando di evitare di mettere uno contro l'altro,
cercando di evitare il populismo, qualunque esso sia, perché noi
siamo effettivamente convinti che in questo momento non ci sia
nulla di peggiore che cercare di fare degli
spot
tanto per
farli. Allora, non avendo una visione d'insieme, non avendo
contezza completa di quello che succederà, ci permettiamo di
astenerci, con riserva, semplicemente perché crediamo che la nostra
comunità in questo momento viva veramente un momento di difficoltà,
e ne siamo tutti consapevoli, e vorremmo tutti partecipare, come
qualcuno è riuscito a fare inserire questo reddito minimo garantito
all'interno di una previsione di bilancio, che sia l'anno scorso,
quest'anno, va bene, era un esempio, quello degli asili nido, lo ha
spiegato bene Gerandin, ma noi vorremmo che anche altre proposte
che sono arrivate da questi banchi possano essere nella medesima
direzione inseriti in un procedimento di revisione di un modello
valdostano a cui tutti abbiamo il diritto e il dovere di
contribuire. Grazie.
Presidente
- Grazie collega. Non vedo altre richieste di
dichiarazioni di voto, procediamo a votare l'articolo 1. La
votazione è aperta. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertin, Bertschy, Certan, Chatrian, Fabbri,
Gerandin, Grosjean, Morelli, Nogara, Roscio, Rosset, Laurent
Viérin)
Il Consiglio approva.
Passiamo alla votazione dell'articolo 2. Sull'articolo 2 c'è
l'emendamento della Consigliera Fontana. Possiamo quindi votare
l'emendamento? Si vota l'emendamento n. 2. Posso dare lo stesso
risultato? Stesso risultato. Votiamo ora l'articolo 2: stesso
risultato. Pongo in votazione l'articolo 3, perché il collega La
Torre mi ha chiesto di votare...prego colleghi. La votazione è
chiusa.
Presenti: 33
Votanti: 20
Favorevoli: 20
Astenuti: 13 (Bertin, Bertschy, Certan, Chatrian, Fabbri,
Gerandin, Grosjean, La Torre, Morelli, Nogara, Roscio, Rosset,
Laurent Viérin)
Il Consiglio approva.
Passiamo all'articolo 4. Mettiamo in votazione l'articolo 4. I
colleghi sono pregati di votare. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertin, Bertschy, Certan, Chatrian, Fabbri,
Gerandin, Grosjean, Morelli, Nogara, Roscio, Rosset, Laurent
Viérin)
Il Consiglio approva.
Siamo all'articolo 5, qualcuno chiede la parola? Stesso
risultato? Stesso risultato. Articolo 6: stesso risultato. Articolo
7: stesso risultato. Articolo 8: stesso risultato. Articolo 9:
stesso risultato. Articolo 10: stesso risultato. Articolo 11:
stesso risultato. Articolo 12: stesso risultato. Articolo 13:
stesso risultato.
Poniamo in votazione adesso l'intero disegno di legge. La
votazione è aperta. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertin, Bertschy, Certan, Chatrian, Fabbri,
Gerandin, Grosjean, Morelli, Nogara, Roscio, Rosset, Laurent
Viérin)
Il Consiglio approva.
I lavori per questa sera sono chiusi e riprenderanno domani alle
ore 9. Grazie a tutti.
---
La seduta termina alle ore 21,20.
