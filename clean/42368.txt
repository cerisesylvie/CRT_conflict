Classificazione
ASSISTENZA SANITARIA E OSPEDALIERA
BILANCIO E CONTABILITA' REGIONALE



Oggetto del Consiglio n. 1204 del 25 giugno 2020 - Resoconto
OGGETTO N. 1204/XV - Discussione generale sul D.L. n. 60:
"Assestamento al bilancio di previsione della Regione Autonoma
Valle d'Aosta/Vallée d'Aoste per l'anno 2020 e misure urgenti per
contrastare gli effetti dell'emergenza epidemiologica da
Covid-19".
Rini (Presidente) -
Alla presenza di 35 Consiglieri,
riprendiamo i lavori. Ricordo che c'è stata l'illustrazione dei
relatori, quindi dichiaro aperta la discussione generale. Chi
intende prendere la parola? In discussione generale la parola al
presidente Testolin.
Testolin (UV)
- In maniera forse un po' anomala rispetto
allo sviluppo che abitualmente hanno le discussioni generali, mi
permetto d'introdurre questa riunione del Consiglio regionale, in
un momento particolarmente complesso che ci ha visti lavorare in
questi giorni, tutti, indistintamente, per cercare di trovare i
percorsi che più ci permettano di svolgere una discussione serena
in merito al disegno di legge presentato dalla Giunta. Io in questa
circostanza mi permetto d'intervenire, evidentemente a nome del
Governo regionale, ma anche dei Gruppi consiliari che appoggiano
questo Governo e di cui questo Governo fa parte, Gruppi che
ringrazio per la collaborazione che hanno dato in questi mesi per
cercare di sostenere, al pari di ogni altro Consigliere, di ogni
altra persona che nella nostra regione si è messa a disposizione,
ognuna nel suo ruolo, per dare delle risposte, risposte che
avrebbero potuto essere qualche volta diverse, qualche volta
migliori, qualche volta potevano essere delle non risposte,
potevano essere delle risposte più efficaci o meno.
Evidentemente abbiamo vissuto un percorso che, nel bene o nel
male, ci ha arricchiti in questa tragicità, una tragicità che oggi
ci troviamo ad analizzare sotto uno dei punti di vista più
importanti: cercare, attraverso le nostre decisioni, di rilanciare
un tessuto economico che ci vede tutti coinvolti, con le nostre
famiglie, con i nostri amici, con i nostri conoscenti. Un percorso
che abbiamo cercato di affrontare, tutti, molto seriamente. Abbiamo
scelto una strada che probabilmente poteva essere diversa, ma non
per questo meno efficace, una strada che è stata rappresentata
nella sua puntualità dall'intervento dei relatori di questo disegno
di legge, dal collega Lavevaz e dal collega Peinetti, nelle sue due
anime principali, cioè gli interventi messi a disposizione di
quest'Aula per la discussione.
Un disegno di legge che ha coinvolto tutti i rappresentanti del
Governo regionale, in un confronto esterno con tutte le
associazioni, un confronto che è stato serio, che è stato anche,
per certi versi, frutto di un doppio binario di confronti e quindi
ha attinto anche da tutta una serie di indicazioni emerse
attraverso i dialoghi tra la II Commissione e le stesse
associazioni di categoria e gli stessi portatori d'interessi. Un
discorso che è poi stato analizzato alla luce di quelli che si
considerano i bisogni e le indicazioni che questo disegno di legge,
che questo Governo, ha cercato di mettere a disposizione per una
discussione.
Un Governo che evidentemente non ha i numeri per sostenere da
solo questo disegno di legge, ne siamo ben coscienti, abbiamo
verificato sulla nostra pelle l'assenza di una maggioranza che
possa sostenere, a prescindere, la presentazione di una proposta
che possa anche non tenere conto di altre indicazioni. In questo
momento non è così, ne siamo assolutamente coscienti, ed è anche
per questo che abbiamo cercato di condividere le iniziative
attraverso un primo passaggio, il 15 maggio, con la Commissione,
con la quale si sarebbe potuto intraprendere un percorso di
condivisione e di analisi puntuale fin da subito, ma si è poi
scelto di fare scaricare al Governo una proposta sulla quale poi
apportare le giuste modifiche, i giusti arricchimenti, le giuste
correzioni.
Ecco, penso che il lavoro fatto anche in questi due-tre giorni
vada proprio in questo senso. Il Governo e i Gruppi che sostengono
questo disegno di legge hanno cercato di disegnare una filosofia
che possa adattarsi alle esigenze del nostro territorio, alle
nostre molte innumerevoli piccole aziende sul territorio composte
da poche unità di lavoratori, da imprenditori che vivono
quotidianamente il territorio che hanno bisogno di risposte il più
possibile concrete e anche scaricabili a terra - è stato detto più
volte in quest'aula anche nei confronti tra di noi - aziende che
hanno bisogno di sentirsi sostenute.
Il disegno di legge ha cercato di dare indicazioni forti di
attenzione alle possibilità di condividere il percorso di crescita
e di rilancio anche con gli enti locali che sono i primi
conoscitori delle necessità dei nostri cittadini, che vivono
quotidianamente e che hanno vissuto con noi questi cento giorni di
criticità dal punto di vista sanitario, che hanno condiviso con noi
le problematiche quotidiane e che condivideranno, se quest'Aula lo
riterrà opportuno, anche il percorso di rilancio del nostro
territorio.
E poi si è cercato di trovare una soluzione che desse risposte
il più possibile equilibrate a tutti i settori produttivi con delle
iniziative che sono anche innovative, che sono state frutto di
confronto dei colleghi di Giunta con le associazioni, perché ognuno
ha cercato di trovare le strade da percorrere in modo collegiale -
così come collegiale deve essere il confronto sereno - e
soprattutto, io direi, nei modi ancor prima che nelle iniziative
che questo Consiglio deve dare capacità di sviluppare; questi
giorni ci permetteranno d'intervenire puntualmente su ogni singolo
articolo di una legge che ne prevede un'ottantina, articoli che
sono tutti opinabili ma che, come dicevo prima, nascono da una
filosofia che è cercare di dare delle risposte. Risposte che non
tutti vediamo evidentemente allo stesso modo e che in quest'Aula
dovranno trovare una sintesi per poi essere rilanciate con
efficacia nei prossimi giorni, nelle prossime settimane.
Abbiamo cercato di fare tesoro degli errori o delle inattenzioni
o delle mancanze di conoscenza che qualche volta hanno frenato
l'efficacia dei provvedimenti normativi precedenti, riscontrando
delle criticità tecniche poi nella loro attuazione. Abbiamo cercato
di portarci avanti; è chiaro che se il disegno di legge sarà
totalmente trasformato, bisognerà rivedere i lavori di
post-approvazione della norma che hanno cercato di creare già le
delibere attuative e i supporti tecnologici che possano aiutare a
mettere a terra, come si dice in questo periodo, le misure che
verranno approvate.
È un disegno di legge che ha bisogno di tutta l'attenzione, di
tutto il tempo necessario per essere dibattuto, è un disegno di
legge che vuole, almeno per una volta, essere il più condiviso
possibile, perché quando si scrive qualcosa si è sempre più
convinti che quello che si è fatto possa essere un buon risultato;
visto da un'altra angolazione si vedono invece delle sfumature,
delle zone d'ombra che possono essere evidentemente colmate da
altri punti di vista, da altre informazioni, da altre valutazioni.
Speriamo che sia questo il percorso che oggi si voglia adottare per
approvare, con la massima serietà, un disegno di legge che vale 161
milioni di euro e che vuole essere veramente un punto della
ripartenza e della credibilità di quest'Aula e di coloro che ne
fanno parte.
Questo era lo spirito con il quale volevamo iniziare questa
seduta, ringraziando sinceramente l'attività svolta in questi
giorni dai vari Gruppi consiliari, anche al di fuori delle
procedure standard che caratterizzano generalmente i lavori di
quest'Aula, con la collaborazione delle strutture
dell'Amministrazione regionale che si sono rese disponibili a
condividere e a cercare di migliorare e di mettere tutti noi nelle
condizioni di esprimere al meglio le nostre idee, i nostri punti di
vista.
Buon lavoro a tutti noi nella speranza che esca una legge
approvata a favore di tutti i Valdostani.
Presidente -
Ha chiesto la parola il collega Aggravi,
prego collega.
Aggravi (LEGA VDA) -
Io la ringrazio, Presidente, per
quest'introduzione, perché ha detto una cosa molto importante:
"ognuno ha fatto il suo lavoro" e la ringrazio perché non sapevo
come iniziare questo mio intervento e lei mi ha dato il "la" per
esporre il nostro lavoro e anche fare chiarezza su alcune
polemiche, alcune incomprensioni, alcuni messaggi che sono passati
male, soprattutto nella stampa, perché noi abbiamo fatto il nostro
lavoro e, come spesso è successo, è un lavoro che, sotto alcuni
aspetti, è antitetico, diverso dalle proposte che sono state fatte.
È già successo, non è una novità. Quindi volevo fare delle
precisazioni, fornire dei dettagli e specificare quello che abbiamo
fatto, perché quello che abbiamo fatto non è un gioco politico;
noi, quando abbiamo fatto giochi politici, lo abbiamo detto in
maniera molto trasparente. Se vi ricordate, un anno fa, quando ci
fu quella valanga di emendamenti presentati per evitare che alcune
leggi importanti passassero con colpi di maggioranza o al di là
delle Commissioni, noi lo abbiamo detto, lo abbiamo fatto apposta
per raggiungere - secondo noi - un obiettivo maggiore, siamo stati
trasparenti.
In realtà questa volta abbiamo fatto una cosa diversa, abbiamo
proprio cercato di presentare delle alternative, nella maniera che
sappiamo e possiamo fare, e qui voglio andare nel dettaglio,
proprio perché riteniamo utile che ci sia una sintesi, poi sarà il
voto a decidere, ça va sans dire, quale sarà la strada che prenderà
questo DDL, ma è bene considerare come è nato questo DDL, come sono
nate le nostre proposte.
Noi arriviamo da un percorso un po' strano, nel senso che nello
scorso Consiglio si approvarono anche degli ordini del giorno, dove
c'erano due principali obiettivi prima di arrivare alla legge di
assestamento: una legge sanitaria e una potenziale legge per
l'utilizzo di risparmi spesa.
Perché dico questo? Sul discorso sanitario è importante perché,
lo sappiamo, stiamo ancora vivendo una situazione di emergenza,
direi di vera e propria guerra sanitaria più che emergenza
sanitaria, e che tra l'altro si sta sviluppando in maniera anche
molto strana in tutto il mondo, perché, questo va detto, poi non
vorrei fare delle considerazioni sulle prese di posizione del
massimo organo sanitario mondiale che, a mio giudizio, non aiuta la
gestione complessiva della comprensione di questa malattia, però
questa legge sanitaria si è sostanzialmente arenata, o comunque ha
avuto un limite o comunque in Commissione non è uscita e non ha
avuto uno sbocco. Ci sono state delle situazioni molto strane, la
querelle su Saint-Pierre che non è conclusa, la querelle sui
tamponi che non è conclusa, una serie di scelte che, a nostro
giudizio, andavano al di là di quelli che erano sia le possibilità
sia i doveri di questo Governo regionale e soprattutto di questo
Consiglio, e sui doveri del Consiglio poi toccherò anche un altro
aspetto più avanti che credo molto importante.
Sul discorso sanitario abbiamo detto e diremo tante cose.
All'interno di questa legge troviamo un capo interamente dedicato
che però, a nostro giudizio, ancora non dà una linea di come
s'intenda uscire o comunque, sempre nelle possibilità della
prorogatio,
gestire l'emergenza sanitaria.
Sul discorso dei risparmi, ricordo un ordine del giorno che
presentai, e non solo io, e fu votato, i risparmi ce li troviamo
nell'assestamento. Il fare presto, che è
leitmotiv
di molti
e di tutti noi che già siamo in campagna elettorale, in realtà si
poteva fare anche prima però, ripeto, è una scelta, è un clima,
forse una legge a metà strada si poteva fare. L'assestamento, si
sa, è onere della Giunta, la Giunta ha fatto il suo percorso, ha
predisposto e ha proposto un testo e poi è iniziato, appunto, il
suo percorso.
Sull'iniziativa legislativa della Giunta vorrei dire due cose,
perché la legge 5 - sono un Commissario della II Commissione, sono
un firmatario di quella legge - è nata in seno al Consiglio.
Ora io sono molto preoccupato di certe derive di alcuni savants
du pays -
le tite grousse
come diciamo in Valdigne - che
hanno preso delle posizioni dove, addirittura, si vede quasi come
non positiva l'iniziativa consiliare. Perché dico questo? Perché
l'assestamento è un atto dovuto della Giunta e il Consiglio fa le
sue valutazioni, la Commissione fa la sua valutazione. Per quanto
riguarda le altre leggi d'iniziativa, lo dissi all'epoca, lo
ripeto, la legge 5 è nata da una inazione - ripeto, a nostro
giudizio, poi ognuno ha le sue visioni - da parte della Giunta.
C'era la necessità di fare presto, c'era la necessità di dare una
risposta, la gente lo chiedeva. È stato fatto.
A me quello che preoccupa è proprio questo tentativo che non
capisco da dove nasca ma mi preoccupa perché chi lo dice non è un
chiunque ma è qualcuno (che presiede una Commissione che ha avuto
una vita travagliata ma che ha un certo spessore) che fa anche
delle considerazioni su ciò che è emergenza e ciò che non è
emergenza ed è legato comunque anche a parte di questa legge.
Io poi - l'avrei detto nelle comunicazioni iniziali ci fossero
state - voglio dare un messaggio al, seppure in prorogatio,
Presidente del Consiglio: chiederei di fare luce con la persona che
ha detto certe cose alla stampa riguardo alle funzioni ispettive
del Consiglio. Io ritengo molto grave che qualcuno al di fuori,
chiunque sia, sappia quali sono i 116 che questo Consiglio fa
perché, fino a prova contraria, siamo pagati per lavorare e il
sottoscritto - e penso tutti - ha lavorato, e le funzioni ispettive
sono parte del lavoro. Limitare le funzioni ispettive vuol dire
limitare i lavori dell'Assemblea, vuol dire limitare le prerogative
dei Consiglieri, vuol dire limitare le prerogative del massimo
organo democratico di questa regione, che per me è qualcosa di più
di una regione. Quindi le chiedo ufficialmente di fare al più
presto chiarezza su questo, perché è molto grave, soprattutto
perché non l'ha detto Stefano Aggravi, l'ha detto qualcuno di molto
più importante.
Riguardo al percorso di questa legge, io lo farei iniziare già
in aprile quando fu creata la task-force dell'Amministrazione, una
task-force - e qui sono le cose strane di questa prorogatio - che
addirittura aveva delle competenze quasi simili a quelle della II
Commissione, e qui c'è un qualcosa di strano che chi si occupa di
diritto dovrebbe verificare. Può un organismo tecnico avere
competenze similari a un organo amministrativo politico come la II
Commissione? Ecco, questo è un argomento che magari potremmo
chiedere a chi insegna diritto, io purtroppo ho studiato economia,
quindi sono poco esperto, però riguardo la task-force parliamo
della fine di aprile. Bene, questo lavoro arriva il 15 maggio con
una bozza in cui era contenuto, se vogliamo, il cuore di quello che
poi sarà il documento ufficiale, un documento ufficiale che viene
depositato il 9 giugno. Io mi chiedo che cosa sia successo in
questo tempo. Quello che spiace è che alcuni elementi contenuti
all'interno di quella bozza erano anche frutto delle audizioni
fatte dalla II Commissione, qualcos'altro no, e questo è anche
parte del perché noi poi abbiamo fatto una controproposta di cui
poi parlerò. Ma che cosa è successo? Perché riunioni,
condivisioni... addirittura abbiamo associazioni di categoria che
dicono "non sapevamo più con chi stavamo parlando" e, secondo me,
questo non ha aiutato il percorso del confronto con le parti
sociali e con chi soprattutto, ovviamente, rappresenta il
territorio.
Riguardo al testo che poi è arrivato - lo dico ma non con
polemica, lo dico in maniera analitica - sinceramente mi aspettavo
di vedere qualcosa di più, perché tra il 15 di maggio e il 9 giugno
ho visto poche modifiche, peccato.
Noi che cosa abbiamo fatto? Abbiamo proposto una visione
alternativa, è già successo, abbiamo analizzato il DDL e abbiamo
pensato a dare una visione che non fosse, io lo dico perché sono
nuovo, una visione vecchia di riempimento di capitoli di spesa o di
tacconamenti, ripeto, tranne alcune misure che infatti vedete non
sono oggetto né di abrogazione né di pesante modifica da parte dei
nostri emendamenti, perché questo va detto, non è che noi ci siamo
divertiti ad abrogare qua e là delle cose o a tacconare, abbiamo
cercato di dare un filo logico al nostro obiettivo. Un filo logico
che idealmente va al di là del 17 di agosto. Perché dico il 17 di
agosto che magari possono sembrare due giorni dopo ferragosto? Ma
perché il 17 di agosto a oggi, al quadro di oggi, termina il blocco
dei licenziamenti, la famosa "Norma salva INPS". Quello che
succederà dopo non lo sa nessuno ma quello che ci si aspetta è che
ci saranno molti licenziamenti, ci saranno molti disoccupati, e se
non avverrà il 17 avverrà un po' più in là, perché speriamo, se Dio
vuole, che la stagione estiva qualcosa porti ma non porterà
sicuramente una soluzione rispetto ai problemi che gli strascichi,
o meglio, che la vera crisi economica porterà, perché non è adesso
la vera crisi, sarà dopo!
Noi abbiamo cercato di guardare più in là, noi abbiamo cercato
di dare delle priorità diverse, delle soluzioni diverse, e abbiamo
anche lasciato in alcune soluzioni, proprio per andare incontro
alla necessità di snellezza, lo strumento della delibera di Giunta
con ovviamente il parere delle Commissioni perché, ripeto, siamo
pagati per lavorare, però c'è quella possibilità.
Per noi la soluzione non è soltanto fatta di asfalti, e lo dico
in senso più di uso dialettico che di termini, e qui arrivo
all'oggetto del contendere. È vero, la nostra norma, per grosso, va
a pescare su grossa parte delle risorse date agli enti locali, ma
sia ben chiaro - perché sui giornali è stato esposto male - che noi
non tagliamo nulla di ciò che è già stato dato e che deve essere
dato agli enti locali. Noi riteniamo, ma modestamente, che ci siano
altri modi per rilanciare l'economia, modi che non passino
necessariamente dagli enti locali e abbiamo cercato di dare una
ratio
, e mi spiace poi leggere che questa scelta - questa
proposta, perché ancora deve essere votata da questo Consiglio - è
stata vista come un evidente tentativo di scardinare il sistema
degli enti locali da parte di forze sovraniste.
Allora chi ha detto questo probabilmente ha nostalgia del
sovrano, però è anche stato abbandonato dal sovrano per cui si
dovrebbe fare un esame di coscienza, forse lui pensa di essere un
nuovo sovrano, però io penso che l'unico sovrano che ci sia in
Valle d'Aosta sia il popolo valdostano, che farà le sue scelte.
Nessuno ha scardinato il sistema degli enti locali, anzi; voglio
ricordare che queste terribili forze sovraniste... o meglio,
all'interno degli 11 -perché poi non parliamo di diritto in questo
momento o di filosofia, quello lo lascio alla collega Pulz e al
collega Distort - c'è gente che ha firmato una proposta di modifica
della legge 6 che non va assolutamente verso una visione sovranista
dell'autonomia degli enti locali, perché qua dobbiamo anche
capirci. Qualcuno è stato favorevole alla legge 6, qualcuno è stato
favorevole al taglio degli stipendi dei Sindaci, qualcuno è stato
favorevole a togliere l'elezione diretta del Sindaco, qualcuno è
stato favorevole nel passato al rastrellamento degli avanzi che fu
fatto da chi non era sovranista, non entro nel discorso del
sovranismo, sennò starei qua troppo a parlare, e oggi cosa chiede?
Che la legge 6 venga riformata, che gli stipendi vengano aumentati
- già lo sono stati - e che l'elezione diretta venga ripristinata,
e lo è stato fatto; sugli avanzi mettiamoci un po'
à côté,
perché comunque ci sono. Quindi anche gli enti locali stessi
dovrebbero dirci che riforma hanno in testa di loro stessi perché
ricordo che quando fu discusso il discorso della legge 6, non ci fu
una proposta concreta da parte degli stessi enti locali. Quindi
siamo tutti in campagna elettorale, anche i Sindaci.
Per noi il rilancio dell'economia non passa dalla somma urgenza,
per noi il rilancio dell'economia passa dalla libera impresa e io
lo dirò sempre: tra l'ente pubblico e la libera impresa preferisco
la libera impresa. Questo è un punto di vista e mi spiace
tantissimo che si parli anche di rispetto nei confronti del
Presidente dei Sindaci. In II Commissione, il sottoscritto, lo
potete vedere dai verbali, ha più volte chiesto alla rappresentanza
dei Sindaci quali fossero le necessità dei Sindaci, le risposte
purtroppo sono state magre. Se il Presidente dei Sindaci ha fatto
un accordo con chi rappresenta il Governo, io sono contento per
lui, però sinceramente questo è un Consiglio sovrano, deputato a
prendere delle scelte, perché altrimenti sciogliamo il Consiglio,
lo chiudiamo, lasciamo una Giunta, i Sindaci magari si
sostituiscono a noi, e potrebbe anche essere interessante magari
discuterne, magari dando una consulenza al solito savant che fa le
interviste.
Sono anche contento invece che qualche Sindaco abbia detto la
verità e che il discorso dei licenziamenti sia stato citato. E qui
entro nel termine: io voglio ricordare che, criticabile quanto è
criticabile la nostra proposta, comunque noi abbiamo aggiunto
qualcosa come 13 milioni dei 16 milioni e 500 che vorremmo spostare
per il rilancio del turismo, per il rilancio dell'occupazione, per
il mantenimento dei livelli occupazionali - poi se sarà occasione
comunque lo espliciteremo - e, soprattutto, per il rifinanziamento
di una misura molto importante di cui purtroppo la proposta della
Giunta si è completamente dimenticata che è quella dei mutui
agevolati Finaosta, il cui plafond è stato riempito - forse quella
misura è stata molto più apprezzata di altre dal mercato - e questo
pesa più di 13 milioni.
Voglio ricordare che un terzo delle famiglie valdostane, ce l'ha
detto Banca d'Italia, non ha un contratto a tempo indeterminato.
Questo vuol dire che dopo il 17 di agosto
tout est
possibile.
Soprattutto, il picco dei licenziamenti non c'è
stato, perché? Perché c'è il blocco dei licenziamenti e perché le
cose arrivano sempre dopo! La cosa peggiore, che ci preoccupa, è
che davvero si rischia che l'apice della disoccupazione arrivi nel
momento di maggior prorogatio di questo Consiglio, ovvero quando
saremo tutti in campagna elettorale o saremo in piene trattative (o
saranno, coloro che ci sostituiranno) per fare un nuovo Governo.
Noi abbiamo provato a fare questa proposta e mi spiace anche che
all'interno degli enti locali ci sia chi abbia detto semplicemente
e bollato questa proposta come una semplice ricollocazione altrove
di risorse, anche perché diciamo che chi ha fatto quelle
affermazioni è una
double chaise
, cioè siede anche nel CdA
della Finaosta e questo mi preoccupa, considerando il fatto che la
Finaosta è molto importante; ma si sa, questo Governo, non me ne
vogliate, durante l'epidemia ha fatto a Finaosta quello che il
Coronavirus spesso fa ai polmoni, e abbiamo visto di tutto e di
più.
Io quello che volevo dire è che quando sono arrivato qua, e l'ho
vissuto sulla mia pelle, ho detto che c'era un qualcosa in più
rispetto alla bagarre politica o alle differenze politiche, anche
perché la geografia politica valdostana è sempre più complicata,
non che prima fosse semplificata, perché siamo bravissimi a
complicarci, però c'è un vecchio e un nuovo, perdonatemi, non ho
ancora trovato dei termini diversi, ma ci sono due scuole di
pensiero.
Bene, noi abbiamo cercato di rappresentare una nuova scuola di
pensiero, il problema si ripresenta perché l'abbiamo già visto. Poi
ci saranno buoni e cattivi, ci saranno amici degli enti locali e
nemici degli enti locali, ma vorrei invitarvi a ragionare su quello
che ho detto prima, però io penso che questa proposta demarchi una
linea - non dico del Piave ma del Don, così almeno siamo in una
località molto più fredda che assomiglia alla Valle d'Aosta - tra
il vecchio e il nuovo.
Quindi io penso anche che come andrà su quell'articolo ma anche
sul complessivo demarcherà una proposta che vuole guardare un po'
più in là rispetto al momento e che soprattutto potrebbe anche
essere frutto, con alcune di quelle misure, di un rifinanziamento,
perché, non dimentichiamocelo, ci sono comunque degli utili di
società partecipate che sono risorse importanti, poi sarà il
Consiglio che dovrà valutare cosa fare e il Governo valutare le
proposte da fare, ma noi abbiamo cercato di avanzare una proposta
che guardasse un po' più in là al momento diciamo dell'emergenza o
comunque anche in vista delle elezioni. Abbiamo pensato di dare una
soluzione e soprattutto di cercare soluzione a dei problemi che
purtroppo non sono nati oggi e non sono nati coll'epidemia perché
il Covid altro non ha fatto che amplificare gli effetti di problemi
che c'erano, soprattutto sul mercato del lavoro, sul tessuto
economico, giustamente il collega Testolin parlava delle
micro-imprese, infatti il bonus per il mantenimento dei livelli
occupazionali noi l'abbiamo parametrato sulle imprese al di sotto
dei 15 addetti, che sono molto più in difficoltà perché sappiamo
che quelle più grandi hanno degli strumenti maggiori, siamo
diventati tutti esperti di Cigo, Cig e quant'altro.
Abbiamo cercato appunto di guardare ai soggetti più deboli,
perché i problemi in realtà non sono nuovi, sono stati amplificati
e rischiano di esserlo ancora di più in un momento terribile che
sarà proprio quello in cui le poche misure strutturali che il
Governo centrale ha proposto e i troppi rimandi che ha fatto alle
Regioni, perché comunque su tante scelte il Governo centrale ha
gravato le stesse Regioni, rischiano di essere inefficaci per un
momento che idealmente io ho citato essere il 17 di agosto, ma sarà
nella seconda parte della stagione estiva verso l'autunno. Speriamo
che l'autunno dell'economia valdostana non diventi un lungo inverno
dal quale sarà difficile uscire e al quale comunque chi verrà dopo
di noi, che la fa tanto semplice, dovrà far fronte e allora lì si
vedrà davvero se questo scontro tra il vecchio e il nuovo avrà
soluzione oppure sarà nuovamente uno scontro tra il nuovo e il
vecchio troppo vecchio.
Presidente -
Collega Aggravi, mi consenta solo un
intervento sul richiamo che giustamente ha fatto sulla questione
apparsa sugli organi di stampa. Io credo che questa Presidenza
abbia già ha preso una posizione molto chiara sulla questione
dell'accesso agli atti. Inquieta abbastanza sentire e leggere
determinate prese di posizione, ci si chiede un po' a che titolo
anche vengano prese, soprattutto visti i ruoli ricoperti. Quello
che mi posso augurare è che chi ha scelto di seguire una strada
così preoccupante per la democrazia tutta nella nostra regione, lo
abbia fatto nella sua veste di politico e non nella sua veste di
giurista, perché altrimenti l'inquietudine si aprirebbe anche su
altri fronti.
Per quanto riguarda invece la questione dell'accesso agli atti,
come dicevo, noi avevamo già espresso un parere dove ovviamente in
Consiglio - finché sarà operativo, prorogatio o meno - giustamente
chi è pagato, chi è eletto, chi è operativo, svolge e assolve le
proprie funzioni, in primis quella ispettiva, quindi su questo è
chiara la posizione di questa Presidenza.
Ha chiesto la parola il collega Cognetta, prego collega.
Cognetta (Vdalibra) -
Ho ascoltato con attenzione quanto
detto dal Presidente Testolin perché ha ammesso una cosa lampante,
ovvero che non c'è una maggioranza definita e quindi questo
provvedimento di legge che deve essere votato, comunque sia, ha
bisogno di qualcuno che lo voti. Ora questo era chiaro già da
qualche mese, Presidente, mi permetta di ricordarglielo, ma
sostanzialmente chi ha lavorato al Governo pare che di questa cosa
se ne sia dimenticato completamente. Voi avete dimostrato nei
fatti, oltre che nelle parole, in più e più occasioni, di lavorare
come se aveste una maggioranza enorme in questo Consiglio
regionale. Oggi ci troviamo poi, dopo aver scaricato un documento
che sostanzialmente è da rivedere completamente, per i motivi che
spiegherò tra un momento, di fronte al fatto che il Presidente
dice: "io non ho i voti, quindi dobbiamo tutti quanti fare uno
sforzo di responsabilità per portare a casa un risultato".
Argomento molto interessante devo dire.
Io capisco che lei giustifica il fatto che ci siano delle
mancanze rispetto ai vari temi scritti all'interno di questo
documento - non è che si riesce sempre a guardare tutto, e,
d'altronde, è ovvio, chi fa sbaglia e chi non fa insegna - ma noi
non ci siamo messi a insegnare, noi ci siamo fatti una domanda; al
di là delle questioni sanitarie che hanno causato più danni, perché
ci sono più di centocinquanta morti, direi che il passo successivo
del ragionamento che stiamo facendo con questo DL è: chi è che ha
patito e patirà di più, da un punto di vista economico, il
lockdown? Cioè noi ci siamo posti una domanda: che succede, che
succederà, chi è che effettivamente poi avrà problemi se non li ha
già avuti? E lì abbiamo cominciato un ragionamento, quel
ragionamento ha portato a presentare gli emendamenti che abbiamo
fatto. Non basta dare i soldi
una tantum
a un'azienda. Non
si risolve il problema: Il problema si risolve se riparte
l'economia. Non basta dare dei soldi per tenere aperto un bar, gli
dai 2-3 mila euro, passa un mese, forse due, e alla fine il bar
chiude lo stesso se nessuno va a comprare il caffè.
È una questione di logica, credo. Se un'azienda chiude, ci sono
dei dipendenti che vanno a casa che hanno a disposizione degli
strumenti per andare avanti, vedi la disoccupazione, e poi ci sono
uno o più imprenditori che vanno a casa che non hanno nulla. Quando
un'attività chiude, l'imprenditore non ha nessun tipo di aiuto.
Ci vogliamo mettere nella condizione di dare una mano anche a
questi che sono quelli che patiranno di più? Noi pensiamo che sia
fondamentale, è questo che mi fa arrabbiare del discorso dei
Sindaci, perché non hanno certo patito di più quelli che sono a
stipendio fisso, magari dipendenti della Regione o del Comune, e,
nonostante questo, ancora fanno discorsi per i quali "guai a
toccare i loro soldi". Ma perché, non riusciamo a pagare gli
stipendi dei dipendenti comunali? C'è questo problema? Sì? No?
Io adesso non voglio assolutamente entrare in una diatriba di
questo tipo, ma uno dovrebbe poi fare un elenco di quali sono le
priorità, di chi patisce, di chi non patisce, di cosa fare. Voi
questo elenco non l'avete fatto.
All'interno di questo provvedimento, accanto a norme sicuramente
corrette, avete poi messo altre norme che sono tutt'altro che
corrette, mettendo tutto all'interno dello stesso capo, in maniera
tale che poi diventa difficile votare alcune cose sì e altre no,
mettendo lo stanziamento di tutto quanto il capo al primo articolo
del capo stesso. Io metto tutti i soldi al primo articolo poi via
via declino nei vari articoli come li spendo, con il risultato che
se il secondo o il terzo articolo non mi passa che è collegato al
primo, poi posso gestire quei soldi per qualcos'altro, perché
l'avete costruita così la norma! Una meraviglia, uno spettacolo,
poi ci avete aggiunto la massima urgenza e poi ci avete aggiunto la
possibilità di spostare i soldi come volete, in base alle
delibere.
Forse fuori non si capisce bene il ragionamento che sto facendo
ma, detto in soldoni, molto semplicemente, è un modo per portarsi a
casa dei soldi e poterseli gestire come meglio si crede.
E poi è successo l'assurdo: noi ci siamo messi lì e visto come
era strutturata la legge, abbiamo fatto le modifiche seguendo
quest'impostazione, ovvero toccando il primo articolo del capo dove
c'erano tutti i soldi, declinando quanti sarebbero stati tolti e
dove li andavamo a mettere. Poi arrivano gli emendamenti fatti
dalla Giunta che non seguono questo schema e ci leggiamo un parere
finanziario che dà buono il nostro metodo per prendere i soldi e il
metodo che si è inventato la Giunta all'ultimo momento. È stata
l'apoteosi, siamo stati fermi due giorni per aspettare che cosa
stava succedendo, proprio perché a un certo punto non si capiva
quali erano gli emendamenti giusti tecnicamente e quali quelli
sbagliati.
Io veramente mi chiedo alle volte se oltre a voi che giustamente
fate gli Assessori ma che avete un termine, come tutti noi qui
dentro, se gli uffici si rendono conto di quello che hanno fatto;
per non parlare di chi magari nella sanità poi riesce a farsi
ridare i soldi dallo Stato rispetto a quelli che ha impegnato in
questa legge, perché c'è anche questa possibilità, sapete? Lo
Stato, attraverso la Protezione Civile, darà comunque dei soldi per
le spese Covid alla Regione Valle d'Aosta e noi li riusciamo a
mettere nella legge per farli spendere così magari qualcuno si fa
il tesoretto e se lo gestisce come meglio crede durante la campagna
elettorale, perché a un certo punto a pensar male si fa peccato
come diceva qualcuno ma molto spesso ci si azzecca, magari qualcuno
ha voglia di vedere una fila di persone ad agosto che non sa come
arrivare alla fine del mese e che va a pietire se gli si può dare
un po' di lavoro, e quindi non mette nessuna misura e fa sì che
succeda tutto questo. Ovviamente non è il nostro caso, è
un'ipotesi, nessuno sta indicando nessuno, per carità di Dio!
Allora noi abbiamo pensato di fare delle proposte, ovviamente
neanche tanto economicamente grandi, muoviamo anche pochi soldi
alla fine, se va bene non arriviamo a 20 milioni di movimento
rispetto ai 160.
Abbiamo cercato di dare anche un minimo di visione futura perché
forse quello che manca, al di là di tutto, è una visione futura di
ciò che accadrà a settembre e mesi successivi.
È bello perché abbiamo capito che le tre direttrici principali
sono la sanità, la scuola e l'economia. Per quanto mi riguarda,
rispetto a quello che avete presentato, siete riusciti a fare cose
poco belle in tutti e tre i settori, per la sanità, per la scuola e
per l'economia e quando andremo a parlare nel dettaglio dei vari
articoli spiegherò esattamente perché queste cose non vanno bene,
non sono sufficienti, oppure danno adito a essere interpretati in
maniera poco bella. Ripeto, danno adito, non è detto che sia
così.
Quindi per concludere, Presidente, io mi approccio a questo
disegno di legge con la massima disponibilità a trovare una
soluzione per i tanti che sono fuori e che aspettano una risposta,
però c'è una cosa che mi contraddistingue forse in maniera diversa
rispetto ai miei colleghi: io non sono disponibile a votare
qualcosa in cambio di un voto che crea qualche marchetta. Non
esiste, io la scelta la faccio sempre e se c'è qualcosa che non mi
piace, non la voto, a prescindere. Non basta mischiare le due cose,
la cosa positiva con quella negativa, tutto insieme. No. Se ce n'è
una negativa io non lo voto e basta. Quello lo fate voi, se vi sta
bene, se siete in pace con voi stessi, se volete dare risposte a
qualcuno che vi sollecita. Io preferisco invece non dare quei
soldi.
Dalle ore 16:18 assume la Presidenza il vicepresidente
Distort.
Distort (Presidente) -
Comunico che siccome il Presidente
Rini ha chiesto d'intervenire, ufficializzo la sua prenotazione
dopo l'intervento richiesto dal collega Ferrero, a cui do la
parola.
Ferrero (Vdalibra) -
Nella seduta precedente avevo
osservato un religioso silenzio perché eravamo ancora in piena
emergenza, tutti dovevano lavorare, non mi pareva il caso di fare
sottolineature. Arrivati a questo punto non vorrei, e per questa
ragione intervengo brevemente, che il silenzio venisse scambiato
come un'accondiscendenza o addirittura una complicità, una
connivenza, con le scelte fatte finora dal Governo regionale,
scelte che a mio avviso, e ad avviso anche della forza politica che
rappresento, sono state gravemente insufficienti in tutti gli
ambiti. Lasciamo perdere la comunicazione all'inizio, lasciamo
perdere il "venite tutti" il "fuori tutti", lasciamo perdere i
grandi annunci sui contributi regionali che dovevano arrivare e che
poi sono stati sostanzialmente vanificati da delibere in cui porto
un esempio: la profumeria che aveva ottenuto già dallo Stato il
contributo viene esclusa dalla Regione per il fatto che nella
categoria d'iscrizione al registro delle imprese oltre alla vendita
di profumi c'è anche la vendita di prodotti per l'igiene.
Ma allora cosa facciamo? Cosa è successo? È successo che dieci
giorni fa non ho fatto un'indagine su centinaia di attività
commerciali artigianali ma ne ho prese in considerazione sei, e di
queste sei due avevano ricevuto i 600 euro dallo Stato e nessuna
aveva visto ancora un centesimo dalla Regione.
Ora siamo qui a parlare di 160 milioni. Una cosa che non è
emersa - e che è la cosa più grave di tutte - è che qui si è voluto
affrontare una guerra che sarà una guerra lunga come se fosse
un'unica battaglia. Sono stati presi questi 160 milioni e sono
stati suddivisi cinque da una parte, dieci dall'altra, quindici da
un'altra parte...
Che cos'è che manca? Che cos'è già che è mancato nel precedente
provvedimento? Noi dovremmo affrontare una guerra, sarà una guerra
lunga, i morti e i feriti che ci sono stati finora sono solo una
minima parte, e parlo in senso di economia reale. Che cosa
succederà tra un mese? Che cosa succederà a ottobre? Noi dovevamo
prepararci ad affrontare una guerra, queste sono misure, queste
sono mancette che non risolveranno alcuna questione. C'è una crisi
di sistema, c'è una crisi mondiale, c'è una crisi europea e noi i
160 milioni li dividiamo in maniera aritmetica, come con un
pallottoliere, pensando che questi pochi soldi possano salvare le
nostre attività? Pochi soldi che poi vedremo, dobbiamo ancora
vedere, quando verranno poi effettivamente erogati; quando
finiranno nelle tasche dei Valdostani? Con la stessa tempistica del
precedente provvedimento? Siamo a posto. Allora lì potremmo
confezionare con quei soldi le casse da morto per le attività
economiche. Noi gli diamo i soldi per la cassa da morto. Io spero
che almeno da questo punto di vista vi sarete presi in tempo.
Gli emendamenti che sono stati presentati, i circa duecento
emendamenti, sono una specie di Mission Impossible. Io ringrazio i
colleghi dell'opposizione che in II Commissione si sono dati da
fare per cercare di raddrizzare questa specie di canna che ormai è
spezzata, è una mission quasi impossible, è stato fatto tutto il
possibile, ma è l'orientamento del provvedimento che è sbagliato! È
un provvedimento che non guarda più avanti, non guarda quello che
potrà succedere e non capisce che siamo solo all'inizio della
crisi. Quindi un'occasione veramente persa per tutti. È chiaro che
poi in questo provvedimento, lo vedremo nel corso dell'esame, ci
sono delle questioni che sono tragicomiche, più tragiche che
comiche, perché è inutile che mi diciate: mettiamo 1 milione e 700
mila euro a favore del Forte di Bard per fare la promozione; poi
arriva anche una bellissima, lunga, lettera da parte
dell'associazione Forte di Bard che dice: "ma sapete, noi siamo in
difficoltà, abbiamo avuto meno introiti, abbiamo avuto meno di
questo, abbiamo avuto meno di quello e quindi abbiamo diritto al
nostro milione e 700 mila euro".
Ma signori, ma ci rendiamo conto che all'interno della struttura
c'è anche un'attività che fa somministrazione di alimenti e
bevande? E che cosa devono dire allora i signori che hanno le
attività nel borgo di Bard? "Ma perché a quella che è una semi
partecipata regionale date i soldi perché hanno avuto i danni e a
noi non li date o non ne date nella stessa entità?". Già c'è una
concorrenza sleale che abbiamo visto anche all'epoca con il Casino
che mette su dei carrozzoni di hotel e fa fuori mezza
Saint-Vincent. Continuiamo in questa direzione? Ma vi sembra il
caso? Ma che razza di trattamento è? Cosa si nasconde dietro a
questo? Cosa si nasconde? Lo vedremo cosa si nasconde, si nasconde
la campagna elettorale con le piccole mancette, per un ente che
avevamo detto, c'era stato anche qualche ammiccamento da parte
vostra, "è necessario, non è un'associazione, senza scopo di lucro,
trasformiamola perché così non funziona, un amministratore è già
finito nei pasticci, adesso la compagnia di San Paolo, che era uno
dei sostenitori e dei finanziatori, si è tirata indietro, mancano
100 mila euro, uno dei relatori, che è stato mezzo scomunicato dal
Papa, era sempre presente al Forte di Bard... Ma in che cosa
andiamo a investire? Abbiamo una risorsa sempre stata sottovalutata
e che non abbiamo il coraggio di cambiare, di dargli una veste, in
maniera che funzioni. Di certo un milione e 700 mila euro per fare
la promozione di che cosa? Di una coda che parte da
Pont-Saint-Martin, perché le persone poi devono osservare le
distanze? Per favore!
Ecco, questa è una delle questioni ma poi all'interno certamente
si fa rimando alle deliberazioni della Giunta regionale per poi
attuare i provvedimenti, però poi ci sono delle specie di passaggi
di fiches da un tavolo all'altro; se non spendiamo da una parte poi
ci pensa l'Assessore di turno, o il Presidente plenipotenziario di
turno, a gestire le cose. No, non si fa così, non si fa così! Altro
che condivisione, che condivisione è? Un mese c'è voluto, ci voleva
ancora tempo? Non riuscivate a mettere a fuoco la situazione?
Comprensibile. Arriviamo oggi in aula e alcune decine di
emendamenti sono fatte dalle forze politiche della maggioranza.
Ma scusate, ma dove eravate? Qualcuno era assente, qualcuno ha
avuto dei problemi di memoria? Perché allora, al posto delle
botticine di disinfettante, ci mettiamo l'olio di fegato di
merluzzo o qualcosa del genere!
Si sta perdendo un'occasione, che è un'occasione che veramente
non si ripresenterà.
Quando da fuori hanno chiesto "ma cosa state facendo?" - sarà
capitato anche a voi - per quanto mi riguarda, anche personalmente,
io l'ho detto: "No signori, che cosa stanno facendo" perché qui c'è
un Consiglio che è diviso, ci sono delle forze politiche che hanno
portato avanti in maniera autonoma, è inutile fare cinquanta
Commissioni quando poi, stringi stringi, i testi e i significati
rimangono sempre quelli.
Ecco perché ci sono i 200 emendamenti, non perché siamo
impazziti, perché abbiamo cercato veramente di fare un'azione che
potesse essere di raddrizzamento disperato per un provvedimento che
nella sua sostanza non è un provvedimento strategico, ma è un
provvedimento tattico.
Qui non si tratta di una battaglia, ripeto, da vincere, qui c'è
una lunga guerra da combattere per la quale bisogna avere le idee
chiare, idee chiare che voi non avete perché sennò non sareste qui
e non saremmo qui a discutere di modificare, su vostra richiesta,
le cose che ci avete proposto.
Presidente -
Ha chiesto la parola la presidente Rini.
Rini (PNV-AC-FV) -
Anche io intervengo in discussione
generale, brevemente, giusto per fare un po' il punto della
situazione di quella che è anche la nostra posizione politica su
questo disegno di legge. Intanto, lo hanno già fatto molto bene,
molto puntualmente, tutti i colleghi che mi hanno preceduto, ma
anch'io vorrei fare una breve cronistoria di quanto accaduto.
Questo disegno di legge arriva con un ritardo estremo e il ritardo
estremo lo pagano tutti coloro che sono stati obbligati a tirare
giù le saracinesche, a chiudere le loro attività o comunque a
vedere notevolmente ridotta la loro attività produttiva, economica,
lavorativa, e questa è la cosa che più ci preoccupa. Un disegno di
legge che è stato annunciato in pompa magna con una conferenza
stampa, ormai diverse settimane fa, era il 16 di maggio addirittura
quando il Presidente ha annunciato i contenuti di quella che poi si
è scoperto essere una bozza, evidentemente, perché è stata
stravolta, di questo famoso, e tanto aspettato dal tessuto
economico-sociale del nostro territorio, terzo intervento
anticrisi.
Bene, noi dal momento in cui abbiamo ascoltato le parole del
Presidente ci siamo subito messi al lavoro a testa bassa e già
allora avevamo prodotto una serie di emendamenti al testo
annunciato. Peccato poi che i giorni passavano, passavano anche le
settimane e il Governo non aveva scaricato e non ha scaricato
nessun disegno di legge fino a una settimana e qualche giorno fa,
quando ci siamo trovati di fronte un testo completamente cambiato
rispetto a quella bozza annunciata in pompa magna, e anche qua mi
chiedo se questo è il modo di operare in un momento così delicato
per la nostra comunità.
Lo abbiamo detto in altri settori, penso alla scuola, quando ci
sono stati tanti annunci su "apertura sì, apertura no", aperture di
piccoli plessi, e poi si è visto che la realtà ha portato a quello
che abbiamo visto tutti sul nostro territorio e anche lì ci eravamo
permessi di dire, con molto rispetto, che è meglio fare e poi
annunciare, non annunciare e poi nemmeno fare, perché questo crea
ancora più instabilità, più confusione in una comunità che, tutta,
ha vissuto un periodo di estrema difficoltà che porta con sé
ovviamente anche la confusione.
E quindi ecco che finalmente questo disegno di legge arriva,
viene scaricato, votato dalla Giunta. Un disegno di legge che noi
non abbiamo condiviso, non condividiamo, perché non ne condividiamo
la filosofia di fondo. Questo disegno di legge, è già stato detto,
dà poco a tutti. Non entro nel merito se questa sia una volontà di
campagna elettorale, di attirarsi il favore di tutte le categorie,
ma noi prendiamo assolutamente le distanze da questo modo di fare;
"poco a tutti e talvolta pure male" fa danni importanti in un
momento come questo.
La filosofia che noi avremmo voluto seguire era quella di dare
di più, molto di più, a chi davvero ne aveva bisogno. Io vorrei
ricordare che oggi andiamo a legiferare di un pacchetto anticrisi
che deve intervenire sulle misure post Covid-19.
Sulla questione Forte di Bard non ritorno perché il collega
Ferrero lo ha fatto in maniera molto puntuale, ha ricordato anche
il mancato introito della compagnia San Paolo ma, caspita, questo
era del 2019 e noi interveniamo ora. Ma cosa c'entra il Covid con
questo, cosa c'entra?!
Altra filosofia ma anche altre priorità. Per noi le priorità
sono - e non entro nel merito del dettaglio, lo faremo quando
presenteremo tutti gli emendamenti - le attività che più hanno
patito, come dicevo prima: di più a chi davvero è in ginocchio,
prima sopra tutti, sopra tutto, ci sono gli albergatori, una
categoria veramente provata, lo abbiamo visto. Abbiamo una grande
fortuna: la montagna sarà sicuramente oggetto di richieste in
quest'estate ma nessuno pensi di prendersi i meriti, nessuna azione
di promozione è stata messa in campo, se non un piccolo spot, è
meglio che non entro nel dettaglio di cosa penso di questo: nessuna
azione dicevo, né di promozione né di rilancio né di sviluppo
turistico della nostra regione. La nostra regione avrà dei buoni
numeri turistici in questa stagione perché abitiamo in un paradiso,
perché le nostre montagne meravigliose sono il nostro biglietto da
visita.
Chi ha avuto il piacere e la fortuna di gironzolare per i nostri
monti nello scorso week-end ha potuto vedere il grande afflusso di
turisti, ma nessuno pensi di prendersi meriti perché ahimè non
stiamo facendo nulla in questo senso e spero che qualcosa su questo
davvero si possa fare di più incisivo.
Sul modus operandi devo dire che sono un po' frastornata e ho
trovato abbastanza, lo dico con rispetto, imbarazzante l'intervento
con cui il Presidente ha aperto questo Consiglio regionale, perché
ha parlato di confronto. Io non so se probabilmente abbiamo una
concezione molto diversa di quello che significhi il confronto. Ho
fatto prima la cronistoria, quindi: bozza presentata alla stampa il
16 maggio, nessuna forza politica - sicuramente non quella che
rappresento io - è stata coinvolta prima di questa bozza, tantomeno
siamo stati coinvolti fino a oggi, quindi mi fa molto strano che
oggi ci si accorga di non avere i numeri in quest'aula e si chieda
oggi la collaborazione, il supporto, il confronto - neanche
confronto perché ormai che confronto facciamo? - il sostegno a un
provvedimento dove ve la siete cantata e suonata in totale
solitudine. Che sia chiaro questo, non è vero che avete voluto il
confronto, anzi, vi siete presi le sbobinature fatte dal lavoro
della Commissione, che è stato un lavoro enorme, e di questo io
devo ringraziare i Commissari di II Commissione, vi siete fatti le
vostre audizioni parallele e vi siete scaricati il vostro disegno
di legge, e oggi chiedete il confronto, il supporto, il sostegno,
la condivisione, i toni gentili!
Per carità, noi siamo sempre disponibili a confrontarci ma ci
deve essere il rispetto reciproco, ci deve essere la vera volontà
di arrivare a una sintesi di posizioni che poi è quello che
dovrebbe saper fare la politica, sempre.
E anche sul confronto con le associazioni, mi permetto sempre di
dirlo con molto rispetto, non è che il pellegrinaggio dei singoli
rappresentanti, magari dei vertici delle associazioni, corrisponda
sempre al reale pensiero degli associati o di tutti coloro che
formano il tessuto economico e sociale della nostra realtà, perché
invito chiunque, e tutti lo stiamo facendo, ne sono certa, a
parlare con coloro che vivono la realtà quotidianamente, a chi
quotidianamente è in crisi, in tilt, perché non sa dove mettere il
plexiglass, i guanti, la mascherina, il gel, un giorno c'è, un
giorno non c'è, in uno stato di confusione totale, con gli aiuti
che non arrivano, che poi non sono aiuti, sono rimborsi, sono
risarcimenti. Qui lo Stato ci ha obbligati, per carità, davanti a
una pandemia mai vista, davanti a una situazione sanitaria
pazzesca, a chiudere le nostre attività.
Quindi io dico, davvero, confrontatevi, forse però
confrontiamoci tutti un po' con il mondo, quello reale, quello vero
che tutti i giorni si trova a far fronte a mille difficoltà.
L'attitudine che abbiamo cercato di avere di fronte a questa
situazione è stata caratterizzata da due elementi: abbiamo cercato
di essere seri e concreti.
Dal momento della famosa conferenza stampa di presentazione di
quella bozza, ci siamo messi al lavoro e avevamo già prodotto
allora una serie di emendamenti che poi ovviamente abbiamo dovuto
interamente rivedere, perché il testo base era cambiato e abbiamo
cercato di fare un lavoro che potesse migliorare, non ovviamente in
senso assoluto ma secondo la nostra visione, ovvero di concentrare
le risorse, come ho detto prima, su chi realmente sta soffrendo di
più, nei settori che per noi rappresentano le priorità. Ho parlato
prima degli albergatori in primis e come ho detto prima lo diciamo
in maniera davvero convinta, sopra tutti e sopra tutto, ma anche ai
commercianti, ma anche al mondo delle associazioni sportive
dilettantistiche che qualcuno dice "ma è la parte ludica". No, no,
c'è anche una parte occupazionale, c'è gente che ci lavora, c'è
gente che ci vive, c'è un mondo economico che gira intorno a queste
realtà, e hanno avuto grandi spese, hanno avuto continuamente le
spese fisse da portare avanti.
Tutto il mondo delle Partite Iva e dei liberi professionisti.
Anche qua qualcuno sorride, c'è chi dice: "sono quelli che
difendono le Partite Iva". Probabilmente chi dice questo, e ahimè
c'è anche qualcuno qui dentro, sicuramente, è perché quel mondo non
lo ha mai vissuto, è perché quei problemi non li ha mai avuti,
perché non sa magari cosa vuol dire a fine mese fare i conti con la
realtà di una piccola azienda, di una piccola attività con le spese
da pagare, con i dipendenti, con gli adempimenti.
Queste devono essere le nostre priorità, queste devono essere le
nostre priorità! Ed è in questo segno che abbiamo cercato di
lavorare.
Io vorrei cogliere l'occasione per ringraziare i colleghi di
altri Gruppi politici con cui ci siamo confrontati in questi
giorni, con cui abbiamo cercato di trovare delle sintesi, con cui
abbiamo cercato, ognuno, di fare un passo verso l'altro per
arrivare a soluzioni che siano delle mediazioni ma che possano
seguire questa filosofia che condividiamo, come potete anche vedere
dal contenuto degli interventi, ma ringrazio anche il gruppo di
persone che ha lavorato con me in questo periodo.
Io ho portato all'attenzione di quest'Aula le proposte
emendative formulate dai Gruppi di Forza Italia e Fratelli
d'Italia, e lo faccio con molto onore e ringrazio per la serietà
che il gruppo di lavoro che abbiamo messo in piedi ha dimostrato in
quest'occasione, perché il pacchetto di emendamenti che
sottoporremmo all'attenzione di quest'Aula è stato studiato, è
stato analizzato e davvero non ha voluto cavalcare l'onda del
malcontento ma ha cercato di dare delle risposte puntuali, delle
risposte serie ma soprattutto delle risposte sostenibili.
Sono state fatte delle boutades, una mera campagna elettorale,
ma noi, seppur mantenendo l'impianto generale, perché altro non
potevamo fare - un impianto che non condividiamo, lo ripeto, se non
fossi stata chiara, ma questo ci siamo ritrovati - abbiamo cercato
di migliorarlo.
Sicuramente qualcosa di positivo lo abbiamo notato, penso per
esempio, finalmente, all'introduzione del famoso fondo perduto che
poi, come dicevo prima, guai a pensare che questo sia un fondo
perso ovvero regalato, ma è un vero e proprio indennizzo per le
situazioni che sono state vissute, così come condividiamo il premio
economico dato ai sanitari, anche se qualcosina di diverso avremmo
previsto, e lo diremo negli emendamenti, così come anche gli
incentivi per il mantenimento dei livelli occupazionali, anche se
su questo abbiamo, attraverso un emendamento, chiesto di ampliare
la platea. Noi avremmo preferito l'introduzione di veri e propri
voucher, i voucher per l'agricoltura, i voucher per la
ristorazione, i voucher per tutto quel settore turistico ricettivo,
e lo dicevo prima: la montagna sarà una montagna forte quest'estate
dal punto di vista turistico, perché è ovvio che il distanziamento
sociale sia più facile da praticare in un ambiente di montagna, ma
ci saranno comunque settori che patiranno, e parlavamo prima degli
alberghi perché, è normale, se pensiamo a come ipotizzare la
vacanza, è normale che ci siano più criticità nell'affrontare una
vacanza e quindi abbiamo visto come, basta leggere i dati, le
persone affittino delle case, le seconde case, ovviamente, come
sempre, ma anche i residence, tutte le altre forme diverse di
accoglienza. Quindi è giusto investire in chi ha sofferto e
soffrirà di più.
In conclusione, io non mi voglio dilungare tanto, credo che ora
dovremo essere anche bravi a trovare delle sintesi rapide per
chiudere i lavori e poter fare in modo che queste risposte arrivino
alla comunità, ma queste risposte arrivano in clamoroso ritardo e
lo ricordo, non è una questione di scaricare le colpe o che, ma
ognuno si deve assumere le proprie responsabilità sempre, sempre,
ancor di più in un momento come questo.
Quaranta giorni per scaricare un disegno di legge sono, a nostro
avviso, troppi, sono stati mal usati e non lo diciamo noi ma ve lo
dite da soli. Quel che resta della maggioranza se lo dice da sola,
e ancora una volta a parlare sono i fatti e non le parole. Vi siete
auto presentati 45 emendamenti, 45 emendamenti al vostro testo dopo
un mese di lavoro per scaricare una legge. Spero che sia
confusione, io non so darmi una risposta a questo, che è un dato
oggettivo. Un mese e una settimana per scaricare una legge e, il
giorno dopo che viene presentata, 45 emendamenti. È pazzesco.
Entreremo dopo, emendamento per emendamento, spiegando le nostre
proposte sperando che non succeda quello che è accaduto in passato,
perché vi è preoccupazione, oltre che ovviamente sull'impianto
generale della filosofia, anche sulla fase successiva, condivido
assolutamente la preoccupazione del collega Ferrero sulla
tempistica e sulla modalità di erogazione, perché se l'impianto
funziona come ha funzionato finora, auguri! Ma non a noi che siamo
dei fortunelli, auguri a chi sta patendo, auguri a tutti coloro che
si sono trovati già la brutta sorpresa di collegarsi e poi magari
vedersi esclusi o per errori materiali o perché la piattaforma non
funzionava o per altri mille imprevisti che abbiamo ahimè potuto
constatare. Sistema d'inefficienza, sistema che allontana ancor di
più la nostra comunità, che è giustamente stufa.
Un collega che mi ha preceduto, non ricordo chi, ha detto: "io
non voglio prendermi le colpe di altri", giustamente non si può
fare di tutta l'erba un fascio, ma purtroppo da fuori si fa, perché
sono stati troppi gli errori degli ultimi mesi, troppi, per questo
oggi bisogna essere chiari. Chi ha delle responsabilità se le deve
prendere; nel bene e nel male. Noi lo abbiamo sempre fatto. Mi fa
piacere che qualche collega sorrida, forse non vive la gravità del
momento, mi fa piacere.
Concludo sperando che questo Consiglio sappia davvero fare un
lavoro di sintesi sulle proposte che verranno prodotte al di là
dell'appartenenza politica e partitica e sappia produrre un testo
di legge migliorativo che possa dare delle risposte concrete,
rapide ed efficienti alla nostra comunità, perché credo che questa
comunità meriti di meglio.
Presidente -
La parola alla collega Minelli.
Minelli (RC-AC) -
Nell'avviare la discussione di
quest'importante disegno di legge - credo che sia davvero il più
corposo, il più importante innovativo provvedimento di tutta questa
breve e tormentata legislatura - ritengo che occorra fare alcune
considerazioni di carattere generale, prima di entrare nel merito
dei contenuti del disegno di legge stesso.
La prima considerazione in premessa riguarda un aspetto che,
secondo noi, è paradossale. In questo Consiglio ci troveremo a
discutere, magari anche a litigare, per la distribuzione di risorse
finanziarie disponibili che sono notevoli ma che non sono
sufficienti a coprire tutte le esigenze evidenziate. È stato più
volte detto che la coperta è corta, che la coperta è stretta
rispetto alla mole delle richieste e il paradosso, a nostro avviso,
sta nel fatto che le risorse aggiuntive a cui poter attingere in
realtà non mancano. È stato infatti affermato da vari esponenti
della stessa Giunta che a luglio avrebbero dovuto rendersi
disponibili una cinquantina di milioni di utili delle società
partecipate della Regione, e in particolare di CVA, e una trentina
di milioni di provenienza statale. Abbiamo capito che c'è un
problema di tempistica, visto che a metà luglio il Consiglio
dovrebbe cessare definitivamente ogni attività con l'emanazione del
decreto del Presidente della Regione che indirà le nuove elezioni
regionali, però a nostro avviso c'è anche un problema di eccessiva
prudenza rispetto agli equilibri complessivi di bilancio con un
accantonamento all'articolo 5 che cuba ben 38 milioni.
Secondo noi questa è una cifra esagerata basata su delle
previsioni di diminuzione di entrate erariali, una minore entrata
che sicuramente ci sarà, ma che non tiene in alcuna considerazione
quel tesoretto tra gli 80 e i 100 milioni che si renderà
disponibile a breve e che non rimarrà di certo lì a fare nulla.
La vicenda, come dicevo, è paradossale e mette il Consiglio in
difficoltà. In questo paradosso giocano un ruolo rilevante gli
aspetti tecnici ma incide moltissimo la situazione politica di un
Consiglio che ha avuto una vita travagliata, che ha vissuto una
situazione d'incertezza permanente e che alla fine è stato sciolto
per vari motivi, ma anche per l'incapacità di costruire una
maggioranza. E qui vengo alla seconda osservazione in premessa, che
riguarda il modo di lavorare di questo Consiglio, ma più in
generale della nostra Amministrazione regionale. Siamo in ritardo,
è già stato detto da tutti quelli che mi hanno preceduto, siamo in
clamoroso ritardo rispetto a questo provvedimento, soprattutto per
quanto riguarda gli interventi a sostegno delle imprese e dei
lavoratori. Tanto per fare un esempio, la Provincia autonoma di
Bolzano è intervenuta fin dal mese di aprile, come molte altre
Regioni che si sono mosse prima di noi. Lo stesso decreto statale,
lo stesso Decreto Rilancio, pur non essendo stato ancora convertito
in legge, è già in applicazione e sta producendo degli effetti
anche in Valle d'Aosta.
Noi dobbiamo ancora varare la legge più organica sulle misure di
emergenza! La Giunta ha tardato; la prima bozza del disegno di
legge, è stato sottolineato già più volte, è del 15 maggio e poi
soltanto a giugno iniziato è arrivato il testo del disegno di legge
60, quindi un mese e qualche cosa di più; però anche
l'atteggiamento delle Commissioni consiliari non è stato, a nostro
avviso, costruttivo.
Noi non abbiamo condiviso e non condividiamo l'atteggiamento di
rifiuto della discussione della prima bozza parziale che risale a
oltre un mese fa, non condividiamo nemmeno la mancata presentazione
di emendamenti in fase di Commissione. Adesso, dopo tre giorni
dall'apertura del Consiglio, siamo sostanzialmente soltanto
all'inizio dei lavori dell'Aula, è l'ennesimo caso di un Consiglio
che si trasformerà in una maratona oratoria, mentre ci sarebbe
bisogno di scelte precise, concrete e rapide, come ha già detto
qualcuno.
Tutto questo non avviene a caso o per una sfavorevole o
momentanea contingenza, ormai questa situazione di confusione è
diventata di fatto una cosa consueta, purtroppo. La realtà è che
abbiamo un sistema politico e un sistema amministrativo che non
funzionano, che sono lenti, che non riescono a svolgere un'azione
effettiva di governo, che non riescono a utilizzare al meglio le
competenze e le risorse che una regione autonoma dovrebbe avere.
C'è un sistema istituzionale che non funziona, che produce
instabilità, che determina della frammentazione, che non consente
di governare ed è un sistema in cui è naturalmente più facile che
s'innestino la corruzione e il malaffare, che ci siano delle
connivenze anche con la criminalità come purtroppo è avvenuto.
Nel corso di questa breve e penosa legislatura noi abbiamo
tentato di affrontare il problema, proponendo un sistema elettorale
che consentisse agli elettori di scegliere una maggioranza, un
Presidente e una Giunta ma ci siamo scontrati con un muro di
ostilità, abbiamo incontrato su questo punto, che riteniamo
cruciale, l'ostilità delle forze autonomiste, in particolare
dell'Union Valdôtaine, abbiamo incontrato l'ostilità dell'ala
destra del Consiglio, non abbiamo ottenuto il risultato; ma la cosa
più grave è che l'attuale sistema d'instabilità, di maggioranze
fragili o addirittura inesistenti, è destinato a continuare! Le
elezioni di settembre modificheranno sicuramente l'assetto di
quest'Aula, modificheranno una parte dei volti del Consiglio, ma
non risolveranno il problema dell'instabilità. Non è stata trovata
una cura all'ingovernabilità e già ne vediamo le avvisaglie.
A settembre ci saranno dieci-dodici, non ho idea di quante liste
ci saranno, quindi una grande frammentazione. Non c'è alcuna
garanzia che esca dalle urne una maggioranza organica e in grado di
reggere una legislatura. Potrà succedere, ma non ne abbiamo la
garanzia, non abbiamo imparato la lezione dalle ultime due
legislature e non abbiamo trovato la capacità di affrontare il
problema come doveva essere affrontato. Sarà l'intera comunità
valdostana a pagare per questa situazione in termini di scarsa
capacità di Governo, di lentezza amministrativa, di assenza di
programmazione, come succede ora e come la storia del disegno di
legge che stiamo per esaminare dimostra. Sottovalutare, come è
stato fatto, il problema della necessità di una riforma
istituzionale è stato un peccato grave.
Venendo ai contenuti del disegno di legge io voglio anzitutto
osservare che non si può non riconoscere che nel provvedimento ci
siano delle misure utili, varie misure utili, ci siano dei
tentativi di dare delle risposte ai numerosi problemi che sono
posti dall'emergenza del Covid-19, ci siano dei finanziamenti anche
significativi destinati a dei settori importanti della società, ci
siano delle somme cospicue che vengono anche, in alcuni casi,
utilmente destinate. Non ci piacciono, non condividiamo alcune
affermazioni che abbiamo sentito, che abbiamo letto, alcune
sentenze liquidatrici del tipo "fa tutto schifo".
Il provvedimento ha tanti difetti, dei difetti anche
significativi, alcuni dei quali a nostro avviso potevano essere
corretti già in Commissione e ora possiamo farlo, possiamo farlo
nuovamente in Aula. Come altri, abbiamo presentato degli
emendamenti per proporre dei miglioramenti al testo. Ma va però
anche detta una cosa importante: che ci sono dei difetti in questo
DL che non si possono correggere, non si possono correggere con
degli emendamenti per la semplice ragione che riguardano un
problema d'impostazione generale che è fortemente carente.
Mi riferisco in particolare ai settori della sanità e della
scuola. In questi due settori manca una visione chiara di come si
voglia procedere. Noi non riusciamo a vedere un disegno ben
definito, ci sembra che si proceda per tentativi, che non ci sia
organizzazione, metodo, programmazione; programmazione, appunto,
che è quella che servirebbe. Tutti elementi, questi che ho appena
citato, che in un disegno di legge di fine legislatura però non
possono rientrare; un disegno di legge di fine legislatura non può
affrontare strutturalmente questo problema. Ci sono dei settori in
cui la situazione era già critica prima del Covid-19 ma che
l'epidemia che abbiamo subito ha accentuato.
A me non risulta chiaro, stando al testo del disegno di legge,
con quali strumenti, con quale organizzazione e strutture, nel caso
ne avessimo bisogno, si voglia affrontare il problema di una
ripresa autunnale dell'epidemia. Abbiamo anche notato una scarsa
attenzione ai settori deboli: gli anziani, le persone contagiate, i
disabili, e per questo abbiamo preparato e abbiamo depositato degli
specifici emendamenti. Allo stesso modo c'è una grande incertezza
sulle scelte di organizzazione scolastica. Già c'erano delle
criticità notevoli, in particolare nel settore dell'edilizia
scolastica, ne abbiamo parlato tante volte, ma ora la situazione è
di una criticità estrema, è una situazione di emergenza e in campo
scolastico non sono ancora chiare le modalità con cui si vuole
tornare alla didattica in presenza dopo un così lungo periodo. È
vero che non c'è chiarezza nella maniera più assoluta neanche a
livello nazionale, e mi riferisco anche alle recenti linee guida
che sono state pubblicate, che non danno delle linee certe come ci
si sarebbe aspettati. È vero che molto dipenderà dall'evoluzione
dell'epidemia, però io ritengo che in una regione piccola come la
nostra si potrebbe e si dovrebbe essere più avanti e credo che nei
mesi scorsi si sarebbero dovuto concentrare tutte le energie a
programmare la ripresa di settembre, al di là di tutti i DPCM,
delle distanze tra banco e banco, tra testa e testa, tra naso e
naso...ma un distanziamento si sapeva che c'era, una ricognizione
si poteva fare! Le ricognizioni sul territorio, la previsione delle
risorse aggiuntive in più, strettamente legate all'emergenza,
potevano essere maggiormente e meglio ipotizzate, perché ora siamo
in ritardo, un ritardo che è sicuramente del Ministero che ce l'ha
messa tutta per creare confusione ma è un ritardo anche nostro.
C'è dunque un problema di edilizia scolastica ma c'è anche un
problema di organici. Su questi due aspetti i contenuti del disegno
di legge che è stato scaricato non sono rassicuranti, e non mi
riferisco alle politiche sanitarie e scolastiche dei prossimi anni
ma proprio ai problemi dei prossimi mesi, del prossimo autunno. Su
questi temi abbiamo presentato degli emendamenti, e ce ne sono
anche di altri Gruppi e di altri Consiglieri.
Noi vorremmo che alla fine il disegno di legge nei suoi articoli
e il Consiglio con le sue affermazioni e le sue prese di posizione
mandassero un messaggio chiaro agli studenti, agli insegnanti, alle
fasce deboli.
Per quanto riguarda l'emergenza economica e la difesa dei posti
di lavoro, noi riteniamo fondamentale il sostegno alle imprese, in
particolare il sostegno alle piccole imprese che è fondamentale per
una ripresa dell'attività economica. Ci sono oltre diecimila
imprese in Valle d'Aosta, i posti che generano sono trentamila.
Oltre il 70% di queste imprese ha avuto nei tre mesi di marzo,
aprile e maggio una perdita compresa tra il 60 e l'80% del
fatturato, sono stimabili in circa 300 milioni di euro. Bisogna
agire in modo concreto ed efficace, molte di queste imprese sono
già indebitate e l'accesso al credito agevolato per loro non è
sufficiente. Ci vuole un ristoro parziale sulle perdite di
fatturato, un indennizzo a fondo perduto ma quello previsto dal
disegno di legge è, secondo noi, insufficiente. Ci è stato detto
anche da chi è stato audito, ci è stata presentata una situazione
che è veramente preoccupante.
A noi è spiaciuto constatare che nel passaggio dalla bozza del
15 maggio al disegno di legge numero 60, con cui c'è stata
un'estensione del contributo anche alle imprese fino a 5 milioni di
fatturato annuo - mentre la bozza si fermava a 1 milione -, ci sia
stata una penalizzazione per le circa duemila imprese con un
fatturato fra i 200 mila e 1 milione di euro. Questo per noi non va
bene, non è accettabile, ed è avvenuto perché l'estensione è sì
stata fatta, ma senza incrementare la spesa e riducendo di
conseguenza gli importi delle fasce proprio tra 200 e 1 milione di
euro.
I nostri emendamenti hanno quindi la finalità, l'obiettivo di
proporre dei correttivi con l'introduzione di una nuova fascia e
con ulteriori risorse su questo articolo, che illustrerò meglio
quando presenteremo gli emendamenti.
C'è infine un aspetto che ci preoccupa e su cui interveniamo,
che è quello ambientale. C'è un problema dei dispositivi personali,
una marea di materiali non biodegradabili che provoca un
aggravamento dell'inquinamento planetario.
Secondo le stime che sta facendo il WWF se anche e solo l'1%
delle mascherine venisse smaltito non correttamente e magari
disperso in natura, questo si tradurrebbe in 10 milioni di
mascherine al mese disperse nell'ambiente. Considerando che il peso
di ogni mascherina è di circa 4 grammi, questo comporterebbe una
dispersione di 40 mila chilogrammi di plastica in natura.
Nei nostri emendamenti poi ci sono delle proposte di correzione
all'articolo sulle deroghe alle normative urbanistiche, al vincolo
idrogeologico, che ci possono anche stare in un momento di
emergenza, ma che non possono essere eccessive, indiscriminate e
soprattutto senza scadenze temporali, così come è nel disegno di
legge.
Un'attenzione particolare l'abbiamo poi riservata al ruolo di
Finaosta, al ruolo che Finaosta può avere nell'ambito del processo
che si aprirà con l'attivazione dell'Eco bonus, del decreto
rilancio relativo all'efficientamento energetico, senza alterare o
modificare i compiti statutari della partecipata, ma ci tornerò al
momento d'illustrare l'emendamento e anticipo che presenteremo
sull'argomento anche un ordine del giorno.
In conclusione a nostro avviso, come ho già detto, per un lavoro
produttivo sarebbe stato necessario lavorare agli emendamenti già
in Commissione, approfondendo emendamento per emendamento, e invece
molti, troppi a nostro avviso, hanno tenuto le carte coperte fino
al momento della discussione in aula e questo non agevola la
costruzione di una buona legge, per me non è un buon modo di
procedere. Se si fosse fatto un lavoro completo nelle Commissioni,
ora il Consiglio sarebbe verso la dirittura di arrivo e invece
siamo in alto mare e c'è anche il dubbio che la nave non arrivi in
porto.
Per quanto ci riguarda, noi intendiamo agire in modo costruttivo
per migliorare il provvedimento, non intendiamo polemizzare con
nessuno, non vogliamo divagare sui massimi sistemi, vogliamo
attenerci al merito e alla validità degli articoli e degli
emendamenti.
Il nostro voto sui singoli emendamenti, sugli articoli e sul
complesso della legge dipenderà dalla volontà migliorativa o
conservativa che emergerà dal dibattito.
Presidente -
La parola alla collega Pulz.
Pulz (ADU VDA) -
La furia demolitrice del Coronavirus ha
fatto esplodere a tutti i livelli e in un colpo solo la reiterata
gestione irresponsabile della cosa pubblica negli anni, dal lavoro
alla sanità ai diritti sociali. E adesso che facciamo? Cerchiamo di
rattoppare in fretta laddove si può.
È questa la sintesi anche di tre mesi d'intenso lavoro nelle
Commissioni e in Consiglio. Personalmente mi sono sentita come
quell'idraulico che cerca di tappare i buchi da una stessa tubatura
mentre esce acqua in tanti punti e rischiamo così di vedere
allagata tutta la casa. La casa che stiamo rischiando di allagare
più di tutte è la scuola, quella casa dove tutti noi siamo
cresciuti e ci siamo formati, più o meno capaci di leggere e
scrivere e far di conto, di argomentare, di analizzare,
sintetizzare, più o meno ricchi di spirito critico e di capacità di
vivere insieme in società da cittadini. Ed è di quella casa nello
specifico che scelgo ora di parlarvi in quest'intervento, come ha
fatto in parte la collega Minelli, sebbene la legge in discussione
tratti un insieme molto ampio di problematiche sulle quali ci
soffermeremo insieme poi nell'analisi puntuale di ciascun
emendamento, di ciascun articolo sottoposti a voto.
Facciamo quindi ora appunto una precisa scelta di campo, perché
la scuola è lasciata sempre come l'ultimo dei problemi, si parla di
scuola e sembra di divagare.
Sul Corriere della Sera è uscito pochi giorni fa un intenso
pezzo di Carlo Verdelli, un'analisi amara sulle priorità della
politica e di una società che dimentica chi dovrebbe stare in cima
ai nostri pensieri, ovvero i giovani, il futuro.
Stiamo andando a sbattere contro un iceberg, l'iceberg scuola a
cui nessuno sembra dare importanza. In Italia siamo all'ultimo
posto per la spesa pubblica destinata all'istruzione con un 6,9%
del totale. Abbiamo uno dei più alti tassi di abbandono scolastico
e la Valle d'Aosta è al 14%, al pari della Campania. Il 20% dei
nostri giovani ha capacità di lettura considerate minime. Per
votare infatti basta saper fare una croce. Forse è per questo che
mettiamo le elezioni molto prima della scuola. Un decimo di quello
che stiamo spendendo per gli F35 è stato investito nell'ultimo
decreto bilancio a favore della scuola. Evidentemente all'Italia
servono di più bombardieri che ragazzi pronti ad affrontare le
grandi sfide della contemporaneità.
Abbiamo in Italia il più basso tasso di laureati rispetto a
tutta l'Europa, siamo dopo la Romania, ma tanto basta l'università
della vita, anche per fare carriera politica! E voi ditemi come
potrebbero fare gli insegnanti a motivare gli studenti con una
panoramica così desolante, locale e nazionale.
La didattica a distanza, che è stata una didattica di emergenza,
in Italia ha raggiunto un alunno su due e stiamo parlando di
povertà educativa che quasi sempre coincide con la povertà sociale.
Per non parlare poi degli allievi disabili, vittime di carenza di
personale ma anche di competenze specifiche. Abbiamo inoltre in
Italia il record negativo per stipendi ridicoli dei docenti. La
scuola è tenuta in piedi dai precari che ancora una volta non
verranno stabilizzati malgrado sia un loro preciso diritto che
continua a essere leso. Abbiamo poi ovunque edifici vecchi e
ammalorati.
La domanda di sintesi è: ma perché trattiamo così male la scuola
pubblica? Perché abbiamo così poco a cuore la formazione e la
cultura?
La chiusura delle scuole ha significato inoltre un forte
aggravio di lavoro che ha pesato ovviamente, guarda caso, sulle
madri. Trattasi di una condanna di genere e anche anni di lotte per
la parità sono andate in fumo in pochi mesi e ora ci tocca
ricominciare da capo.
Di fronte a questa dura realtà che non può farci chiudere ancora
una volta gli occhi, come politici dobbiamo chiederci con molto
coraggio perché il tempo delle scelte ne richieda sempre tanto,
soprattutto quando le elezioni bussano alla porta e qualcuno tra di
noi ha grandi difficoltà a tornare al suo lavoro, perché magari non
ne ha uno o magari ha fatto della politica una professione e questo
gli è stato comodo. E la domanda ineludibile per noi, hic et nunc,
è: "ma quali sono per questo Consiglio le priorità di valori e di
obiettivi sociali? Che posto ha veramente l'istruzione delle nuove
generazioni nel progetto di ricostruzione della nostra regione? Sta
prima o dopo l'allevamento bovino? È più importante tappare le
buche sulle strade o i buchi irrecuperabili nella formazione dei
nostri figli? Far funzionare al meglio tutte le funivie per poterci
fare delle belle sciate, d'accordo, banalizzo un po', o è meglio
riaprire in sicurezza garantendo - senza alcuna distinzione che
sarebbe fuori luogo, visto che parliamo del diritto costituzionale
all'educazione e all'istruzione - la presenza nelle scuole per
tutti gli allievi di qualsiasi ordine e grado?"
Noi non vogliamo mettere in contrapposizione delle categorie, ma
questo è il tempo delle scelte coraggiose e qui dentro di coraggio
se ne vede ben poco.
Il Ministro Fioravanti, ve lo ricorderete, si è dimesso
dall'istruzione quando ha chiesto più fondi e non gli sono stati
dati. Alla ministra Azzolina invece si vede che va bene che il
decreto rilancio abbia stanziato 1 miliardo e 400 milioni per la
scuola, cioè la metà di quelli per Alitalia. Anche in Valle d'Aosta
sono assolutamente insufficienti i finanziamenti, sia in ordine di
organico che di personale che di logistica. Su oltre 160 milioni
siete riusciti a metterne un paio sulla scuola, compresi quelli in
arrivo da Roma, ma ci rendiamo conto? Ma di cosa stiamo parlando
qua dentro? Ma di quale ripartenza vogliamo parlare?
Servono più spazi e più docenti per investire su una generazione
che, non so se sia chiaro a tutti, ma rischia di portare un peso
emotivo e sociale troppo forte e di pagare cara la decadenza civile
e culturale di un paese in cui la scuola pubblica era diventata
baluardo contro la disparità sociale e per il riscatto delle classi
povere.
Colleghi, il mio invito è chiaro, rimandiamo a luglio o
direttamente alla prossima legislatura di ottobre tutto ciò che non
è adesso prioritario. Si può infatti di nuovo andare in ufficio,
alle terme, sulla Skyway, si può persino giocare al Casinò, al
campionato di calcio, ma tornare sui banchi di scuola non si sa
ancora se si potrà davvero fare a settembre e senza una risposta
chiara su questo punto fondamentale, scusate la franchezza, ma il
terzo provvedimento di aiuti si dimostrerà solo un provvedimento
pre-elettorale per la distribuzione miope di contributi a pioggia,
senza un'idea chiara di società, senza un progetto e una visione di
Valle d'Aosta.
Sarebbero trasferimenti per il mantenimento dello status quo
senza alcuna direzionalità per il nostro futuro. Ovviamente questo
dipende in parte dalle urgenze legate alla crisi ma anche da una
classe politica che non ha idea di come la Valle d'Aosta dovrà
affrontare i prossimi anni. Ce lo possiamo dire sinceramente o no?
È così!
Auguriamo allora alla nostra comunità che tutti questi 160
milioni non siano gestiti come moneta di scambio per le prossime
elezioni regionali. Questo è un rischio reale e sarebbe addirittura
più tragico del Covid-19.
L'assessora Certan che chiude con nonchalance i tavoli di lavoro
troppo critici, e mi è dispiaciuto molto, e gli altri membri della
Giunta e del Consiglio tutto dicano se hanno collocato la scuola al
centro dell'azione politica e se davvero credono che così nessuno
sarà lasciato indietro.
Da parte nostra, crediamo che la scuola debba essere posta,
insieme alla sanità, al centro della ripartenza, perché altrimenti
staremo fermi; ma questo provvedimento purtroppo per la scuola non
va in quella direzione e la situazione è davvero molto
preoccupante.
Altri motivi di preoccupazione vi sono in questa situazione di
emergenza poiché addirittura si mette in discussione in Valle
d'Aosta la riapertura delle graduatorie. Ma ci rendiamo conto? A
livello regionale molto probabilmente non saranno riaperte,
riapertura che adesso tocca alla Sovrintendenza agli studi. E
sinceramente questa cosa, scusate, mi fa andare il sangue alle
tempie. Quando è successo a me nel 2000 io sono andata
dall'Assessore e ho detto: "io non esco da qui finché non risolve
questo problema". È un diritto, non possiamo ledere un diritto.
Abbiamo poi anche saputo che le classi pollaio esistono eccome,
anche se il termine non piace all'Assessora. Per fare un solo
esempio ci sono classi terze al Maria Adelaide che sono composte da
28 alunni. Quello non è un pollaio? Non è un rischio per il
contagio? Boh, ditemi voi.
La questione dell'ultimo decreto nazionale, l'articolo 7 ter per
l'attribuzione di poteri commissariali ai Sindaci e ai Presidenti
di Provincia, e per noi trattasi di Presidente della Regione,
potrebbe avere conseguenze sulle necessarie e urgentissime
decisioni in merito all'edilizia scolastica su cui si sta giocando
allo scaricabarile in nome di una falsa autonomia delle singole
istituzioni.
L'Assessora già da almeno un mese ci aveva detto di aver fatto
ricognizioni sui fabbricati scolastici con i Sindaci, invece poi
abbiamo scoperto per caso che ha invitato gli stessi a contattare i
dirigenti scolastici per effettuare una mappatura degli spazi
necessari, chiaramente per le misure di sicurezza, per il
protocollo, unitamente anche a una rilevazione del fabbisogno del
personale ausiliario, cioè dei preziosi bidelli, al fine di
garantire la pulizia e l'igienizzazione degli ambienti durante
tutto l'orario scolastico, ma anche l'importantissimo supporto al
personale docente.
Ebbene, questa ricognizione in realtà è prevista solo entro il
30 giugno.
Ora io dico: non capisco tutta questa fretta, siamo a fine
giugno, mica a settembre? Fate pure con la massima calma, che
problema c'è?
Si sta inoltre temporeggiando troppo sui moduli prefabbricati
alla ricerca del luogo più idoneo che prima sembrava essere la zona
della Pèpinière, proprio dietro alla Cogne, così fanno un po' di
aerosol, ora invece è lo stadio Puchoz e sull'edificio di Via
Torino ci vuole ancora una valutazione prima che venga sottoposto a
restauro urgente. Anche qui con calma valutiamo pure tutti gli
angoli.
Ma nel frattempo può darsi anche che se lo prenda Rocco
Schiavone, è giusto, ci fa un film, giusto. Mentre il Liceo Berard
langue da tre anni, da tre anni è chiuso lì, non è successo niente
in tre anni, sono stati persi tre anni in attesa che i lavori di
ristrutturazione avanzino, ma i piani dove c'erano le classi non
sono ancora stati toccati. Invece il Convitto cosa fa? Al Convitto
mancano un sacco di posti e avremmo il Collège de Saint-Bénin, ne
abbiamo parlato tante volte, e grazie a una nostra mozione, magari
prima del mio pensionamento, vedrò realizzato questo sogno,
speriamo prima e non troppo dopo.
Intanto cosa succede, sempre a livello di cultura? Succede che
il cantiere della nuova Università langue anche lui, mentre il
materiale delicatissimo con cui è stata fatta la facciata della
Costa Smeralda, come qualcuno ha ribattezzato l'Università, rischia
di cadere a pezzi, ancora prima della sua inaugurazione, perché
infatti è molto logico, se ci pensiamo è molto logico che quando si
decide d'investire tanti soldi pubblici per costruire un campus
dove si formeranno le future generazioni, a cosa si pensa in primo
luogo? Si pensa a un materiale costosissimo, delicatissimo e dal
super design per ricoprire la facciata.
Quando frequentavo io il Dipartimento di storia e filosofia
dell'Università di Torino mi sarei accontentata di una sedia perché
in realtà ho ascoltato sempre le lezioni accovacciata sui gradini,
però quelle lezioni erano tenute dai migliori docenti italiani e
non solo ed è questo il punto essenziale di cui preoccuparsi per
creare un'Università, non di quel (
bip
) materiale
costosissimo e che necessita di una continua manutenzione che
ricopre la facciata.
Sapete cosa diceva Pietro Calamandrei, quello della lapide che
abbiamo proprio qui sotto, davanti al Manzetti? Diceva che la
scuola supera di gran lunga tutto, vi leggo esattamente la frase,
"se si vuole che la democrazia prima si faccia e poi si mantenga e
si perfezioni, si può dire che la scuola a lungo andare è più
importante del Parlamento e della Magistratura e pure della Corte
Costituzionale".
La scuola supera di gran lunga anche questo Consiglio che la sta
trascurando e condannando a una ripresa impossibile. Il nostro vero
e grande cruccio è che l'école valdôtaine ne repartira pas.
Passiamo per il poco tempo che resta al vicino capitolo cultura
di questa legge.
Io ho provato imbarazzo nel leggerlo, l'ho trovato un capitolo
incredibile, asfissiante, perché per quanto io adori il Forte di
Bard e corra a visitarlo ogni volta che inaugurano una nuova
mostra, resta angosciante che il Forte di Bard sia l'unica voce
presente nel provvedimento con un milione e 700 mila euro, mentre
per tutte le scuole in emergenza quanti ne abbiamo? Due, qualcosa
del genere. Noi abbiamo cercato di ampliarla quella voce con tutte
le energie di cui siamo capaci e siamo grati all'Assessore
Bertschy, glielo voglio dire, lui lo sa che lo apprezzo, perché gli
riconosciamo rara serietà e compostezza e in questo caso ha cercato
delle soluzioni, anche se all'ultimo, per ricomprendere le
compagnie teatrali professionali, le associazioni culturali e chi
fa musica. Tutti loro hanno rischiato fortemente di essere
dimenticati dalla ordinaria amministrazione e in assenza di un
Assessore, l'Assessore di turno, a cui baciare la sacra pantofola,
perché la discrezionalità dei fondi messi a disposizione della
cultura è sempre stata totale in Valle d'Aosta, discrezionalità che
il prossimo Consiglio regionale dovrà controllare, arginare e
abolire perché, come direbbero i Francesi, on en a vraiment marre
di questa mancanza di regole precise, uguali per tutti in questa
regione che spesso mi ricorda il Far West.
Abbiamo quindi aggiunto altre categorie culturali dimenticate
perché la cultura è a 360 gradi e non a 370 come ha detto di
recente un noto leghista e ci rallegriamo per gli sforzi fatti con
l'Assessore per ricomprendere tutta un'ulteriore serie di categorie
sociali deboli all'improvviso private del lavoro già precario non
tutelato ben prima del virus e prive di tutele previdenziali, come
ad esempio i lavoratori dello spettacolo, perché l'enorme problema
che si evidenzierà ancora di più nei prossimi mesi è quello di
garantire il livello occupazionale e, anzi, di migliorarlo se
vogliamo evitare in ogni modo il conflitto e il disagio sociale e
davvero dire che non lasciare nessuno indietro non è soltanto uno
slogan politico.
Presidente -
La parola al collega Luboz.
Luboz (LEGA VDA) -
Visto che gli interventi sono stati
fatti tutti quanti dalla minoranza e che quest'ultimo intervento
della collega Pulz ha tirato più volte in ballo l'assessore Certan,
volevo chiedere all'Assessore, se volesse intervenire le lascio il
mio posto... interverrà successivamente, bene.
J'introduirai mon intervention par deux pensées qui passent à
côté de l'argument principal, soit l'analyse des mesures pour faire
face à la crise produite par le virus. La première pensée est
adressée dans notre langue aux 147 victimes valdôtaines du virus.
Par les mots d'Eva Pellissier, une poétesse valdôtaine, qui avec
ces mots a annoncé à nous tous son départ de la vie terraine :
Sovèn no oublièn que no sèn tcheut de passadzo su ceutta téra...
Comme sèn arreuvò, tot p'an pousa tornèn ià... Quatcheun queutte
eun sourire su le pot, eunna mia de douceur i fon di coeur, comme
lo parfum d'an violetta... Quatcheun d'atre queutte eun petchou so
d'amer i fon de l'ama, comme l'apro flo di bénéfor... Mé no sèn
tcheut de passadzo deun ci petchou mondo! L'èt à no s-atre fie de
façon à lèché eun souvenir itor de no, lo parfum di violette où
l'apro flò di bénéfor...
" [traduzione letterale dal patois:
Spesso ci dimentichiamo che siamo tutti di passaggio su questa
terra... Come siamo arrivati, improvvisamente ce ne andremo...
Qualcuno lascia un sorriso sulle labbra, un po' di dolcezza in
fondo al cuore, come il profumo della violetta... Qualcun altro
lascia un po' di amarezza in fondo all'anima, come l'acre odore
dell'assenzio... Ma siamo tutti di passaggio in questo piccolo
mondo! Tocca a noi fare in modo di lasciare in ricordo intorno a
noi il profumo della violetta o l'acre odore dell'assenzio...].
Maintenant vous me permettrez encore de faire un petit constat
qui, apparemment, celui-ci n'a pas trop à avoir avec Covid-19, mais
en réalité ce virus a démontré une fois de plus la grande
contradiction de notre société, de la société valdôtaine en
particulier. Je suis conscient et convaincu qu'à beaucoup d'entre
nous cela n'intéresse pas ou n'intéresse plus. Mais une question
cependant se pose impérativement: si nous sommes là aujourd'hui à
discuter d'importantes mesures pour contraster cette crise
dramatique, si nous faisons partie d'un Conseil régional, organe le
plus important de n'importe quelle région, si notre institution
peut tirer parti de sa spécifique autonomie, que trop souvent nous
banalisons et nous avons gâché pendant des décennies, c'est grâce à
des raisons historiques, géographiques et économiques, mais
surtout, rappelons-le, linguistiques.
Et donc, pardonnez-moi, mais je ne peux la réprimer cette
question ; si on excepte la relation lue lundi par le collègue
Lavevaz, où est-elle restée la langue française pendant ces trois
mois et demi de confinement ? Oubliée, négligée, laissée de côté ou
simplement effacée des débats et des conférences de presse, car
certaines thématiques comment faire à les traiter, n'est-ce pas,
par une langue qu'on méconnait, même si officielle dans notre
région ? Français oublié, oublié aussi plus longtemps dans le
service public télévisé, un des derniers exemples la réouverture du
Col du Petit-Saint Bernard la semaine passée, une petite cérémonie
et reportage diffusé par le téléjournal tout en italien,
évidemment. Quelle drôle d'interprétation du bilinguisme, utilisé
oui mais pour nous renseigner sur les nouveaux cas de Covid-19 à
Sion ; et que dire des Assemblées du CPEL ou CELVA et d'entendre
parler certains syndics d'autonomie communale. Tôt ou tard il
faudra revenir sur cet argument, pilier de nos institutions. Alors,
n'importe qui siégera encore dans cette salle, je souhaite un grand
débat sans l'hypocrisie que manifestement a toujours voilé cet
argument pour travailler à un projet à travers lequel nos langues,
le français et le patois, arpitan ou franco-provençal, comme on
voudra l'appeler, puisse finalement trouver la dignité
qu'aujourd'hui, par la lassitude d'une société et l'hypocrisie de
sa classe dirigeante ne leur est pas reconnue.
Mais revenons à l'actualité et au moment que nous sommes en
train de vivre et d'où nous souhaitons en sortir même si avec de
grandes difficultés. Pour ceux qui sont nés avant les années 70, la
question "dunque, dov'eravamo rimasti?" est devenue célèbre et à
peu près tous nous en souvenons. Elle fut prononcée, après des
longues et terribles années d'injustices par un des présentateurs
de la télévision italienne les plus aimés de l'époque, Enzo
Tortora. "Dunque dov'eravamo rimasti" est une question que nous
pouvons et nous devons nous poser nous aussi. Le virus de
l'injustice avait signé et détruit, nous pouvons le dire, la vie du
présentateur. Ce virus Covid-19 a éclaté sans que nous nous en
rendions véritablement compte. Si lors de l'approbation du budget
dans la dernière séance qui s'est tenue dans cette salle, c'était
le début de février, si on avait su la gravité des effets de cette
pandémie et surtout de la fameuse délibération du Conseil des
Ministres du 31 janvier 2020, et bien j'ai des doutes que nous
serions dans cette condition aujourd'hui. Par pitié nous éviterons
de passer en revue d'un côté les évènements judiciaires qui nous
ont accompagnés pendant la législature et de l'autre les
changements ou les fractures politiques à l'intérieur des
différents mouvements présents dans ce Conseil. Il suffit de lire
les journaux ou de voir la disposition physique de certains
Conseillers dans cette salle.
Tuttavia non è con i "se" e con i "ma" che si scrive la storia,
probabilmente nemmeno con i provvedimenti pur importanti come
quelli che andremo a votare in questi giorni che si governa o si
guida una società o una comunità e nemmeno, ne siamo consci, con le
importanti modifiche che andremo a proporre con i nostri
emendamenti, sempre se accolti, primo fra tutti quello all'articolo
17 che tende a recuperare i famosi 17 milioni di risorse da
destinare, oltre a obiettivi di minore entità, ai voucher al
sostegno del turismo, ai bonus per evitare i licenziamenti che
potranno verificarsi ad agosto, alle misure per il reinserimento
nel mondo del lavoro di coloro che l'hanno perso, alle misure alle
famiglie e forse quello più atteso da piccole e medie imprese e da
professionisti al rifinanziamento del fondo di rotazione per il
sostegno alla liquidità previsto dall'articolo 3 della legge 5
votata il 17 aprile con prestiti, come sappiamo, fino a 25 mila
euro al tasso d'interesse dell'1% in dieci anni.
Queste risorse sono reperite dall'originario articolo 17 che
incrementava, in deroga alla legge regionale di finanza locale, un
importante trasferimento agli enti locali senza vincolo di
destinazione e redatto a valle di un patto evidentemente condiviso
solo dall'esecutivo e da una rappresentanza dei Sindaci, senza
tener conto della centralità del Consiglio regionale; a nostro
giudizio queste risorse potranno impattare molto più positivamente
sul tessuto socio-economico locale rispetto a quanto previsto dal
testo originario.
Abbiamo letto, come hanno anticipato anche il collega Aggravi e
il collega Cognetta, in questi giorni del dissenso di molti primi
cittadini riguardo a quest'emendamento e in qualche modo lo
comprendiamo anche. Quale ente rinuncerebbe a 300 mila euro poi
ridotto a 290 mila senza vincolo di destinazione? Sono evidenti e
più che giustificate le loro rimostranze, ci mancherebbe. La
campagna elettorale riguarda anche loro.
Se, in un sistema di finanza derivata, un Consiglio regionale
ritenesse tuttavia di destinare diversamente queste risorse
individuate con altri parametri e destinate a finalità ritenute più
appropriate, non credo che i firmatari di tale emendamento
potrebbero essere tuttavia tacciati di essere al soldo di forze
sovraniste a cui non interessa l'autonomia locale; un'autonomia
locale e regionale che veramente, se fosse stata adottata con
lealtà, impegno, rigore e onestà da chi se ne riempie spesso la
bocca inopportunamente, non avrebbe portato la Valle d'Aosta nelle
condizioni attuali.
Le misure che andremo a votare, ricomprese nel DL 60,
rappresenteranno comunque, ne siamo certi, un sicuro sostegno, un
soccorso a tante realtà, imprese e famiglie che hanno sofferto e
stanno soffrendo la crisi generata dalla pandemia. Rimane tuttavia
più di una perplessità riguardo all'aspetto degli atti
indifferibili e urgenti in alcuni degli articoli del provvedimento
normativo proposto, oltre alla chiara assenza di visione
prospettica del futuro di questa regione nella proposta formulata
dall'esecutivo.
Per questa ragione abbiamo proposto gli emendamenti che andremo
poi a esporre e crediamo potranno portare ossigeno e respiro alla
Valle d'Aosta che amiamo e che deve poter superare questo momento
difficile con unità per guardare con fiducia al domani nella
speranza che gli effetti della pandemia non ritornino in autunno,
magari accompagnati da qualche illustre ex della politica.
La politica, quella struttura che prevede l'attiva
partecipazione degli abitanti liberi alla vita pubblica, deve
tornare a essere intesa o diventare, qualora non lo fosse mai
stata, il più alto contributo che ogni cittadino, libero da
interessi privati, deve e può dare alla propria comunità.
La politica, invece, da troppo tempo si è rivelata essere la
sola mira di camaleonti avidi e in astinenza di potere, d'immagine
e di gestione del denaro, autentici virus politici che ne hanno
delegittimato l'immagine per la condotta, a essere gentili,
discutibile. Probabilmente è anche quest'incoerenza,
quest'ipocrisia, questa mancanza di punti fermi a determinare
un'altra crisi, forse ancora più grave e altrettanto subdola, che
incombe nella società. Ce ne stiamo accorgendo? È la crisi dei
valori, delle virtù, delle qualità, ovunque, e i titoli delle
pagine giudiziarie di queste scorse settimane sono lì a
testimoniarlo. Oltre alla ndrangheta di cui è permeata una buona
parte della vita politica regionale, con la consapevolezza o meno
di chi ne è coinvolto, quanto degrado civico e morale nella
società! Baby gang, spaccio di droga en plein air, sporcizia,
decadimento... e nella politica?
In questi giorni riflettevo su quanta percezione abbiano gli
amministratori del rischio idrogeologico, dei pericoli che le
pietre cadano e, tra me e me, dicevo: se avessero la stessa
percezione dell'illegalità di cui possono essere interessati gli
atti amministrativi, gli appalti, le concessioni idroelettriche
rispetto a quanta preoccupazione pongono alle pietre che cadono,
probabilmente non avremmo di che preoccuparci.
Quello che mi rincresce è che nella società, nella politica,
nella televisione manchino i modelli, i modelli di vita che devono
o dovrebbero essere rappresentati in tutti i campi dalle famiglie,
ripeto, dalla politica, dalla televisione.
Perché il livellamento avviene sempre verso il basso e non
possono essere i comportamenti virtuosi a far crescere ed evolvere
una società che invece si svilisce e si corrompe negli incivili
comportamenti della mediocrità?
Quanto abbiamo contribuito anche noi in quest'aula a invertire
la direzione verso cui sta precipitando la comunità? Oppure, anche
noi, per i nostri atti abbiamo provveduto a sospingerla? Ognuno
tragga le proprie considerazioni secondo coscienza.
Credevo, e l'ho anche affermato, che all'indomani di questa
pandemia avremmo dovuto ripensare a un nuovo mondo, rivedere
completamente i concetti e i principi che finora sono parsi essere
gli unici per un futuro di prosperità: quelli del progresso, della
crescita e dello sviluppo di una società, non quel progresso e
quella crescita per cui, e nel passato è successo spesso, nei
Consigli comunali, nei consorzi, si finanziavano lavori a volte
palesemente inutili pur di far lavorare progettisti e impresari
compiacenti.
Starà a noi o a chi ci sostituirà decidere se tornerà quel tempo
o se cogliere questa crisi come opportunità per cambiare direzione.
Pe chèdre "lo parfum di violette où l'apro flò di bénéfor"
[traduzione letterale dal patois: per scegliere il profumo della
violetta o l'acre odore dell'assenzio...]
Dalle ore 17:41 assume la Presidenza la presidente
Rini.
Rini (Presidente) -
Ha chiesto la parola il collega
Manfrin.
Manfrin (LEGA VDA) -
Ringrazio i colleghi che mi hanno
preceduto e che, ognuno per quota parte, ognuno secondo la propria
interpretazione, visione e lettura del provvedimento che andiamo a
esaminare, hanno esposto le contestazioni, le critiche in ordine
chiaramente alla genericità di questo dibattito e che poi potranno
essere specificate meglio sui singoli articoli, ma diciamo che da
una prima raccolta delle critiche che sono piovute, direi che
questa legge che ha visto questa pioggia di emendamenti
effettivamente sembra figlia di pochi Consiglieri all'interno di
quest'aula e forse questi pochi avrebbero dovuto fare un pensiero
prima di sottoporre questa proposta al nostro esame, e avrebbero
dovuto fare un pensiero, perché ovviamente siamo qui per dare
necessariamente le risposte ai nostri cittadini e le risposte che i
nostri cittadini ci chiedevano erano risposte molto rapide.
Ovviamente avevamo già cominciato a lavorare in maniera molto
importante all'interno di questo Consiglio in piena crisi, cosa che
tantissimi Consigli hanno fatto ma tantissimi Consigli sono stati
molto più rapidi e molto più precisi di noi nel dare risposte ai
cittadini.
Ed è con imbarazzo che oggi veniamo a esaminare un provvedimento
che ha visto un parto davvero lunghissimo, tre-quattro settimane di
gestazione con processi incomprensibili, con annunci sui social,
sulle conferenze stampa o quant'altro per poi arrivare in aula, e
questo è bene che lo sappiano i cittadini all'esterno, è stato
detto ma è bene ribadirlo, arrivando in aula per un primo esame
degli emendamenti con la II Commissione, vedendo dei nuovi
emendamenti depositati dal Governo, e a mia domanda precisa, chiesi
se avremmo dovuto far riferimento a quegli emendamenti o se ce ne
sarebbero stati altri, il presidente Testolin mi rispose: "non si
preoccupi, lavori su quelli, che sono a posto così".
E infatti abbiamo poi visto altri 50 emendamenti che hanno
aggravato e modificato nuovamente, o forse andranno a modificare
nuovamente, questo provvedimento che abbiamo in discussione.
Quindi, evidentemente, o lei, Presidente, mi prendeva in giro
oppure non avevate le idee chiare nemmeno in quel momento quando
abbiamo discusso in aula i vari emendamenti giunti alla II
Commissione.
Ma tant'è... mi permetto di fare una piccola digressione,
effettivamente il collega Aggravi ha ricordato come alcuni
rappresentanti istituzionali abbiamo fatto riferimento al
sovranismo e al populismo, dando un'idea politica, un'accezione
negativa, ebbene, io ricorderò finché campo a tutti coloro che
proveranno a fare questo simpatico giochino che, all'interno della
nostra Costituzione, che spesso si cita spesso a sproposito senza
conoscerla - e, badate bene, all'articolo 1 - si citano
espressamente i concetti di sovranità e di popolo.
Detto questo, entriamo nel merito del testo che contiene
moltissimi aspetti, alcuni sono stati esplicitati ma tanti altri,
che sono stati completamente ignorati nella sua formulazione,
ancora no. Iniziamo con il dire una cosa, mi spiace che non ci sia
la collega Pulz in aula, ma quando ci sarà poi lo ripeterò. È stata
evocata la necessità d'intervenire sulle classi meno agiate e sulla
povertà, sulle persone che hanno subito la crisi perché,
intendiamoci, fino a questo momento si è intervenuti su una parte
ma si sono escluse le persone a reddito zero, che hanno subito e
pagato maggiormente questa crisi sulla loro pelle. Ebbene, anche
all'interno di questo provvedimento noi andiamo a leggere un
capitolo che dovrebbe essere dedicato alle politiche sociali, ma
alle persone che hanno zero viene dato zero.
Ecco perché abbiamo prodotto una serie di emendamenti, come
l'emendamento che introduce una misura sulla famiglia con un
reddito che va appunto a supportare chi effettivamente non aveva
nulla e chi si è trovato ad affrontare questa crisi senza avere i
mezzi necessari per farlo; ci sono delle stime precise sulla
povertà in Valle d'Aosta, così come chiaramente su tutto il Paese,
che stimano come una famiglia spesso non possa far fronte a delle
spese impreviste, nel nostro caso, nella nostra Regione ci sono
cinquemila famiglie che non possono far fronte a delle spese
improvvise di una media entità ed effettivamente per queste persone
non si è pensato ancora a nulla, ci abbiamo pensato noi, così come
abbiamo pensato noi a intervenire sulla questione dell'edilizia
residenziale pubblica. Ci sono persone che purtroppo si sono
trovate ad affrontare, in situazione già di necessità, con
fragilità evidenti, questa crisi, a queste persone nessuna risposta
è stata data e sono state lasciate sole, in balia degli elementi,
nonostante ci fossero notevoli risorse finanziarie a
disposizione.
Lo ha già ricordato il presidente Rini, non è stato fatto nulla
sul settore dello sport o si sono spacciati come sport degli
interventi che in realtà con lo sport hanno poco a che fare, e
quando parliamo di sport parliamo delle centinaia di associazioni
sportive che innervano la nostra regione e che hanno una funzione
non soltanto di benessere psicofisico ma anche una funzione
assolutamente sociale, fondamentale per la tenuta della nostra
regione e che sono state anche queste ignorate, nonostante
conducano sulla base del volontariato la loro attività tra mille
difficoltà e tra gravosi impegni; sono state lasciate sole queste
associazioni a far fronte a spese davvero gravose, soprattutto
dovendo rinunciare a numerosi eventi e dovendo far fronte a delle
spese che nel frattempo, durante la crisi, a volte anche per la
stolidità delle Amministrazioni locali, non si sono volute toccare
ma si sono andate a chiedere lo stesso.
Sono scomparsi, non avete pensato agli universitari nonostante
abbiate fatto qualche piccolo annuncio ma poi abbiate detto in
Commissione che eravate contrari a qualsiasi abbassamento delle
tasse, avevate stanziato nella tabella 700 mila euro che poi sono
scomparsi magicamente eppure sull'Università non si è fatto niente,
e ci abbiamo pensato noi. Avete escluso, non avete dedicato nemmeno
un pensiero alle tante associazioni di volontariato che si sono
occupate durante questa crisi di Protezione Civile di sostenere
tutto il sistema della pubblica Amministrazione, senza le quali
ancora oggi noi non riusciremmo a far fronte ai molteplici impegni,
ci abbiamo pensato noi con un emendamento.
Sarà veramente molto importante vedere come verranno presi, come
verranno valutati da parte della maggioranza, o la pseudo
maggioranza o l'ex maggioranza, questi emendamenti che riteniamo
siano importantissimi per il tessuto sociale della nostra regione,
lo ripeto un'altra volta.
L'esame di questo articolato però mi ha dato un'idea, in
generale, ovvero che si cerchino di mettere delle pezze politiche
su alcune mancanze ma che queste pezze politiche spesso siano
peggio del buco, e per spiegarvi quali siano le mancanze e le pezze
politiche che avete cercato di mettere e purtroppo non riuscite a
mettere con questo strumento, devo fare un piccolo passo
all'indietro, andando all'inizio di questa crisi che è iniziata
nella peggiore delle maniere, e io l'inizio di questa crisi me lo
ricordo con due immagini importanti. La prima è una fotografia di
una conferenza stampa in cui il Vicepresidente facente funzioni
Testolin diceva ai turisti di venire tranquillamente nella nostra
regione che non c'era nessun pericolo e che era tutto a posto,
confortato dalla parte sanitaria al suo fianco che annuiva
soddisfatta e aggiungeva anche la sua parte. Ecco, questo è stato
il vero inizio, secondo me, della crisi ma un'altra fotografia che
io porto sempre negli occhi è la fotografia meravigliosa di quella
conferenza stampa in cui tutti gli Assessori, stretti come sardine
all'interno di un tavolo per entrare tutti nell'inquadratura -
nonostante le misure di sicurezza e le distanze fossero necessarie-
erano appunto a fare queste comunicazioni, in realtà questi
Assessori non dovevano dire nulla, perché a fare le comunicazioni
era solo il Presidente ma si sa, vicini alla campagna elettorale
non si poteva non entrare nell'inquadratura delle videocamera e non
essere presenti. Magari un elettore che in quel momento guardava la
diretta Facebook o la diretta degli organi d'informazione avrebbe
potuto decidere di votare uno degli Assessori per il suo nobile
cipiglio dimostrato durante la conferenza stampa.
Ecco, queste due immagini sono, secondo me, molto evocative
della crisi che abbiamo vissuta, ma veniamo a uno degli interventi
delle criticità che poi ci portano all'attuale articolato e
arriviamo, per esempio, a una delle questioni che abbiamo più
discusso, ovvero la questione del bando affitti.
Abbiamo deliberato con questo Consiglio di riaprire il bando
affitti che era purtroppo chiuso, proprio per la decadenza di
questo Consiglio, e abbiamo detto a marzo: dobbiamo fare presto per
dare delle risposte, almeno in parte, alle famiglie che stanno
vivendo delle difficoltà.
Ebbene, a quest'intervento approvato a marzo cosa succede? Che
la discussione si protrae e che ovviamente in Commissione, così
come era obbligatorio fare, viene dato un parere vincolante che
prevede tre criteri: il criterio del fatto che potessero accedere
al bando affitti soltanto le persone con permesso di soggiorno in
lungo periodo, il criterio che le erogazioni per le persone che
avevano già fatto domanda per questo contributo dovessero essere
fatte immediatamente e il terzo criterio era che le erogazioni
invece dei nuovi, di coloro che avevano fatto la nuova richiesta,
dovessero essere corrisposte in trenta giorni.
Si delibera questo con parere vincolante della II Commissione e
io cosa scopro? Scopro che il giorno prima che la Giunta vada ad
approvare il bando, così come uscito con le indicazioni della II
Commissione, il bando è già presente sul sito! E per fortuna ho
salvato tutte le immagini così magari qualcuno dovrà andare a
spiegare come mai i bandi vengono pubblicati prima che la Giunta
approvi quel determinato bando sul sito della Regione! Queste
saranno domande importanti a cui dovrete rispondere, mi auguro.
Dopodiché andiamo a leggere il bando: nel bando vengono esclusi
quei tre criteri che avevamo stabilito, ovvero il criterio della
partecipazione soltanto per coloro che avevano un permesso di
soggiorno in lungo periodo, oltre ovviamente ai cittadini
valdostani, e il criterio dell'immediata erogazione per chi aveva
già fatto richiesta nel 2018. Perché? Perché grazie a un parere di
un dirigente - una letterina più che un parere - si diceva che la
prima condizione era oggetto di ricorso e quindi, essendo oggetto
di ricorso - senza alcuna sentenza, badi bene - allora non si
poteva utilizzare perché avrebbe ritardato il bando; un ricorso che
ancora non era stato discusso, ma la cosa più divertente è
sull'erogazione immediata perché questo dirigente ci diceva che
quest'erogazione immediata non si poteva inserirla nel bando perché
in realtà di fatto nel bando era già inserita. Vado a leggere il
bando, e nel bando non c'è.
Come finisce tutta questa questione, ovviamente? Finisce con
questa comunicazione. Io ho chiesto alle persone di farmi sapere,
man mano che arrivavano le domande del bando affitti, come andava a
svilupparsi l'esito della loro domanda e del loro pagamento e la
risposta è questa: "ciao, mi avevi chiesto il mese scorso con
l'avvio della procedura per il sostegno alla locazione di tenerti
informato delle eventuali evoluzioni. In data 6 maggio ho inviato
via mail la domanda, il 12 ho inviato spontaneamente integrazione
con aggiornamento di ricevute di pagamento fino ad aprile 2020, con
quest'ultima mail chiedevo se fossero tutti a posto i documenti e
ricevuto per risposta, probabilmente in automatico da computer, che
mi avrebbero risposto in cinque giorni per fissare appuntamento in
dieci giorni per informazioni e che le domande sarebbero state
riscontrate in quindici giorni. Non avendo ricevuto alcun messaggio
o telefonata, ho chiesto più volte all'Urp se avessero degli
elenchi come gli anni scorsi o potessero dirmi qualcosa ma niente,
è più facile contattare il Presidente della Repubblica che un
dipendente di quell'ufficio. Mi sono trovato però ad Aosta giovedì
scorso e ho tentato di richiedere informazioni, ma l'usciere mi ha
fermato già fuori dicendomi che ha spedito lei delle lettere che
prima o poi sarebbero arrivate a tutti".
Questa è la condizione di persone che avevano già fatto la
domanda nel 2018, domanda che doveva essere immediatamente erogata
ma chissà come mai a queste persone non è mai arrivata e non è
ancora arrivata oggi e siamo a giugno, il giovedì a cui ci si
riferisce è della settimana scorsa, ma guarda un po'.
Arriviamo però ovviamente alla parte dedicata alla sanità,
perché non c'è soltanto un intervento sociale ma c'è anche la parte
dedicata alla sanità. Il collega Cognetta ci ha già ricordato e
spiegato che c'è una letterina che forse qualcuno ha voluto tenere
nascosta, forse perché qualcuno voleva farsi un tesoretto per
affrontare al meglio la campagna elettorale, ma ovviamente c'è
questa parte sanitaria che si propone degli obiettivi. E allora
andiamo a esaminare qual è lo stato attuale della nostra sanità, ma
soprattutto quale è stato il decorso all'interno della crisi.
Voglio essere evocativo oggi, cominciamo con un'altra immagine,
l'immagine iniziale di un dottore in servizio al Parini che si
lamenta in un video delle mascherine che gli sono state fornite
definendole chiaramente in maniera poco elegante ma sicuramente
lamentandosi perché quelle mascherine non servivano assolutamente a
nulla. Ebbene, questa denuncia pubblica che ha circolato per i
social ha uno sviluppo, perché questo medico viene sanzionato,
richiamato, non so se poi sia stato sanzionato effettivamente ma
minacciato di richiamo, e la risposta pubblica che ci fornisce la
sanità è: "ma quella persona ha ricevuto quei DPI perché lui non
doveva essere a contatto con pazienti affetti da Covid. E come è
andata a finire questa vicenda dopo che lui, sanzionato, ha dovuto
scusarsi pubblicamente? Che è stato contagiato dal Covid-19!
Ma proseguiamo con lo sfogo di un'infermiera di Saint-Pierre,
della famosa clinica di Saint-Pierre, che pubblica un video dove fa
tutta una serie di sfoghi e dice delle cose molto precise sul
trasferimento di pazienti affetti da Covid dall'ospedale Parini
fino alla struttura di Saint-Pierre; questo video rimane in
circolo, in rete per poche ore perché poi viene rimosso,
evidentemente per un rimorso della persona che lo aveva pubblicato.
Per fortuna questo video è stato salvato ed è a disposizione.
Ma veniamo alla denuncia più importante o quella che ritengo più
importante, quella di una persona che non è tacciabile di essere né
sovranista né populista, e parlo della direttrice del Cottolengo di
Saint-Vincent Suor Clara, e voglio ringraziare qui chi, prendendo
il suo sfogo, ha fatto quest'articolo che voglio leggervi, perché è
importante, perché voglio che appunto tutti, se non lo avete letto,
conosciate che cosa è stato detto: "Su ventidue ospiti, cinque sono
deceduti e quindici risultano positivi. Lo sfogo della direttrice
Suor Clara: siamo stati abbandonati, quando tutto finirà andremo
via, non c'è più motivo di restare qui, nessun'altra regione in
questa emergenza si è comportata in questo modo con le nostre
strutture per anziani.
Il 23% degli ospiti deceduto e il 95% positivo sono i numeri
drammatici della struttura protetta Cottolengo di Saint-Vincent.
Degli ospiti della struttura 22 - sono tanti - sono quelli
risultati contagiati, ma cosa dice la suora in questo sfogo?
La suora racconta: "Siamo stati abbandonati e lasciati soli come
cani. Uno dei nostri ospiti che abbiamo subito messo in isolamento
ha iniziato ad avere le prime linee di febbre e i primi sintomi di
bronchite. Con il suo medico di base abbiamo chiesto che gli
venisse fatto il tampone, nel frattempo la febbre aumentava con i
giorni e quando il medico è tornato gli ha riscontrato una
polmonite, disponendo il ricovero immediato. L'anziano è stato
trasportato al Pronto Soccorso del Parini di Aosta dove è arrivato
intorno alle 19. Tre ore dopo volevano rimandarcelo indietro ma io
mi sono rifiutata. Al mattino si è poi avuta notizia dell'esito
positivo del tampone e poche ore dopo il decesso. Altri ospiti nei
giorni successivi hanno manifestato i sintomi del virus e anche per
loro è arrivato l'isolamento e la richiesta di tampone, che però ci
è stato rifiutato! Stranamente più avanti con i giorni sono
arrivati a farlo ad un'ospite risultata poi positiva. Il 3 aprile
scorso tutta la struttura è stata tamponata, ci hanno però detto di
andare noi a prenderci alla USL i tamponi, di farli e poi
restituirli. L'esito dei referti è stato infausto: ad eccezione di
un ospite tutti gli altri sono risultati positivi. La struttura ha
cercato da sola di far fronte alla situazione, a singhiozzo ci sono
stati consegnati i DPI, una o due scatolette di mascherine
chirurgiche, cinque tute, qualche camice monouso e poi una trentina
di quella FFP2 che però oggi ci hanno detto non vanno bene ma che
dobbiamo usare le FFP3. Per fortuna abbiamo la sede centrale a
Torino che ci sta rifornendo".
E si va avanti illustrando anche la situazione del personale, ma
la cosa che io ho trovato più disgustosa è stata leggere queste
frasi: "stiamo facendo degli investimenti enormi però continuo a
venire insultata e minacciata di possibili multe o denunce da chi
si è ricordato di noi solo negli ultimi giorni".
Ma la cosa ancora più schifosa che ho letto è questa: "stiamo
continuando a ricevere richiami in modo sgarbato da parte delle
autorità che ci accusano di aver fatto dei pasticci ma stiamo
pagando per dei loro errori, siamo stati trascurati, ora veniamo
trattati come untori. Io posso anche portare il peso di tutte le
colpe che in cuor mio so di non avere ma non posso dimenticare le
parole che ho sentito pronunciare. La mancanza di rispetto e di
dignità per le persone. Ci hanno detto di non intasare con i nostri
anziani l'Ospedale, che non hanno risorse da buttare per persone
che stanno per morire".
Questo è stato dichiarato da Suor Clara - vedete che
l'intervista è molto lunga, sono molte le dichiarazioni - che
incredibilmente qualche giorno dopo ci dice - e sicuramente non
sarà stata convinta né contattata, assolutamente no - ma
incredibilmente ci dice che quando ha rilasciato quell'intervista
doveva essere stanca. Caspiterella! Ma il problema è che in realtà
questo modo di pensare è plasticamente riportato esattamente in
quest'articolato che andiamo a esaminare, e sapete perché? Perché
ci sono due interventi, soprattutto quello sulle micro. Che cosa
vanno a fare? Vanno a pagare le rette di coloro che hanno avuto le
positività all'interno delle micro, e sapete perché succede questo?
Questo succede perché le micro sono state ospedalizzate, e sapete
perché sono state ospedalizzate? Sono state ospedalizzate perché
probabilmente, esattamente come a Suor Clara, alle micro che
dovevano portare degli anziani all'interno della struttura Ospedale
si è risposto che non c'era spazio per i loro assistiti e quindi
per una persona che ha pagato per una vita delle tasse per avere un
servizio sanitario, quando ci si ammala, ed è dopo aver pagato
veramente decenni e decenni di tasse, gli si dice: "per te
purtroppo non c'è più posto, mi sa che devi morire".
Questa credo che sia la cosa più disgustosa emersa all'interno
della crisi sanitaria che abbiamo dovuto affrontare che fa il paio
ovviamente con quella del codice bianco dell'USL, ma anche su
questo avremo modo di approfondire. Lo ha ricordato anche la
collega Pulz la volta scorsa: un'altra vicenda che si aggiunge a
quella della bambina disabile che addirittura è stata tolta ai suo
genitori dalla USL con un parere che ha tolta la potestà
genitoriale per un mese, parere che poi il Tribunale dei Minori ha
giudicato assolutamente fasullo. Io credo che questa sia la
fotografia perfetta della gestione.
Vede, e mi rivolgo a lei, Assessore, e mi scusi se parlo veloce
ma cerco di fare tutte le mie riflessioni e di contenerle
all'interno di un intervento; mi sono lamentato con lei perché ha
fatto degli interventi Facebook e lei nell'intervento Facebook che
ha fatto poi qualche giorno dopo ha detto che io mi arrabbio perché
lei parla su Facebook. Io non mi arrabbio assolutamente se lei
parla su Facebook, io mi arrabbio nel momento in cui lei fa delle
promesse, sia vane promesse sia promesse elettorali, oppure dice
delle cose inesatte alle persone, e le faccio un piccolissimo
esempio: lei ricorderà la vicenda delle famose mascherine che un
suo amico, questo scrive lei nel suo post, un suo amico della Valle
d'Aosta che lavora in un settore differente le ha fatto avere o ha
fatto avere alla nostra Valle d'Aosta 50 mila mascherine e
addirittura le persone commentavano sotto e dicevano: "ma come e a
chi verranno distribuite?" e lei rispondeva: "seguiremo la stessa
linea come ogni riferimento, quindi inizieremo dall'Ospedale,
micro, farmacie eccetera dove c'è più urgenza".
Ebbene, cosa succede? Succede che chiediamo un approfondimento
su queste mascherine in Commissione e diciamo: "Ma, caspita, lei
che è il responsabile della Protezione Civile, ha ricevuto questa
mascherine?" "No". Il responsabile della Protezione Civile
regionale ci dice che di queste mascherine non ve ne è nemmeno
l'ombra. Allora chiediamo degli approfondimenti all'Assessore che
ci risponde sdegnato: "proprio la USL, che al momento era
fortemente in difficoltà, ha acquistato immediatamente 10 mila
mascherine, una manna per i nostri operatori in quei giorni", cioè
ci rassicura che queste mascherine esistono e non sono state
comprate dalla Protezione Civile ma dalla USL. E allora io faccio
una bella richiesta di accesso agli atti ed effettivamente arriva
un documento che ci parla della storia di quest'acquisto di
mascherine, perché effettivamente il 20 marzo la USL scrive: "si
richiede - a questa azienda che fa scarpe - l'inizio di produzione
di almeno 10 mila pezzi con consegna urgente entro martedì 24 marzo
e pagamento a trenta giorni dalla consegna". Quindi si chiede - a
questa azienda che fa scarpe - d'iniziare la produzione, non è che
ci sono mascherine già pronte, ma di produrle per inviarle in Valle
d'Aosta. Faccio un piccolo inciso: l'Assessore sapeva che queste
mascherine non erano certificate, c'è scritto nella mail.
C'è una piccola letterina che parte dalla USL e va sempre a
quest'azienda che dice: "la presente per comunicare che la fattura
è in stato bloccato in attesa della certificazione da parte del
Politecnico di Milano". Quindi prima si ordinano le mascherine in
tutta urgenza, poi si blocca la fattura dicendo che queste
mascherine non sono certificate, quindi si blocca il pagamento
della fattura, intanto le mascherine arrivano.
Poi c'è un'altra incredibile lettera che arriva, pensate un po',
il 21 di aprile, esattamente il giorno in cui io trasmetto la mia
richiesta di accesso agli atti agli uffici e questa lettera che
viene fatta il 21 di aprile, lo stesso giorno in cui io trasmetto
la mia richiesta di accesso agli altri uffici, dice: "con la
presente, a seguito della mail ricevuta in data 20 aprile, si
comunica che la fornitura di mascherine, non essendo conforme alla
normativa vigente, tenuto conto dell'impossibilità di convertire
l'uso della mascherina da sanitaria a civile, impone la
restituzione di 9.940 pezzi. Si fa presente che le restanti 60
mascherine sono state distribuite ad operatori non sanitari in
mancanza di mascherine chirurgiche".
Quindi lei, caro Assessore, ha fatto una simpatica pantomima su
Facebook, dicendo che aveva acquistato 50 mila mascherine, e poi ci
rendiamo conto che quelle mascherine che lei ha acquistato e che la
USL ha ordinato al suo amico, o all'azienda del suo amico, non ho
idea, questo è quello che scrive lei su Facebook, in realtà non
esistono ma avete trattenuto 60 di quelle mascherine dandole non so
a chi, visto che non sono certificate, e non so se queste persone
utilizzandole magari si sono anche ammalate, se queste maschere non
sono certificate. Qui non c'è scritto se le avete pagate o meno,
però questo sarà importante perché un'azienda che si veda ordinare
delle mascherine e poi ovviamente le si dice: "eh no, ma non sono
certificate", anche se tu lo sapevi già" e poi non se le vede
pagare, non so come reagisce.
Un altro post di questo tipo, Assessore, ovviamente è quello che
riguarda le assunzioni. Lei propaganda assunzioni a tutto spiano,
anche con persone che non hanno la qualifica professionale di OSS,
questo è riportato in un suo post che ha pubblicato, ma i commenti
che ci sono a seguito, peraltro lei invita le persone a iscriversi
a un'agenzia per il lavoro, non so questo come possa intendersi o
come possa essere interpretato dal momento in cui quando ha scritto
il post quelle due comunità alle quali fa riferimento non erano
nella disponibilità della USL, quindi è un po' curiosa questa
scrittura, ma sicuramente non sarà una
captatio
benevolentiae
per le elezioni, però capisce che tutta questa
cosa e tutta questa somma di questioni messa assieme un pochino di
dubbi la solleva sulla vostra gestione della crisi e sulle vere
finalità del vostro lavoro, e il mancato rispetto verso chi si
trova in una situazione di necessità è evidenziata anche, per
esempio, nel mancato rispetto degli impegni presi da questo
Consiglio. Ricordiamo tutti gli impegni presi con un ordine del
giorno relativo alla disabilità, e, nello specifico, relativo
all'individuazione di persone che potessero tradurre nel linguaggio
dei segni le conferenze stampa che facevate con la mascherina
davanti alla faccia, perché non avevate nemmeno il pudore di
distanziarvi e non utilizzare la mascherina per far capire ai
sordomuti cosa stavate dicendo, ebbene, in ogni singola conferenza
stampa che avete fatto con la mascherina bella fissata davanti alla
faccia non siete riusciti, a settimane di distanza, a trovare
nemmeno un interprete del linguaggio dei segni, e questo è la
quadra del rispetto che voi date alle persone che avrebbero bisogno
invece di sostegno da parte della pubblica Amministrazione.
Concludo, avrei ancora molte cose da dire, magari qualche
intervento lo farò ancora, ma concludo nel fare una valutazione: io
credo che ci sia una necessità oggi e sia la necessità di dare vere
risposte alle persone e non interventi e spot che effettivamente,
come già qualcuno ha evocato, probabilmente non sono nemmeno così
attinenti all'emergenza Covid, perché effettivamente fa abbastanza
specie leggere di alcuni interventi su alcune materie denominate
"interventi Covid", non faccio l'elenco tanto avremo modo di
approfondire ancora durante questa seduta.
Quello che però ho visto è stato un comportamento e un
atteggiamento da parte di questo Governo, e non parlo neanche della
maggioranza perché io credo che gran parte dei Consiglieri della ex
maggioranza siano stati completamente e volutamente esclusi da chi
oggi ricopre posizioni di vertice, proprio perché chi può dettare
le regole oggi può anche avere un beneficio elettorale domani. Io
quindi credo che questo risentimento e questa necessità di
richiesta di chiarezza arrivi anche dai Consiglieri dell'ex
maggioranza, anche se ovviamente non lo possono esplicitare.
Oggi ho trovato di estremo cattivo gusto aver passato settimane
e settimane a lavorare su un provvedimento segretissimo di cui non
si poteva avere testo, tabelle, riferimenti e nient'altro, dopo
averlo ricevuto a seguito di minacce ripetute abbiamo avuto questo
testo e poi, oggi, si viene in aula dopo 50 emendamenti del Governo
a dire con il cappello in mano: beh, votatecelo".
Io credo che sia un ragionamento che non ha né capo né coda, io
non so come andrà a finire la storia di quest'emendamento ma io
credo che, nonostante voi abbiate impostato le cose per riuscire a
dare gli ultimi colpi di coda finché rimanete attaccati su quelle
poltrone, anche se voi cercate e pensate di raccogliere qualche
briciolino di consenso con questi sistemi, per quanti regalini
possiate fare, gli errori che avete commesso e la gravità della
situazione è talmente importante che le persone, nonostante i
regali, se lo ricorderanno.
Dalle ore 18:10 assume la Presidenza il vicepresidente
Farcoz.
Farcoz (Président) -
La parole au conseiller secrétaire
Vesan.
Vesan (M5S) -
Vorrei, dopo il grande excursus del collega
Manfrin, anch'io partecipare un momento all'inquadramento di questa
legge. Questa legge è sostanzialmente un intervento per la
risoluzione di un'emergenza che si è creata all'interno della
nostra regione, in prima battuta dal punto di vista sanitario e, a
seguito delle cure per l'emergenza sanitaria che si sono imposte
per evitare danni più gravi, anche da un punto di vista
economico.
Come siamo messi noi in Valle d'Aosta dal punto di vista
sanitario su quest'emergenza? Siamo messi veramente piuttosto male,
stiamo comportandoci come se fosse tutto risolto ma non possiamo
dimenticarci che la regione Valle d'Aosta è quella con il maggior
numero di contagiati pro capite di tutta Italia, peggio della
Lombardia. Che la regione Valle d'Aosta è la seconda in tutta
Italia e con largo margine sulla terza per la mortalità.
Noi tendiamo a vedere i grafici che ci illustrano l'Emilia
Romagna, il Veneto, il Piemonte e la Liguria, ma in realtà dopo la
Lombardia, come numero di morti pro-capite, c'è la nostra regione
con dei numeri particolarmente impressionanti.
Nella settimana dal 29 marzo al 4 aprile, il dato settimanale
che quindi anche con i numeri piccoli come la nostra regione
permette di fare un'analisi statistica significativa, è stato di
326,3 morti per milione di abitanti. In nessuna settimana di crisi
e in nessun'altra regione italiana è stato superato questo valore.
In Valle d'Aosta si è morti per Covid più che in qualunque altra
regione, non solo in questa settimana quando abbiamo fatto il
record assoluto ma anche in quella successiva.
Il primo posto per contagiati è stato ripetutamente giustificato
da chi ha gestito l'emergenza sanitaria dicendo che noi avevamo
tanti contagiati perché facevamo tantissimi tamponi, quindi facendo
tantissimi tamponi ci trovavamo nella condizione di trovare più
contagiati che altri non trovavano. Ebbene, questo dato è
facilmente confutabile perché la Valle d'Aosta tutt'ora, a oggi,
non al momento in cui avevamo il picco d'inizio aprile, a oggi è la
quarta regione italiana nel rapporto contagiati-tamponi, cioè
quanti contagiati trova in funzione dei tamponi che fa, ciò
nonostante abbia cominciato a fare un numero di tamponi decisamente
più basso, molto più basso di quello che ci è stato annunciato in
Commissione e trattiamo all'interno di questa proposta di legge
l'emergenza sanitaria come se fosse conclusa.
Noi non siamo qui a operare per salvare i Valdostani dal Covid,
noi siamo qui a riparare i danni che il Covid ha causato.
Proprio dal punto di vista sanitario è emblematico quello che
prevediamo in questa legge, noi in questa legge prevediamo di
assegnare un premio di risultato, un bonus, a tutti gli operatori
che si sono occupati di risolvere il Covid. Sarebbe un po' come se
la Juventus assegnasse il premio scudetto ai propri giocatori in
questo momento. Non è così, non è risolta la situazione
emergenziale e se abbiamo delle risorse disponibili e abbiamo delle
risorse disponibili in ambito sanitario, dobbiamo usarle adesso per
risolvere l'emergenza sanitaria, non per fare festa tutti assieme
con dei soldi in più perché abbiamo già risolto tutto quanto.
Questo è uno degli esempi che evidenziano come una legge
emergenziale possa essere trasformata, a ridosso della campagna
elettorale per la Regione e per i Comuni, in una legge meramente
elettorale. Io non ho sentito richieste da parte di nessun
operatore sanitario di questo bonus, sicuramente meritano tutta la
nostra riconoscenza ma in questo momento le risorse dovrebbero
essere destinate a risolvere problemi che ci sono ancora e invece
qui ci comportiamo come se l'unico vero grande problema... la
proposta della Giunta ci presenta un problema come se il problema
fosse quello di riuscire a confermare la rielezione in occasione
della ormai imminente campagna elettorale.
È notizia di oggi che l'Organizzazione Mondiale della Sanità, il
referente europeo, ha dichiarato che dalla scorsa settimana i casi
in Europa, dopo mesi di calo, sono in aumento.
Qui facciamo come se non fosse vero, facciamo come se non fosse
vero che ben nascosti nei dati che la Giunta ci fornisce, cioè che
abbiamo solamente più che nove contagiati di cui tre asintomatici e
solo tre in Ospedale, non ci sia scritto nascosto in una tabella
Excel che, con una somma che bisogna farsi da soli, perché non ci
viene proposta, ci sono in Valle d'Aosta, a ieri pomeriggio, ancora
159 persone isolate a causa dell'emergenza Covid.
Il Presidente Testolin, che come ha detto il collega Manfrin si
è presentato in aula con il cappello in mano - cosa piuttosto
triste, ci sarebbe piaciuto risolverla con una legge regionale
sulla governabilità almeno per le prossime legislature, purtroppo
non possiamo farlo, cerchiamo di operare almeno per la risoluzione
di quest'emergenza per poi lasciare finalmente il posto libero a
chi dovrà dare un altro tipo di risposta - il Presidente Testolin
ha introdotto il suo discorso dicendo: "abbiamo cercato di
condividere" e "Questo è l'atto più condiviso possibile".
Chiedo scusa, Presidente, le sarà sembrato, perché se devo dire
quello che riguarda la nostra forza politica, non abbiamo avuto
nessun riscontro di questa condivisione o disponibilità, anzi,
abbiamo tristemente dovuto riscontrare che anche l'accesso agli
atti e alle informazioni quando li abbiamo presentati per avere
dati sulla situazione e dati sui numeri con i quali siete partiti
per fare questa proposta di legge, dati in ambito scolastico, dati
in ambito sanitario, ma nemmeno siamo riusciti a capire per quali
impianti di risalita volete utilizzare 15 milioni! Non riusciamo
assolutamente a vedere dove sia stata questa condivisione.
Sicuramente non in Commissione e non l'ho nemmeno vista nella sua
proposta iniziale.
Che cosa presenta il Movimento 5 Stelle? Presenterà tutta una
serie di emendamenti finalizzati a riportare nell'alveo
emergenziale questo testo di legge, cercando di prescindere dai
criteri di assegnazione a pioggia che potrebbero tanto piacere a
chi si candida per le prossime elezioni, come ad esempio il
criterio con cui alle varie imprese delle varie categorie il
finanziamento viene assegnato in ordine cronologico di
presentazione della domanda.
Ecco, una norma che dovrebbe risolvere un'emergenza, che
dovrebbe risolvere un problema esistente e che decide che le
risorse vengano date a chi arriva prima, tutte a chi arriva prima e
niente a chi arriva dopo, secondo noi non è un criterio
accettabile.
Abbiamo presentato delle proposte diverse in cui tendiamo a
sostenere con queste risorse tutte le imprese che si sono trovate
ad affrontare delle spese supplementari a causa dell'emergenza.
Se non riusciamo a dare tutto a tutti, perché sappiamo che le
risorse sono purtroppo finite, cerchiamo di dare tanto a tutti e
non, come invece proposto in questo testo, di dare tutto a tanti.
Se i tanti poi avranno impegnato tante risorse, utilizzando fino al
tetto massimo che avete ipotizzato, probabilmente, si arriverà
invece a dare tutto a pochi.
Anche sulla scorta di questo, il nostro intervento va a
modificare l'assegnazione dei soldi previsti per i Comuni.
Questa proposta di legge emergenziale risolve l'emergenza
dicendo: ogni Comune della Valle d'Aosta ha 300 mila euro, faccia
un po' quello che vuole. Ecco, questo per noi non è la risoluzione
di un'emergenza, è vero che assegnare le risorse all'imprenditoria
è utile, è fondamentale, però anche in quest'ambito bisogna
riuscire ad assegnare le risorse in funzione delle necessità,
invece i Comuni hanno ricevuto, indipendentemente dalla loro
dimensione, dalle spese che hanno affrontato, dal numero di
abitanti, dalla reale necessità, lo stesso tipo di assegnazione.
Questa è di nuovo, tristemente travestita da norma emergenziale,
una norma elettorale perché in fondo anche i nostri Sindaci tengono
famiglia e devono potersi pagare la campagna elettorale.
La nostra proposta è che questi importi invece vengano
rideterminati in funzione delle risorse disponibili per gli avanzi
di bilancio e anche in funzione della dimensione dei Comuni. Non
solo, ma abbiamo chiesto ripetutamente, in tutte le occasioni, che
questa quota fosse assegnata con un vincolo di destinazione per
interventi sulle strutture pubbliche per la risoluzione
dell'emergenza e, invece, si è preferito dire che non c'è nessun
vincolo di destinazione.
Di nuovo, non è una norma risolutiva, è solo una norma di
distribuzione di soldi a pioggia, probabilmente questa maggioranza,
figlia di tante altre maggioranze precedenti, non è in grado di
gestire le risorse in modo diverso.
Vero è che però, di fronte a questo atto, abbiamo avuto invece
finalmente un cambio di posizione. Il Presidente del Celva ha
deciso di iniziare la révolte des "Fusciacche" dichiarando che se
non avesse avuto tutti i soldi che gli erano stati promessi...
presidente Testolin, lei viene qui con il cappello in mano ma poi
al Celva si presenta dicendo che ha pronti i soldi da dare, perché
questi signori annunciano pubblicamente di aver già avuto un
accordo per avere tutti questi soldi.
Il Presidente del Celva che ha preso quest'iniziativa invece non
ha fatto neanche una piega nel momento in cui una maggioranza
precedente in un'altra legislatura rastrellava tutti gli avanzi di
bilancio, non è stato visto a restituire la fusciacca, sicuramente
invece è stato visto al Celva quando alzava la mano dicendo che il
rastrellamento degli avanzi di bilancio di tutti i Comuni della
Valle d'Aosta fatto da parte della Regione andava bene, e forse lo
stesso è successo quando sempre l'Amministrazione regionale, sempre
di questa legislatura precedente, incamerava tutti i sovracanoni
Bim dei Comuni trasferendoli, non tutti, solo quelli dal 2009 in
avanti, trasferendoli direttamente nelle casse della Regione.
La nostra proposta è di assegnare delle risorse ai Comuni e di
demandare ai Comuni la risoluzione dei livelli di emergenza che si
sono dovuti provare ad affrontare. Visto che queste risorse non
sono assegnate in questo modo dalla legge, noi abbiamo presentato
un emendamento che cerca di andare in questa direzione. Così come
molti altri emendamenti che cercano di riportare un'attenzione
maggiore su quelle che sono secondo noi le risposte da dare ai
cittadini valdostani prima ancora dell'emergenza economica e sono
la risoluzione dell'emergenza sanitaria e la risoluzione
dell'attuale emergenza scolastica.
Abbiamo ricevuto dichiarazioni di tutti i tipi, qualcuna che
parlava addirittura di una riapertura delle scuole a maggio, ma
quando abbiamo chiesto i dati per sapere cosa deve essere fatto
puntualmente, scuola per scuola, cosa deve essere fatto nelle
scuole valdostane per essere certi di riaprire a settembre, abbiamo
avuto le solite risposte vaghe. Anzi, abbiamo finito per trovarci
con questa legge in cui c'è scritto che gli interventi
sull'edilizia scolastica che non riguardino la scuola superiore di
secondo grado sono in capo ai Comuni che possono usare, se
vogliono, un po' di questi 300 mila euro.
Se questa legge sarà così come presentata la risposta che i
Valdostani aspettano, noi siamo seriamente molto preoccupati e
confidiamo che nel dibattito all'interno di quest'Aula, quando
andremo ad affrontare tutti gli emendamenti, si possano apportare
dei correttivi in modo da renderla una reale risposta per i
Valdostani e non la risposta alle necessità di chi, nei prossimi
mesi, eserciterà il diritto di elettorato passivo.
Président -
La parole à la collègue Morelli.
Morelli (AV) -
Non so se questa sarà una lunga maratona
oratoria, come ha detto una collega, o un unico grande comizio
elettorale come mi ha detto un giornalista che ho incontrato poco
fa.
Io vorrei sinteticamente riprendere i contenuti dell'intervento
iniziale del presidente Testolin, perché il disegno di legge
sull'assestamento al bilancio di previsione della Regione
quest'anno assume una valenza e un significato del tutto
particolari. È infatti completamente improntato al contrasto degli
effetti negativi in termini economici, sanitari e sociali
dell'emergenza epidemica da Covid-19.
A differenza dei due precedenti atti legislativi collegati
all'emergenza sanitaria che hanno visto la luce in pieno lockdown
con il confinamento in casa della popolazione e con la sospensione
forzata di gran parte delle attività economiche, questo terzo
provvedimento si situa in quella che viene definita la fase 3,
caratterizzata dalla fortunatamente sempre minore virulenza della
malattia e del contagio, dalla graduale riapertura delle attività
economiche e degli uffici pubblici oltre che dal progressivo
allentamento delle misure di distanziamento sociale. Potrebbe quasi
sembrare una sorta di ritorno alla normalità.
In realtà crediamo debba essere proprio la situazione attuale a
renderci tutti molto consapevoli di quanto il mondo sia cambiato in
pochi mesi e di quanto difficile sarà, anche per la nostra
comunità, ritrovare delle condizioni sociali economiche lavorative
sanitarie di maggiore serenità, non solo perché potrebbe esservi
una recrudescenza e un ritorno della pandemia, ma anche perché gli
esperti ci mettono in guardia contro la possibilità che epidemie di
questo tipo diventino più frequenti e in qualche modo si debba
imparare a conviverci e perché, come giustamente diceva qualche
collega, lo strascico della crisi si prolungherà ben oltre il breve
periodo che ancora compete a questo Consiglio regionale.
Sarà probabile che ci si trovi a dover adottare un modus vivendi
a livello globale che ci permetta di convivere con rischi di questa
natura, perché un lockdown totale e quasi assoluto, come quello che
abbiamo vissuto in questi mesi, noi non ce lo potremmo più
permettere dal punto di vista dell'economia, salvo andare a
compromettere in modo irreversibile un sistema economico che è
anche garanzia e fondamento di un sistema sanitario che è
necessario per far fronte, giustamente, a questi fenomeni.
Per questo motivo sono e saranno necessarie regole sanitarie di
convivenza civile chiare, ragionevoli e ragionate, perché
necessarie, che devono essere rispettate, così come ci vorrà da
parte di ognuno di noi lo spirito di adattamento adeguato. Non sarà
facile trovare la giusta mediazione tra le diverse esigenze ma
crediamo che con questo problema tutti dovremo fare i conti e
adottare un atteggiamento proattivo.
A livello valdostano crediamo che questa pandemia non avrebbe
potuto coglierci in un momento di più grande difficoltà con una
situazione politica estremamente critica, frammentata, in attesa di
elezioni regionali anticipate con un'attività amministrativa
condizionata dal regime di prorogatio ma che deve comunque, e direi
esclusivamente, far fronte all'obbligo di rispondere ai bisogni
urgenti della comunità, sotto i diversi profili sanitario,
economico e sociale.
Per questo la legge di assestamento di bilancio si connota
esclusivamente in funzione dell'emergenza Covid-19, declinata nelle
sue fasi susseguenti che vanno dalla chiusura totale dei primi di
marzo, con tutti i problemi enormi che conosciamo, alla riapertura
attuale e prova anche ad andare più in là; ne deriva la scrittura
di un provvedimento corposo, articolato secondo diverse aree
d'intervento dettate dalle priorità legate a questo momento, a cui
il nostro Gruppo di Alliance Valdôtaine ha dato il suo contributo
propositivo e fattivo, sia per quanto riguarda la componente che
siede nei banchi della Giunta sia per la parte che lavora nel
Consiglio e all'interno delle Commissioni.
Probabilmente il lavoro avrebbe potuto essere più rapido se si
fosse scelto di affrontare pochi temi precisi e circoscritti; in
realtà gli ambiti d'intervento necessari sono talmente tanti,
perché le problematiche sono talmente tante, che un po', obtorto
collo, si è dovuto cercare di affrontare il più possibile le
problematiche, ed è stato un lavoro complesso che è iniziato con la
ricognizione delle criticità espresse da parte delle rappresentanze
delle diverse categorie - che naturalmente ringraziamo per il
contributo che hanno dato - e che è proseguito con l'individuazione
dei bisogni e che si è concluso con la proposta delle soluzioni e
delle misure.
È un lavoro di stesura, di cucitura, anche di mediazione che ha
visto impegnato tutto il Consiglio regionale, le Commissioni
consiliari e naturalmente la Giunta per diverse settimane in
collaborazione con gli uffici e le strutture competenti del
Consiglio e della Regione che credo sia giusto e doveroso
ringraziare per l'impegno, per il lavoro e anche, talvolta, per la
pazienza.
Il risultato che ne è scaturito è un disegno di legge
sicuramente ampio che coinvolge tutti gli aspetti essenziali,
depositato dalla Giunta regionale suscettibile di essere integrato
e migliorato dall'apporto del dibattito in Consiglio regionale ma è
un testo di legge che va reso operativo nel più breve tempo
possibile, perché assume il carattere dell'urgenza e dell'esigenza
di fare fronte in tempi rapidi al grave momento di difficoltà.
Questo è quanto la comunità valdostana si aspetta da noi, uno
sforzo legislativo possibilmente collettivo che nel rispetto delle
differenze politiche, di visione e talvolta anche ideologiche,
tenda al raggiungimento di obiettivi comuni che sono d'importanza
vitale per la Valle d'Aosta.
Non voglio ripercorrere i contenuti del disegno di legge che
sono già stati molto ben espressi dai relatori, ma semplicemente
voglio puntualizzare alcune questioni su alcuni settori, in
particolare, primo fra tutti, quello della sanità, settore da
mettere in sicurezza in risposta alle criticità riscontrate nei
mesi scorsi, anche nella malaugurata prospettiva di un possibile
ritorno dell'epidemia che non deve coglierci impreparati,
soprattutto per quanto concerne l'organizzazione dei servizi sul
territorio che vanno integrati, che vanno rinforzati per consentire
all'Ospedale di continuare a svolgere il suo ruolo principale.
Vorrei tornare brevemente su quanto espresso poc'anzi da un
collega, che ha definito l'indennità Covid un contributo
elettoralistico per fare festa tutti insieme.
Io credo che questa definizione sia estremamente offensiva non
solo di chi - e c'è buona parte del Consiglio regionale che
condivide quest'idea - avanza questa proposta, ma anche nei
confronti di chi ha operato in questi mesi rischiando e dimostrando
un'abnegazione e una dedizione che credo vadano oltre
l'ordinarietà.
Quest'indennità Covid, per come l'interpretiamo, vuole essere
l'espressione tangibile della riconoscenza non nostra, non dei
Consiglieri regionali che vogliono farsi la campagna elettorale ma
della collettività valdostana che esprime in questo modo la propria
gratitudine, perché noi non rappresentiamo noi stessi, ma la
comunità valdostana, che esprime la propria gratitudine nei
confronti di tutte quelle figure che si sono impegnate.
E poi la scuola, l'istituzione penalizzata drammaticamente dal
lockdown, che dovrà riaprire i battenti in condizioni adeguate di
sicurezza e di didattica garantendo uguali possibilità per i nostri
ragazzi su tutto il territorio regionale e a tutti i gradi
d'insegnamento in termini di spazi, di risorse umane, di dotazioni
adeguate e per questo la Regione, ma soprattutto gli enti locali
devono essere messi nella condizione d'intervenire con tempestività
per adeguare le sedi scolastiche alle nuove regole e alle esigenze
contingenti.
Per questo, ma non soltanto, si è politicamente scelto di dare
centralità ai Comuni, a tutti i Comuni in egual misura. Questa è
una scelta politica, si può pensarla in modo diverso, la nostra
scelta è stata questa, sul modello del federalismo che riconosce
pari dignità e capacità di programmazione d'interventi a ogni
Comune, andando a creare lavoro, cercando di essere volano per un
rilancio dell'economia e in particolare di un settore penalizzato
come quello dell'edilizia.
Il terzo
pilier
è quello delle attività economiche, le
imprese valdostane che con pochissime eccezioni sono tutte
pesantemente provate; imprese commerciali, turistiche, agricole,
artigianali, industriali a cui è necessario ridare prospettive, per
quanto può fare il pubblico che non può fare tutto, compatibilmente
con le risorse disponibili andando ad agire su un duplice binario
d'intervento, il primo che tenda a compensare le perdite subite in
questo periodo e il secondo che vada a favorire la ripartenza con
un'attenzione alla salvaguardia dell'occupazione.
Siamo coscienti che non sarà sufficiente, che non sarà facile:
l'approfondimento di pochi giorni fa di Banca Italia che denuncia
che il commercio e il turismo in Valle d'Aosta hanno subito un vero
e proprio tracollo con perdite che vanno dal 30% in su e con
preoccupazioni forti per il prosieguo della stagione estiva ce lo
conferma.
Non so se questo è per dare tutto a pochi o poco a tanti, come
diceva poc'anzi qualcuno, stupisce un po' che critiche così aspre
vengano da un collega che appartiene a un Gruppo, forse l'unico
all'interno di questo Consiglio regionale, che non si sia mai
assunto una responsabilità di Governo, credo proprio che sia
l'unico Gruppo.
Facile dare lezioni quando si rimane sempre un pochino indietro.
Qui credo che tutti abbiano provato nei fatti cosa significhi
assumersi delle responsabilità e quanto sia difficile. Noi non
abbiamo inteso sottrarci alle nostre responsabilità rispetto al
varo di una manovra finanziaria che è sicuramente indifferibile e
urgente. Dopodiché la parola tornerà agli elettori che saranno loro
a valutare e speriamo che lo possano fare in quello che come Gruppo
di Alliance Valdôtaine ci auguriamo sarà l'Election Day, che viene
proposto con l'emendamento all'articolo 41, da noi sottoscritto
assieme ai colleghi dell'Union Valdôtaine.
Ma oggi il confronto è qui in aula, noi non ci sottraiamo e
cercheremo di portare il nostro contributo proficuo.
Dalle ore 18:30 riassume la Presidenza la presidente
Rini.
Rini (Presidente) -
La parola alla collega Russo,
prego.
Russo (M5S) -
Questo doveva essere il tempo per cambiare
e non per ripetere, il tempo per dimostrare ai Valdostani che
questa classe politica tiene davvero a tutta la comunità
valdostana, ma invece abbiamo riconfermato sempre la stessa
modalità di gestione, sia nelle audizioni sia nella stesura della
legge che ci apprestiamo a discutere.
Mi chiedo che senso abbia aver effettuato ore e ore di
audizioni, peraltro molto interessanti, di numerosi portatori
d'interesse, quando di molte delle loro riflessioni vi sono rare
estemporanee tracce.
Mi chiedo che senso abbia che dal punto di vista dell'onestà
siano state date già per approvate alcune misure presenti in questo
DL, quando non era neanche iniziata la lettura nelle relative
Commissioni. Ci apprestiamo a discutere una legge che è
contemporaneamente un assestamento di bilancio e una legge di
risposta all'emergenza Covid. In piena campagna elettorale.
Anche se siamo nella fase 3 post-pandemia e anche se il contesto
in cui agiamo è profondamente incerto e fragile, la strenua ricerca
di consensi e la volontà di soddisfare le richieste dell'elettorato
sono sempre la priorità assoluta. Le disposizioni previste in legge
vengono spesso definite senza tener conto dell'effettiva
possibilità di compiere in sicurezza tali scelte, il tutto ha
creato un clima di lavoro davvero insostenibile, non produttivo e
confuso.
La politica deve tornare presto, velocemente, a portare con sé
concetti meravigliosi - lo voglio dire perché per me sono
meravigliosi e sono il motivo per cui mi ero candidata - come bene
comune, partecipazione, diritti e doveri di ognuno. Deve
rapidamente tornare a essere responsabile della stabilità e del
bene di tutta la comunità e della sua
polis
.
Le morti e la paura ci hanno fatto vedere con chiarezza che il
nostro sistema politico, amministrativo, socio sanitario ed
economico deve essere rapidamente rivisto.
Fra pochi mesi ci saranno le elezioni e almeno la classe
politica cambierà, ma con mia continua immensa incredulità altri
preziosissimi mesi sono stati persi, mesi che invece dovevano, e
sottolineo dovevano, essere utilizzati non solo per destinare
risorse finanziarie ed economiche importanti e sacrosante ai vari
settori, ma per scegliere in quale direzione e con quali obiettivi
le risorse economiche pubbliche messe a disposizione dovevano
essere indirizzate.
Questo DL, che ovviamente avrà dei correttivi tramite i nostri
emendamenti, ha stabilito a chi dare le risorse economiche a
disposizione; abbiamo cercato di garantire, come sempre, di
arrivare alla più ampia platea possibile di categorie di persone
con comunque l'ovvia e ormai ripetuta attenzione per alcuni settori
piuttosto che per altri.
Credo però che questa legge scaricata dalla Giunta, che è nata
per rispondere agli effetti Covid-19, dovesse almeno prevedere
poche azioni chiare e definite da realizzarsi nei prossimi sei mesi
per riorientare il tessuto economico valdostano, per prendere in
carico il problema della disoccupazione che si farà sentire in modo
importante quando finiranno i sostegni statali: la definizione di
due o tre strategie di rapida attuazione per rilanciare il turismo;
la riorganizzazione della medicina territoriale e di quella
ospedaliera; la definizione dell'offerta scolastica valdostana, che
sfrutti appieno tutte le risorse presenti nel territorio.
L'arrivo del Covid-19 è stato uno shock a livello sanitario, ma
anche sociale e culturale, per la nostra regione, l'arrivo del
ciclone, e lo chiamerei proprio così, Covid-19 ha creato paura e
sgomento non solo tra la popolazione, non solo tra noi Consiglieri,
ma anche tra il personale medico.
Siamo stati testimoni di una crescita esponenziale del numero di
nuovi contagi, dei ricoveri ospedalieri e in terapia intensiva e
poi del numero di morti in un sistema sanitario in continuo affanno
e fatica senza strategie definite, come bene abbiamo potuto
constatare ripetutamente durante l'audizione in V Commissione, dove
la direzione sanitaria non è parsa avere la situazione sanitaria
sotto controllo anche se supportata da una task-force, sul cui
operato ancora non abbiamo chiarezza né tantomeno conoscenza.
Ora sappiamo molto, anzi, moltissimo di più sul Covid-19 nel
caso di un'eventuale seconda ondata, così non ci troveremo più in
una situazione di simile ignoranza e impotenza di fronte al virus e
alla malattia e infatti saremo sicuramente più preparati.
Forse però, permettetemi, anche in questa legge ci siamo
preoccupati molto e giustamente di contenere i danni economici
causati dal lockdown, ma poco o pochissimo degli effetti negativi
che il prolungato lockdown e con esso il prolungato snaturamento
della nostra vita sociale e affettiva avranno sulla nostra salute
psicologica e su quella dei nostri figli.
A me preme sottolineare che i danni economici sono ingenti ma lo
sono ugualmente i danni a livello socio-sanitario, infatti già ora
tra i danni collaterali di Covid c'è un chiaro peggioramento della
gestione sanitaria e di molte altre patologie acute e croniche che,
a causa del Covid, sono state messe in secondo piano. Non ci
dimentichiamo del problema dell'allungamento delle liste d'attesa
che, da una ricerca che è stata fatta oggi, sembra che andranno a
raddoppiarsi nei prossimi sei mesi. Ancora più sottili ma
possibilmente più devastanti sono i danni legati alle difficoltà
psicologiche causate dall'isolamento, dalla crisi finanziaria e dal
peggioramento del servizio sanitario. Tra questi mi preoccupano
particolarmente quelli causati a bambini e adolescenti la cui vita
sociale è stata completamente sconvolta, esponendo la fragilità
emotiva e cognitiva tipica dell'età dello sviluppo. Per non parlare
dei limiti dell'educazione scolastica a distanza - limiti
riscontrati soprattutto per i bambini più fragili o in difficoltà -
che ha introdotto un ulteriore e devastante elemento di
discriminazione tra i minori.
Le principali azioni che la nostra Regione dovrebbe mettere in
campo rapidamente, ma che non ho trovato in questa legge, per farci
trovare pronti a un'eventuale nuova ondata e per contenere almeno
in parte gli effetti del lockdown sono: un monitoraggio e una
sorveglianza epidemiologica attenta e sistematica tramite un
osservatorio epidemiologico con personale altamente qualificato. Si
tratta in altre parole di usare in modo copioso i test virologici e
sierologici per determinare sia il ritorno potenziale del virus che
lo stato di immunità della popolazione, il tutto attraverso
campionamenti capillari ripetuti nel tempo, analisi dei dati e, se
necessario, un rapido intervento d'identificazione e isolamento dei
contatti fino al possibile instaurare di zone rosse limitate sia
nello spazio che nel tempo.
La seconda azione è il rafforzamento forte e rapido delle nostre
strutture ospedaliere e territoriali, in modo da farsi trovare
preparati in casi di seconda ondata. Qui si torna ovviamente a
parlare di preparazione a livello di strutture ospedaliere della
gestione delle RSA della presenza di personale, medici e infermieri
in primis, preparato a questo tipo di emergenza con un numero
adeguato di dispositivi di protezione, scorte di disinfettanti,
ventilatori e letti di terapia intensiva.
Si tratta, dal punto di vista dei medicinali, di mettersi in
condizione di poter usare rapidamente molte dosi di farmaci per
curare il Covid insieme alle sacche di plasma di pazienti guariti e
convalescenti. Anche qui si tratta di fare un investimento costoso
ma il gioco varrebbe sicuramente la candela per prepararci a questa
pandemia ma anche eventualmente ad altre pandemie che potranno
arrivare in un mondo che, sappiamo, è sempre più globalizzato.
Dobbiamo rapidamente focalizzarci su una riprogettazione
organizzativa di ogni distretto socio-sanitario e della
riorganizzazione gestionale delle strutture socio-assistenziali e
socio-sanitarie per anziani, misurandone rapidamente i risultati e,
nel caso siano negativi, ricambiando la riorganizzazione.
La terza azione sta in un sostegno importante alle fasce deboli,
agli anziani, ai disabili e alle donne che hanno subito
violenza.
Una quarta sta invece in una destinazione delle risorse agli
enti locali, oculata e proporzionata alla situazione di ogni
Comune.
Una quinta sta in un accompagnamento lungo e costante alle
imprese in questo momento di lockdown per ristrutturarsi e
riorganizzarsi.
Un accenno finale lo voglio portare sulla scuola che dovrebbe
essere, insieme alla sanità, sempre, e tanto più in questo momento,
al centro delle nostre valutazioni e delle nostre scelte.
Abbiamo riaperto tutto, trasporto, attività commerciali, bar,
parchi e castelli, ma di cosa sarà della scuola ad oggi che siamo
al 25 giugno ancora non abbiamo contezza né noi né i Sindaci e né i
dirigenti scolastici. Perché non abbiamo utilizzato questi mesi e
la nostra economia per una rimodulazione vera e sostanziale
dell'attività didattica? Abbiamo bisogno di favorire
l'interdisciplinarità e di portare la scuola verso il territorio,
verso i luoghi culturali, reinserirla come protagonista attiva
della nostra vita sociale. Insomma, aprire e rinnovare gli spazi
didattici della scuola tenendo anche conto delle nuove esigenze del
virus.
Dobbiamo rimodulare l'utilizzo numerologico della valutazione,
ancora predominante e assolutamente inopportuno in questo momento
di didattica digitale, e bisogna riqualificare in modo importante
la formazione e il lavoro degli insegnanti.
Presidente -
Ha chiesto la parola la collega
Spelgatti.
Spelgatti (LEGA VDA) -
Vedete, presidente Testolin e
collega Morelli, se c'è una cosa nella vita che io proprio non
riesco ad accettare è l'ipocrisia, non la riesco ad accettare come
persona nella vita reale perché ognuno deve agire e assumersi la
responsabilità delle proprie azioni, di ciò che fa e di ciò che
dice e di ciò che pensa. Qualunque cosa sia, nella vita bisogna
avere un'unica faccia e non avere maschere. Ciò che per me è
insopportabile è vedere le maschere con cui vi travestite quando
arrivate in questo Consiglio per nascondere l'arroganza che avete
sempre dimostrato in tutte le vostre azioni di Governo, l'arroganza
che in questo periodo ha raggiunto veramente l'apoteosi, lo avevate
dimostrato prima, ricordiamoci che eravate già arrivati per la
legge di bilancio a non avere i numeri, ma comunque avete sempre
agito come se fosse una maggioranza molto ampia senza mai tenere
conto di tutto quello che diceva la minoranza, delle richieste
della minoranza, avete sempre fatto da soli e abbiamo visto che poi
siamo finiti come siamo finiti.
Ma non solo, lei, collega Morelli, ha il coraggio di dire
"stiamo facendo uno spot", chiaramente il tutto riferito a noi
dell'opposizione che stiamo parlando, "stiamo facendo uno spot
elettorale".
É inaccettabile che lei venga a dire questo, perché lo spot
elettorale è quello che avete fatto voi, e soprattutto lo ha fatto
il Presidente insieme agli Assessori, in tutto questo periodo in
cui noi non abbiamo aperto bocca, vi abbiamo lasciato lavorare.
Da quando è iniziata la pandemia, noi siamo spariti dalla scena,
volontariamente, per senso di responsabilità, perché in un momento
drammatico come quello che stava vivendo la nostra comunità,
l'unica cosa che potevamo fare era stare zitti nella speranza che
riusciste a fare il miglior lavoro possibile per il bene dei
Valdostani. Ogni terzo minuto noi avevamo una quantità di denunce
enormi che avremmo potuto portare in Consiglio, cioè non c'era il
Consiglio quindi non avremmo neanche potuto dire, ma saremmo potuti
uscire con comunicati stampa tutti i giorni, denunciando ogni
azione che avevate fatto perché ci sarebbe stato da tirare giù un
libro in questo periodo, ma non abbiamo detto niente!
Il Consiglio non si riuniva, la maggioranza non c'era, non vi
sentivamo, non potevamo fare assolutamente niente e siamo stati
zitti, vi abbiamo lasciati lavorare. Questo è il primo Consiglio in
cui possiamo aprire bocca, ma, attenzione, noi non siamo venuti qui
con la volontà di non approvare un provvedimento, perché la nostra
speranza era che questi soldi fossero spesi nella maniera migliore
per affrontare il dramma che c'è già stato ma che ancora non solo
non è finito ma deve ancora esplicare la sua gravità, perché le
conseguenze di tutto questo le vedremo dopo. La disperazione della
gente, della perdita dei posti di lavoro e le risposte che voi non
avete fatto arrivare ai Valdostani le vedremo dopo. Le conseguenze
disastrose sulla nostra comunità le vedremo dopo, quindi non solo
nel periodo di lockdown c'è stato da parte nostra, appunto, un
atteggiamento di silenzio totale ma non solo, di collaborazione
totale, perché, visto e considerato che il Governo nulla faceva se
non gli spot elettorali e se non annunciare delle cose che non
avrebbe poi fatto e se non fare le conferenze stampa tutti i giorni
facendosi belli e basta, ma senza dare risposte concrete, noi
abbiamo tentato di essere collaborativi; infatti in II Commissione
sono riusciti comunque a fare - dico sono riusciti perché io non
facevo parte della II Commissione - comunque noi abbiamo lavorato
insieme al collega cercando di dare tutti quanti chiaramente il
nostro apporto, non essendo comunque in Commissione, abbiamo dato
il nostro appoggio per cercare di fare almeno un qualche cosa in
assenza del Governo.
La speranza appunto era poi che sul grosso di queste cifre che
ricordiamo oggi diciamo: che bello, quanti soldi che ci sono da
spendere, ricordiamoci anche come mai oggi ci sono così tanti soldi
da spendere, e ci sarebbe appunto da tornare indietro un attimino
sulle discussioni precedenti, comunque adesso ci sono tanti soldi
da spendere e come li state spendendo? E noi dovremmo venire qua
dopo che avete fatto tutto in completa solitudine, anzi, non avete
fatto niente in completa solitudine, perché non sono arrivate
risposte concrete a nulla, neanche siete stati in grado di mettere
a terra le misure che la II Commissione comunque aveva tirato fuori
e oggi che siamo a fine giugno, a fine giugno, si arriva a dover
approvare un disegno di legge che non dà sostanzialmente nessuna
risposta perché non ha nessunissima visione del futuro. I soldi
sono distribuiti a pioggia, come sempre è stato fatto. Poi cosa
succede? Che non ci avete mai interpellati, qualsiasi spunto,
qualsiasi input abbiamo provato a dare non ha mai avuto nessun tipo
di seguito, avete fatto il vostro disegno, poi se solo la gente
sapesse il retroscena di tutto questo! Un disegno di legge che
arriva, una proposta disegno di legge che arriva, che poi non
arriva più, che poi viene trasformato completamente, che poi
finalmente viene depositato, che poi viene da voi stessi emendato,
questo dimostrando che chiaramente voi non siete d'accordo con voi
stessi perché... "Oh, mi sono accorto di aver fatto questo questo
questo questo" 49 emendamenti, cioè 49 errori, 49 cose che voi
stessi dite: "no aspetta ho sbagliato qua, ho sbagliato qua". È
delirante tutto questo e come stia avvenendo il tutto.
Poi, come se niente fosse, inizia il Consiglio, prime votazioni
e andate sotto. E allora adesso arrivate qua, gentilissimi,
"chiediamo senso di collaborazione", anche perché i titoli sul
giornale cosa dicono? Le opposizioni cattive, noi quelli cattivi
che presentano tutti questi emendamenti! Il tentativo è solo di
cercare di mettere delle pezze a quello che sta uscendo da
quest'aula e noi cerchiamo di mettere delle pezze un po' più grosse
con una visione perché chiaramente, fossimo stati noi, avremmo
fatto delle scelte completamente differenti in tutto il disegno
organico complessivo. Visto e considerato che possiamo solo
lavorare mettendo delle pezze, cerchiamo per lo meno di guardare
con una visione più strategica sul futuro.
Ritorniamo un attimo indietro: in quest'emergenza voi due cose
dovevate fare. Occuparvi della emergenza sanitaria in primis e
dell'emergenza economica.
Gestire l'emergenza sanitaria: è stata disastrosa, non lo dico
io, non lo dice la Lega, lo dicono i dati. Per tutto il periodo
siamo stati la regione con il più alto numero di contagi - più
della Lombardia, però la Valle d'Aosta chiaramente fa meno notizia
- e siamo stati la seconda per numero di morti. Attenzione, andiamo
a vedere un attimo cosa è successo in sanità. Oltre a tutto quello
che ha ricordato il collega Manfrin, ci ricordiamo che i
responsabili della sicurezza si sono dimessi in tronco, tutti
insieme? Chissà come mai?! Ci ricordiamo che tutte le
organizzazioni sindacali si sono scagliate contro la dirigenza
sanitaria e contro l'Assessore? Lo hanno fatto loro, lo hanno fatto
quelli che erano sul campo e quando si diceva che purtroppo la
nostra sanità è stata smantellata, che era un fiore all'occhiello,
in pochi anni è stata smantellata, qualcuno ha delle responsabilità
grosse. Mi auguro che la sentenza Rubbo vi faccia mettere un freno
a tutto quello che state facendo e che non sta facendo solo lei,
assessore Baccega, oggi, perché è chi sta dietro anche che ha delle
serie responsabilità e chi c'era prima di lei e che è in prima
linea, direttamente ai vertici della sanità.
Guardi, visto e considerato che è stato un consueto appuntamento
perché il caso voleva che ogni volta che all'epoca c'era un
Consiglio, uscivano dei dati nazionali e allora io le dicevo:
"guardi, anche oggi oppure ieri è venuta fuori un'altra casistica,
sono venuti fuori altri dati che riguardano la Valle d'Aosta" e
anche oggi il caso vuole, il destino vuole che mi vengano dati in
mano questi dati e tabelle pubblicati nel rapporto Osserva Salute
2019, dove ci sono dei tassi standardizzati di mortalità per
regione per la Valle d'Aosta che sono veramente spaventosi, dati
per quanto riguarda la speranza di vita all'età di 65 anni e
variazioni per genere e per regione sono spaventosi.
Qui dice, andiamo a prendere dove parla della Valle d'Aosta,
"per quanto riguarda la fibrillazione atriale invece i tassi di
ospedalizzazione si sono ridotti considerando lo stesso arco
temporale è del 29,3% negli uomini e del 39,5% nelle donne,
andamenti di segno opposto sono stati registrati solo negli uomini
in Valle d'Aosta, Liguria e Veneto". Dopodiché dice: "speranza di
vita di nuovo" e qui bisogna essere veramente preoccupati e poi
"tassi di mortalità per suicidio": i valori più alti si registrano
per gli uomini in Valle d'Aosta e Provincia di Bolzano e di Trento,
per le donne i valori più elevati si registrano, come per gli
uomini, in Valle d'Aosta. Andiamo avanti, anche qua degni di nota
sono la Valle d'Aosta e il Friuli-Venezia Giulia - prendo solo dei
pezzi velocemente perché il tempo stringe - la cui spesa privata è
pari al 50% della spesa pubblica pro-capite nel 2017. C'è qualcosa
che non va nella direzione che abbiamo dato alla nostra sanità. Poi
leggiamo: l'analisi per classe di età mostra che nel 2017 per
entrambi i generi, anche se con un'entità differente, i tassi più
elevati dei dimessi con una diagnosi di dipendenza da alcool e
droghe si registrano tra i 19 e i 64enni in particolare in Valle
d'Aosta. Altra tabella: relativamente all'anno 2017 il numero di
persone dimesse almeno una volta con diagnosi primaria o secondaria
di disturbo psichico si è confermato maggiore nella Provincia di
Bolzano e in Valle d'Aosta. E potrei andare avanti.
Questo dimostra che veramente la prima cosa da rimettere in
piedi è la nostra sanità. Però lei di che cosa si sta occupando,
assessore Baccega? Forse non si è accorto che oltre a gestire la
crisi nell'immediato, e i risultati li abbiamo visti, si sarebbe
dovuto preoccupare allora di creare la fase 2 per l'emergenza
sanitaria. La stiamo ancora aspettando. Stiamo aspettando la legge
sanitaria, la stiamo ancora aspettando perché ancora non è arrivata
però ha messo su una meravigliosa task-force. Fantastico. Che cosa
stanno producendo? Ma vede, sulla gestione di un'ipotetica
recrudescenza dell'epidemia ancora tutto tace, perché lei sta
navigando non sappiamo dove, o meglio, sta navigando su soluzioni
che la portano in quel di Saint-Pierre che non si capisce bene che
cosa ci sia dietro tutto questo ragionamento, ma non solo, la porta
a ipotizzare delle belle opere faraoniche che coinvolgono tre poli
ospedalieri, Saint-Pierre, Aosta e il Beauregard, che se tutto va
bene forse tra dieci anni, visto poi soprattutto la velocità con
cui abbiamo qui in Valle d'Aosta la capacità di fare le opere
faraoniche, ricordiamoci la nostra Università, il nostro aeroporto,
il nostro trenino di Cogne... insomma tra dieci anni magari
finalmente avremo trovato la soluzione Reparto Covid spendendo una
quantità folle di soldi. Soluzioni semplici, immediate, non si
possono per lei fare. Come mai? Che cosa c'è dietro? E soprattutto
mi dica un po': quell'articolo di giornale che spaventa un po'
tutti sul fatto che dopo tutti questi anni in cui non sono partiti
ancora i lavori del nuovo Ospedale, lei decide in una situazione di
prorogatio, dà il compito a questa task-force e poi agli altri enti
della Regione di mettere in moto le procedure, così in fretta e
furia si fanno partire i lavori. Adesso? Ma lei crede di avere
soprattutto questo diritto e questo potere di farlo adesso in
regime di prorogatio? Tutte le misure che avete adottato ci hanno
portati a cercare di fare degli emendamenti, e ripeto, emendamenti
per mettere delle toppe il più possibile, però con una visione
d'insieme.
Noi tutto in questa fase avremmo voluto fare, e l'abbiamo
dimostrato con i fatti, meno che doverci trovare in una situazione
del genere perché, ripeto, lo abbiamo dimostrato di saper stare in
silenzio, di lasciare lavorare e di essere collaborativi quando si
può essere collaborativi, però no, cioè una cosa del genere, uno
sperperare i soldi ai fini della campagna elettorale, senza nessuna
visione di insieme; soldi che sono necessari per dare una risposta
ai Valdostani, quella risposta che ancora non è arrivata e che non
so quando arriverà perché comunque siamo a fine giugno e comunque
le misure messe in campo sono solo dei tacconi che non servono a
rilanciare niente e il grosso della crisi purtroppo deve ancora
arrivare, è spaventoso.
Quindi noi siamo qua, avremmo voluto trovarci in un'altra
situazione, di certo non siamo noi a fare spot e campagna
elettorale, perché gli spot li abbiamo visti fare da tutti gli
Assessori annunciando continuamente misure che non sarebbero mai
arrivate, prendendo in giro i Valdostani e se oggi al 25 giugno
siamo ancora qua a dover discutere della prima manovra che voi
mettete in campo con queste modalità, e che poi vediamo quando
concretamente poi potrà produrre, qualunque cosa esca, uscisse
anche la vostra manovra... quando concretamente queste misure
arriveranno al tessuto valdostano? Eppure di spot ne avete fatti
tantissimi voi. Noi ci siamo presi... avete ragione, abbiamo preso
adesso trenta minuti in tutti questi mesi per spiegare che cosa
stiamo facendo.
Sapete, l'arroganza non è nell'essere duri e dire le cose come
stanno e chiamare le cose con il proprio nome, perché è troppo
facile dire sempre "lei è troppo dura" riferito a me; semplicemente
io chiamo le cose con il proprio nome, ho il vizio di essere
diretta.
Voi no. Però, è proprio questa la ragione per cui noi ci
preoccupiamo di più. Comunque per carità, auguro buon lavoro a
tutti, come ha fatto il presidente Testolin.
Presidente -
Grazie, chiedo scusa, c'è stato un problema
con il sistema audio. Ha chiesto la parola il collega Baccega,
prego.
Baccega (UV) -
Io credo che prenderò come buon consiglio
l'intervento del presidente Testolin e mi richiamo ovviamente ad
atteggiamenti di compostezza in questo mio intervento. È normale
che l'Assessore alla Sanità dopo una pandemia di 90 giorni come
quella che abbiamo vissuto in Valle d'Aosta possa essere attaccato,
anche pesantemente, ci sta tutto, ma a certe illazioni invece non
risponderò in aula, ma risponderemo in un'altra aula, chissà che
non riesca a dare ancora qualche migliaia di euro a qualche
associazione che fa volontariato.
La stranezza è che a volte ci richiamano a una pianificazione, a
una programmazione, a una volontà di guardare al futuro: non c'è
programmazione in questa sanità... ma i documenti di programmazione
sono altri, c'è il documento di Economia e Finanza regionale che
dice delle cose importanti, che tracciava già una strada e c'è il
Piano Sanitario 2020-2025; da una parte ci si dice: ma come mai non
va avanti? Non è andato avanti perché adesso ci sono tutta una
serie d'interventi pubblici da fare perché è previsto dalla legge e
quindi in una situazione di lockdown abbiamo dovuto stoppare il
percorso, andrà avanti, ma qualcuno dice anche: "no, ma non dovete
andare oltre alla tornata elettorale".
Allora delle due l'una: o lavoriamo o non lavoriamo, ma siccome
noi vogliamo lavorare e siamo qui per lavorare proseguiamo il
nostro percorso.
Stessa cosa succede all'Ospedale, qui c'è un appalto che
prosegue i lavori, non c'è niente di nuovo, stanno continuando i
lavori programmati. Anche lei quando ha provato a fare la
Presidente della Regione Autonoma Valle d'Aosta sapeva che i lavori
erano programmati.
Quindi è vero, la sanità ha una serie di criticità, questo non
lo abbiamo mai nascosto, continuiamo a dirlo, a sostenerlo, e
stiamo cercando di sopperire a queste criticità con tutta una serie
di azioni, evidentemente sono criticità che arrivano da lontano, le
mancanze di risorse soprattutto, la mancanza di medici, concorsi
che andavano deserti, quante volte mi avete sentito dire queste
cose in questo Consiglio regionale. Abbiamo assistito negli anni a
un drammatico impoverimento del servizio sanitario pubblico
nazionale e anche la Valle d'Aosta, che sostiene le spese del
servizio sanitario regionale con risorse proprie, non è stata meno
attaccata da quest'impoverimento; fino al 2018 vi è stata una
decisa riduzione delle risorse a disposizione della sanità
valdostana, nel bilancio 2019 avevamo avviato una netta inversione
di tendenza per effetto proprio della volontà di fare fronte a una
scelta ponderata della Giunta di garantire e migliorare i servizi
sanitari.
Successivamente, il bilancio di previsione 2020 manteneva questa
filosofia, dai 245 milioni di previsione del 2017 dopo questo
assestamento, qualora venga votata la norma in questo modo, andremo
a 277 milioni, quindi risorse importanti che vanno ad arricchire e
a migliorare la sanità, ovviamente devono essere risorse spese
bene, quindi bisognerà controllare affinché le risorse siano spese
secondo gli indirizzi. Ma gli indirizzi sono appena stati
approvati, c'è una delibera di Giunta che dà gli indirizzi di
Governo alla USL e che precisa tutta una serie di aspetti della
gestione dell'Ospedale e della gestione del territorio.
Questa legge prevede ovviamente un finanziamento importante dei
LEA, ma anche un impatto finanziario molto più alto che guarda
all'apertura di quelle strutture sanitarie sul territorio che avevo
già programmato nella gestione del bilancio 2020, ma che,
purtroppo, per un errore di votazione, non proseguì il suo
percorso. Ha aperto Perloz, aprirà Morgex, saranno due strutture
socio-sanitarie gestite dalla USL ed è un primo passo rispetto a
quel percorso che avevamo a suo tempo individuato nell'avere
quattro o cinque strutture sul territorio sanitarizzate, che se ci
fossero state magari qualcosa di meglio avremmo potuto fare.
Va detto, però che in piena pandemia c'è stata una squadra tra
volontari, medici, chirurghi che si sono messi a disposizione e
sono andati in tutte le strutture, nelle strutture residenziali, a
intervenire in modo significativo rispetto alla pandemia che si
stava muovendo.
Credo che questo provvedimento che prevede tutta una serie
d'interventi e anche di finanziamenti, costi di natura tecnica per
l'acquisto di tecnologie biomedicali, costi di natura tecnica per
interventi di disinfezione ambienti; ovviamente il Covid-19 ci pone
nella condizione di dover modificare i metodi di lavoro, siamo
concentrati nell'aprire le strutture, i consultori e i
poliambulatori sul territorio, cosa che nei prossimi otto-dieci
giorni sarà fattibile, quindi potremo ripartire con una campagna di
vaccini che è una delle priorità in questo momento, andando a
significare che nel 2020 noi abbiamo richiesto un incremento di
vaccini antinfluenzali fino a 23 mila contro i 18.700 dell'anno
passato, un 25% in più.
Poi la nostra proposta prevede anche costi per acquisti di
dispositivi medici e reagenti, i tamponi, tutta una parte di costi
piuttosto importanti. Certo, ci sono anche le risorse dello Stato
ma noi le abbiamo quantificate: i 3 milioni che sono arrivati dallo
Stato sono stati messi a disposizione della USL. Anche gli
investimenti passano da 13 milioni a 16 milioni.
Io credo che una delle cose più rilevanti che abbiamo più volte
sottolineato è la carenza di medici... la carenza di medici mi
aveva portato già a presentare un disegno di legge a fine anno
scorso, non passò anche lì per un voto, perché la priorità erano
proprio le assunzioni in caso di rilevante carenza di personale,
ovvero quando i concorsi vanno deserti, quando la USL ci comunica
che è necessario intervenire in modo radicale, allora si può andare
a individuare contratti a tempo indeterminato, come abbiamo
proposto, da 24 a 36 mesi per assumere del personale della
dirigenza medica e veterinaria e sanitaria senza il preventivo
accertamento della lingua francese e italiana.
Ma non è che li deroghiamo, daremo loro modo di frequentare i
corsi di francese organizzati dall'azienda fuori dall'orario di
servizio e a sostenere la prova di accertamento. All'Alliance
Française ci dicono che 18 mesi sono più che sufficienti, spesso un
corso può durare anche soltanto 20 ore per acquisire la capacità di
far avere un DELF 1.
Le indennità di attrattività: anche qui per la dirigenza medica
si prevede un'indennità di 600 euro lordi in busta per un periodo
di 24 mesi, anche questa è una forma per attrarre nuovi medici che
vorranno venire a lavorare in questa meravigliosa regione al di là
di tutte le problematiche che possono esserci: trasferimento della
famiglia eccetera.
Abbiamo previsto il bonus una tantum per i laboratori della USL,
quelli coinvolti nell'emergenza Covid, c'è un emendamento, appunto,
che va nella direzione di modificare questa prima proposta, proprio
perché alcuni sindacati all'interno della Commissione hanno
ritenuto che si dovesse passare attraverso una contrattazione
sindacale. Qui volevo sottolineare un aspetto, perché quello che è
stato detto o scritto non è proprio così corretto: la
contrattazione sindacale non doveva avvenire attraverso i soldi
messi a disposizione dal bilancio della Regione ma potevano essere
contemplate le risorse statali: 596 mila euro messi a disposizione
dallo Stato per quest'indennità che poteva essere triplicata ma non
andava a tutelare, a riconoscere il bonus a tutti i profili
professionali presenti, quindi questa era un po' difficile da
portare avanti.
La nostra proposta era proprio di andare a dare una risposta a
tutti i lavoratori che avrebbero potuto avere le risorse in busta
paga a luglio.
Ci sono interventi per la famiglia, la sospensione di super
ticket, la rideterminazione della quota fissa per l'assistenza
farmaceutica integrativa, abbiamo previsto la gratuità per la retta
degli ospiti delle micro e delle strutture socio assistenziali.
Anche per chi ha lavorato sul territorio, quindi le OSS e il
personale delle micro, è previsto un riconoscimento per aver
lavorato nell'emergenza.
Io credo che in materia di personale abbiamo fatto anche delle
cose importanti, quali alcune modifiche sostanziali alla legge 11
che permettono l'accesso un po' più facile ai medici chirurghi
nella sanità valdostana e anche per i medici di medicina
generale.
Abbiamo recepito le indicazioni che arrivavano anche da alcuni
colleghi del Consiglio rispetto l'osservatorio regionale
epidemiologico e per le politiche sociali, quindi una modifica
della legge 5 è messa in campo; abbiamo dato fiato a una nuova
strategia, avendo confermato le unità speciali di continuità
assistenziale sul territorio, che hanno fatto un grandissimo lavoro
sul territorio nel periodo di emergenza. Poi ci sono tutta una
serie di risorse che vanno proprio nel creare quell'assistenza
sanitaria ospedale- territorio che è più volte richiamata nei
diversi interventi.
Ma questo non è tutto, perché ovviamente al di là del disegno di
legge che vede questo capo legato alla sanità, la recente delibera
di Giunta che approva e determina gli indirizzi e gli obiettivi
dell'azienda assegnando le risorse per la copertura dei singoli
livelli essenziali di assistenza, vede la pianificazione delle
attività di prevenzione, compresi gli screening e appunto le
vaccinazioni, come dicevo poco fa.
Rispetto alla medicina di base, alla farmaceutica, alla
specialistica e alla territoriale è anche questa, secondo noi,
un'azione importante di rilancio.
Io credo che da questo punto di vista posso completare il mio
intervento senza entrare nelle polemiche, perché oggi non è
giornata di polemiche, oggi è giornata di dare delle risposte ai
nostri cittadini, tanto ormai non so se questo sarà l'ultimo
Consiglio o il penultimo però da qui a qualche mese saranno i
cittadini a decidere chi ha lavorato in un certo modo, chi ha
lavorato in un altro modo e quindi diciamo che abbiamo messo in
campo tutti i presupposti per migliorare ancora di più la sanità in
Valle d'Aosta. Ci sono appunto risorse per investimenti, risorse
per assunzioni di personale, per l'acquisto di tecnologie, per la
formazione, per il territorio e quindi da questo punto di vista
credo che, dopo un percorso piuttosto affannato di 90 giorni in
presenza del Coronavirus, poter dire alla sanità che questa legge
verrà approvata e verrà approvata con criteri di buon senso, come
riteniamo si sia fatto, possa essere una risposta importante anche
per il futuro proprio per andare nella direzione di migliorare le
liste di attesa, che inevitabilmente si sono allungate perché per
90 giorni sono stati chiusi gli ambulatori e poi anche per quanto
riguarda il percorso dell'Ospedale.
A breve avremo una valutazione attenta per come eventualmente
gestire il futuro di un eventuale ritorno dell'epidemia, perché si
sta lavorando alacremente su eventuali proposte e sulla base di
questo poi daremo le informazioni del caso.
Presidente -
La parola al collega Mossa.
Mossa (M5S) -
Mi permetto solo di aprire una piccola
parentesi riguardo a un tema che è stato trattato poco fa da alcuni
colleghi riguardo la questione dell'accesso agli atti.
Su questo vorrei far presente a questa Giunta e per conoscenza
anche all'Ufficio di Presidenza del Consiglio che anche la mia
attività ispettiva sta trovando ostacoli. Infatti a metà febbraio
ho fatto un 116 per chiedere la bozza della norma di attuazione
sulle concessioni delle acque a scopo idroelettrico a cui stava
lavorando la Commissione Paritetica prima della caduta del Governo,
la scorsa estate, e ancora oggi non ho ricevuto risposta. Ho fatto
un sollecito a metà maggio e ancora non ho ricevuto risposta.
A questo punto, dopo più di quattro mesi, qualcuno forse
dovrebbe darmi una risposta. Mi si dia quanto richiesto, oppure mi
si dica che non esiste alcuna bozza su questa norma e che non è
vero quanto già dichiarato precedentemente, cioè che qualcuno ci ha
già lavorato.
Visto che si trova il tempo per scrivere un saggio di quindici
pagine sulla biografia di questa triste legislatura, si potrebbe
trovare anche qualche minuto per rispondere o per mettere a
disposizione ciò che per legge è stato richiesto. Chiusa la
parentesi.
Tornando al disegno di legge in questione, era naturale
aspettarsi un provvedimento la cui natura esclusiva fosse quella di
supportare fattivamente quei settori che più di tutti hanno
sofferto economicamente durante il periodo di emergenza da
Covid-19; una legge pensata per aiutare i Valdostani più colpiti a
riprendere in maniera dignitosa la propria attività e che di
conseguenza destinasse tutti i fondi disponibili solo ed
esclusivamente per questi settori e per fornire alla sanità
valdostana le misure necessarie a far fronte a un eventuale
ricaduta epidemiologica. Questo è ciò che doveva essere questa
legge.
Invece oggi siamo chiamati a votare questo disegno di legge dove
si trovano misure che non sono indifferibili né tanto meno urgenti.
Devo ricordare ancora una volta che questi sono gli unici atti che
un Consiglio sciolto, o in prorogatio, chiamatelo voi come volete,
è autorizzato ad approvare. Questo è un disegno di legge che
prevede ingenti somme di denaro pubblico per misure che potevano
essere sicuramente rimandate alla prossima legislatura, come ad
esempio tutti i fondi stanziati per gli impianti a fune e per le
piste da sci, senza contare che nelle misure non urgenti si
vogliono privilegiare, a discapito di altri, alcuni Comuni, come ad
esempio quello di Courmayeur, e attività come il Forte di Bard.
Altri Comuni invece saranno penalizzati, come ad esempio il nostro
capoluogo Aosta che riceverà le stesse identiche risorse destinate
a comuni piccoli e piccolissimi.
Qualche briciola invece è stata destinata ai mutui per
l'efficientamento energetico mentre si stanziano ben 5 milioni di
euro per l'ammodernamento delle strade regionali, queste ultime,
poverette, devono aver patito parecchio durante l'emergenza ma mai
quanto gli impianti di risalita. Quanto stanziato per le misure di
sostegno alle attività economiche risulta essere insufficiente a
coprire il reale fabbisogno e qualcuno inevitabilmente resterà
tagliato fuori.
Poi c'è l'articolo 8, misura davvero urgente e indifferibile che
molto silenziosamente consente d'impegnare i contributi
previdenziali privati dei Valdostani a garanzia dei debiti
regionali, mi auguro che tale rischio sia scongiurato.
La Giunta ha realizzato questo progetto appoggiandosi
esclusivamente a una task-force anziché al Consiglio che, di fatto,
è stato esautorato, dimenticandosi forse che per l'approvazione di
questa legge occorrono i voti di tutto il Consiglio e non della
task-force.
Persino le lunghissime audizioni tenute in II e V Commissione
non sono servite a indirizzare questa legge a richieste di utilità
per lo meno dubbia, infatti per questi provvedimenti sono state più
forti le critiche ricevute dai portatori d'interesse rispetto ai
complimenti
Mi preme infine sottolineare, e sono stato alquanto breve nel
mio intervento, che - tra emendamenti, ordini del giorno e
soprattutto ferie dei dirigenti e uffici - i denari di sostegno
arriveranno ai Valdostani, sempre con ipotesi iper ottimista, non
prima di quest'autunno.
Presidente -
Ha chiesto la parola il collega Lavevaz,
prego.
Lavevaz (UV) -
Dans ma relation de lundi après-midi, j'ai
fait des considérations plutôt de nature technique du contenu du
projet de loi et, en tant que rapporteur, je remercie pour ça la II
commission qui m'a chargé de cette tâche de responsabilité.
Aujourd'hui je veux faire quelque considération d'ordre plus
politique. Je crois qu'on peut dire tout de ce gouvernement, mais
je crois qu'avec l'honnêteté intellectuelle que nous tous on
devrait avoir, même si dans la crudité de l'action politique, que
parfois mettrait de côté un peu même l'honnêteté intellectuelle
plutôt que, parfois, la logique, mais je crois qu'on doit être
honnête sur ça.
Ce n'est pas vrai que ce projet de loi a été fait à l'extérieur
du Conseil régional, parce que le passage qui a été fait en II
commission, le rappelait le Président tout à l'heure, je crois la
moitié ou plutôt la fin du mois de mai, c'était pour entamer un
parcours partagé de construction de ce projet de loi. Un parcours
pas formel, mais qui devrait de quelque façon le rendre plus
partageable dans les contenus. Ça n'a pas été le cas, parce que
c'est le Conseil qui a décidé de cette façon par le biais,
évidemment, de la II commission. On a renvoyé, au gouvernement, à
la junte, l'élaboration du projet de loi et maintenant je ne crois
pas que c'est sérieux de prêcher le fait que ce parcours n'a pas
été partagé, parce que c'est un choix qui a été fait par le Conseil
lui-même dans la plus totale autonomie. Évidemment, c'est plus
simple de critiquer ex post, plutôt que de faire partie d'une
construction d'un projet ; parce que évidemment si on partage le
parcours on doit partager aussi la responsabilité des résultats et
là c'est plus difficile de critiquer.
J'ai écouté avec attention toutes les interventions qui ont
précédé la mienne. J'ai pris bonne note de ce que les collègues ont
porté comme proposition à ce Conseil. Évidemment il y a les
propositions les plus différentes sur la destination de ces
ressources, des visions évidemment différentes sur les buts et sur
les objectifs.
J'ai entendu parler de "mancette", de la volonté apparente de
donner avec cette loi "poco a tutti" plutôt que "tanto a pochi"
plutôt que encore "tanto a tutti".
Je dois dire que j'ai relu avec attention les amendements que
ces collègues ont présentés pour ce projet de loi sans y trouver,
je dois dire, des solutions trop différentes ou beaucoup plus
illuminées par rapport au projet que la junte a porté à l'attention
du Conseil. Pourtant, je dois dire que c'était assez simple parce
que, par rapport par exemple à l'approbation d'un budget où les
rubriques de dépense sont plus compliquées à déplacer, ici le jeu
était plus simple, parce que les postes étaient très claires, mais
je dois dire que je n'ai pas trouvé des propositions si
illuminées.
Après il y a l'intervention du collègue Luboz, que je dois dire
j'apprécie toujours et je ne suis pas rhétorique du tout,
j'apprécie toujours pour son intervention avec un français parfait,
mais cela ne m'empêche pas aujourd'hui de n'être pas tout à fait
d'accord comme déjà est arrivé sur les contenus de l'intervention
du collègue Luboz et aujourd'hui c'est le cas. Je crois que parler
de danger pour l'autonomie communale pour le fait que le français
n'est pas employé dans une assemblée du Conseil permanent des
Collectivités locales, après avoir signé un amendement qui a
démonté un article de grande importance pour les collectivités
locales, permettez-moi, est au moins bizarre. C'est inutile de
dire, d'autre part, que au contraire je partage complètement les
problèmes que le collègue Luboz a souligné par rapport aux
problèmes de valorisation du français. Je crois qu'il faut être
parfois un peu pragmatiques sur les choses et même mettre en
pratique un peu ce que les positions idéologiques portent en
avant.
Je crois que ce ne serait pas mal si les actions seraient
conséquentes, en général cela je le dis, aux idéologies.
Questo discorso credo che si possa fare e ampliare a tutto
l'impianto delle modifiche che alcuni movimenti orgogliosamente
sovranisti, come il collega Manfrin ha ricordato poco fa, hanno
fatto su questo disegno di legge, movimenti che però nei giorni
dispari si professano anche autonomisti e federalisti convinti.
Devo dare atto a questi movimenti, alla Lega in particolare, senza
fare nomi, del grande lavoro che è stato fatto su questo disegno di
legge, di questo gliene do atto sinceramente, ovviamente non
condivido il contenuto ma do atto del grande lavoro fatto.
Prendo anche atto però che la Lega, rispetto ad altri Movimenti,
ha fatto una precisa scelta di campo: ha deciso che i Comuni non
hanno necessità in questo momento di avere fondi per gli
investimenti, dimenticando forse che i Comuni, fra le altre cose,
in questo momento, devono garantire il rientro a scuola a settembre
dei nostri figli. Questo solo per ricordare le emergenze in ambito
Covid, l'emergenza sanitaria che stiamo vivendo. È inutile dire che
i Comuni hanno la responsabilità delle scuole dell'infanzia, della
scuola primaria, delle scuole medie, delle scuole di primo grado
attraverso le Unités; sono delle responsabilità che in questo
momento hanno la piena e totale preoccupazione dei nostri Sindaci,
e questo ve lo posso assicurare perché ho parlato con molti di
questi Sindaci.
Tra l'altro vorrei cogliere anche l'occasione per ringraziare i
Sindaci per il lavoro che hanno fatto durante tutta l'emergenza,
perché sono stati veramente, e anche qui non voglio essere
pleonastico, voglio semplicemente essere sincero, perché ho vissuto
anche in parte i passaggi che i Sindaci hanno fatto avendo ancora
un piede all'interno del Comune, almeno per dare una mano, e il
lavoro è stato enorme, quindi il ringraziamento va sincero a tutti
i Sindaci e in particolare al Presidente Manes, che oggi è già
stato citato un paio di volte per il prezioso lavoro di
coordinamento e di riferimento che ha svolto per tutti i Sindaci
della nostra regione.
Il problema dell'edilizia scolastica è un problema che non
riguarda solo le scuole superiori ma riguarda tutte le scuole di
ogni ordine e grado, come sapete i nostri Comuni non hanno la
possibilità di accedere al fondo, che è stato costituito a livello
nazionale, del piano operativo nazionale, il cosiddetto PON, che
riguarda proprio l'edilizia scolastica, quindi la necessità di
questi fondi, al di là di tutte altre riflessioni possibili, è
assolutamente necessaria innanzitutto per garantire la ripresa
della scuola in sicurezza a settembre.
Vedete, sono abbastanza sbalordito, dico la verità, di sentire
che questi fondi sono trasferiti ai Comuni per pagare gli stipendi
ai dipendenti o, peggio ancora, per pagare la campagna elettorale
dei Sindaci. Questo sinceramente fa veramente male e rende poco
onore a quest'Aula, innanzitutto. Non sto a fare altra retorica
dicendo quello che i Sindaci devono fare, oltre a parlare
dell'emergenza, perché ovviamente sarei banale nella
disquisizione.
Io credo che queste stesse forze politiche debbano chiarire,
visto che ci avviciniamo a una campagna elettorale, se credono
ancora nel federalismo e anche nell'autonomia, così come la
immaginiamo, perché essere autonomi non vuole soltanto dire essere
autonomi rispetto allo Stato nazionale, ma vuole anche dire di
credere in un sistema delle autonomie. Noi abbiamo una legge
-
io forse l'ho già detto nei pochi interventi che ho fatto
-
che è assolutamente lungimirante, che è la legge 54/98 che
regola il sistema delle autonomie in Valle d'Aosta e che, fra le
altre cose, attribuisce al Consiglio permanente degli enti locali
delle funzioni propositive, quindi permettetemi solo di rispondere
al collega Aggravi che ha parlato della mancanza di proposte per
quanto riguarda la modifica della legge 6.
Ricordo, e io non ero ancora seduto in questa sala, che il
Consiglio permanente degli enti locali ha fatto una proposta di
modifica della legge 6 che deve essere in qualche cassetto delle
Commissioni, è stata anche nominata se non sbaglio, una Commissione
ad acta ma di questo non ne sono certo, mi sembra di ricordare
questo.
Senza voler ovviamente immaginare che il Consiglio permanente
degli enti locali invada il campo del legislatore, perché questo
non deve essere, però deve essere riconosciuta la sua dignità al
Consiglio permanente degli enti locali; se si decide che non deve
essere riconosciuta lo si deve dire e si deve modificare la legge
54.
In particolare la cosa più banale mi sembra la questione legata
al riparto di questi fondi, perché, al di là della scelta politica,
ovviamente spetta al Consiglio di dire quanti soldi vogliamo
mettere sui Comuni; sul riparto visto che l'obiettivo, è stato
detto in maniera molto chiara dal Governo, è mettere in campo nel
modo più veloce possibile le risorse, quindi andare subito al
fruitore finale, che è l'impresa che farà i lavori, visto che
questo è l'obiettivo, francamente mi sembra veramente poco
rispettoso del Consiglio permanente degli enti locali - che si è
espresso con 73 Sindaci su 74, forse non erano tutti presenti,
comunque sostanzialmente all'unanimità su un criterio di riparto
condiviso - che il Consiglio regionale vada a trovare delle
soluzioni diverse.
Poi, ripeto, io non voglio assolutamente mettere in discussione
le funzioni istituzionali che ha il legislatore rispetto al
Consiglio permanente degli enti locali. Quello che mi ha stupito
francamente, ancora di più, è leggere tra i firmatari di questi
emendamenti i nomi di alcuni colleghi che hanno vissuto tutta una
storia più o meno lunga all'interno degli enti locali, quindi
conoscono molto bene le problematiche e le necessità che gli enti
locali hanno.
Vi ricordo anche che ormai da sette anni, credo dalla
Finanziaria 2013, i trasferimenti di finanza locale ai Comuni, in
tutte le finanziarie che in questi sette anni si sono succedute,
sono stati tutti in deroga alla legge 48, una deroga che non
riguardava i criteri di riparto piuttosto che altre cose, ma
riguardo il fatto che il montante complessivo delle risorse a
disposizione degli enti locali non era... scusi, Presidente, posso
continuare?
Presidente -
Parli pure, stiamo risolvendo una questione
con la Presidenza, lei parli pure tranquillo che la sentono.
Lavevaz (UV) -
Dicevo che l'ammontare complessivo della
finanza locale che la legge 48/95 prevede non è stata più quella
che la legge prevede, cioè il 95% dei nove decimi dell'Irpef del
penultimo anno precedente ma, in deroga a questo, per le
motivazioni ovviamente di emergenza contabile e di bilancio della
Regione, è stata rimodulata e sulla finanza locale sono stati negli
anni caricate tante spese di leggi di settore eccetera, ma non sto
a dirvi cose che sapete.
Però di questo va tenuto conto anche in questo ragionamento
quando si dice che si danno più soldi ai Comuni di quelli che si
dovrebbero dare eccetera, in realtà il ragionamento è un pochettino
più complesso.
Non voglio entrare nei tecnicismi, perché delle questioni più
puntuali e parleremo quando parleremo dei singoli emendamenti e dei
singoli articoli, perché anche la questione per cui si mettano di
mezzo gli avanzi di amministrazione in questo momento, guardando ai
criteri di riparto di spese di investimento, probabilmente non ha
tanto senso visto che è cambiato, come tutti sanno, il sistema
contabile con il nuovo decreto legislativo, è del 2011 e non è
ormai più nuovo, ma insomma ha cambiato in maniera pesante la
gestione dei bilanci comunali e in particolare anche la
costituzione degli avanzi, perché se prima per fare un investimento
con dei residui attivi si potevano accantonare delle importanti
risorse, ora questo non è più fattibile perché, per iniziare un
progetto preliminare, bisogna avere a bilancio tutta la somma a
disposizione, non si possono più portare dei residui da un anno
all'altro; si può creare un fondo vincolato ma solo quando i soldi
ci sono, i progetti sono approvati eccetera.
Quindi per poter avere tutto l'importo necessario per iniziare a
fare un progetto, essendo anche le risorse di trasferimenti
vincolati per investimenti ormai tendenti a zero, i Comuni devono
fare delle operazioni che consistono anche nel portarsi dietro
degli avanzi. Quindi ogni avanzo ha la sua storia, non si può fare
delle semplificazioni totali sulla gestione degli avanzi.
Peraltro io nella mia storia amministrativa mi sono sempre
battuto sul fatto che gli avanzi dovessero ovviamente essere i
minori possibili e se andate a vedere i dati del mio Comune e delle
Unités ho sempre avuto degli avanzi molto, molto bassi.
Sinceramente mi dispiace molto di questa contrapposizione che si
è creata tra il Consiglio regionale e i Sindaci perché, come dicevo
prima, non rende assolutamente onore ai Sindaci ma neanche a
quest'Aula.
Io concludo perché, ripeto, torneremo sulle questioni più
tecniche guardando gli emendamenti ma spero veramente che questo
disegno di legge, con tutti gli emendamenti che l'aula deciderà di
apportare e con tutte le modifiche che l'aula deciderà di
presentare all'attenzione di tutti, venga approvato e venga portato
a casa perché la Valle d'Aosta l'aspetta.
Presidente -
Ci sono altre richieste d'intervento in
discussione generale? Non ci sono altre richieste d'intervento? Ha
chiesto la parola il collega Lucianaz, prego.
Lucianaz (LEGA VDA) -
Aspettavo l'intervento di qualche
altro collega, magari più autorevole, comunque due parole a livello
generale in questo Consiglio le voglio dire, più che altro per
rappresentare lo spirito e il clima che si sta respirando in questo
periodo, poi sugli aspetti tecnici avremo modo domani di tornare,
perché siamo tutti convinti che quest'esperienza emergenziale
causata dalla pandemia Covid-19 lascerà un segno in un modo o
nell'altro in ognuno di noi. Io non so se arriverà la tanto
annunciata, a detta di tante persone, inevitabile seconda ondata
virale, teniamoci pronti, assisteremo magari una campagna di
vaccinazione di massa, non lo so, vedremo quali saranno le
decisioni, certo è che comunque, come tutti gli anni avviene, ci
saranno sempre morti per influenza, speriamo solo non nelle
percentuali che hanno toccato certe zone e anche la Valle d'Aosta
stessa.
Quest'emergenza ha sottolineato delle particolarità negative, ma
io ne ho viste anche di positive, e voglio riferirmi più che altro
alla piacevole sorpresa di quella lettera inviata dai nove
magistrati di Aosta, che comunque che tengono un legame con Aosta,
perché è stata una lettera molto interessante, molto autorevole e
nello stesso tempo chiara, che è stata letta e distribuita in tutta
Italia, e mi risulta anche fuori, perché veramente hanno dato la
dimensione di come questo Governo non abbia recepito quali siano le
esagerazioni che un sistema normativo può creare e anche come
vengano applicate poi queste ordinanze. Io ho notato che ci sono
stati personaggi anche appartenenti alle forze dell'ordine persino
troppo solerti nella loro attività, mentre abbiamo visto un sacco
di persone, di volontari che hanno dato l'anima e si sono distinti
in tutti questi mesi di difficoltà. Non parliamo poi di chi ha
avuto a che fare direttamente per questioni sanitarie con questa
problematica crisi.
Ci sono tanti aspetti positivi, però io voglio parlare di un
aspetto negativo e voglio parlare del Governo regionale, perché
secondo me non si è comportato in modo corretto, a cominciare
dall'inizio della crisi. Abbiamo sentito in audizione il
responsabile della Protezione Civile Porretta: già al 31 gennaio
c'era stata una riunione più o meno informale visto che noi eravamo
impegnati qui in Consiglio e si era stati allertati per assumere
immediate iniziative di carattere straordinario e urgente per
fronteggiare adeguatamente possibili situazioni. Quindi sappiamo
che sia la sanità sia la Protezione Civile erano al corrente che il
31 gennaio già c'era questa problematicità. Non sto a ricordavi
cosa è successo con il materiale mancante e con la
disorganizzazione, a mio avviso, soprattutto nel periodo iniziale.
Poi tanti ci hanno messo del loro e per fortuna la situazione è
migliorata.
Io non la faccio più lunga, voglio solo ricordare a questo
Governo: "Colleghi, voi siete stati eletti come tutti quanti, siete
lì grazie al diciottesimo voto di gente che è stata arrestata o
comunque ha dovuto dimettersi, voti molto pesanti, io mi aspettavo
un atteggiamento diverso da parte vostra nei confronti dei
colleghi, cosa che ho visto durante le riunioni in Commissione su
piattaforma, in cui c'è stato, forse grazie anche ai due Presidenti
di Commissione che hanno saputo gestirle un confronto continuo e
posizioni espresse ed approfondite. Da parte di voi cinque colleghi
Consiglieri questo io non l'ho visto, anzi, non mi sono piaciute le
conferenze stampa spot organizzate prima ancora di dibattere gli
argomenti, riportate a caratteri cubitali su tutti gli organi
d'informazione. E poi ci chiediamo perché i Valdostani, si
lamentano quando si promettono milioni a palate e le decisioni non
sono ancora state prese!
Comunque questo è il vostro comportamento, avete scelto questa
strada e adesso mi fa piacere che il presidente Testolin oggi abbia
iniziato con tutt'altro piglio, forse consapevole di quali sono le
difficoltà, però ricordatevi che siete colleghi come noi, io non so
se chi si siede sugli scranni del Governo si ammali di
"assessorite" però sinceramente ho notato in questi due anni una
differenza di atteggiamento da chi rimane seduto qui come peones
come tutti noi a discutere e a cercare di rappresentare i problemi
della popolazione e chi invece si atteggia a fare il professore.
Comunque sono aspetti personali".
Termino parlando del fatto gravissimo, e quello non è pandemico,
anzi, sta diventando pandemico perché sta occupando il mondo
intero, però di questo non troveremo la soluzione, ed è la
gravissima infiltrazione ndranghetista in Valle d'Aosta, io questo
lo ricorderò tutte le volte, perché collega Lavevaz, io sarò ben
contento di discutere e di affrontare problemi istituzionali e
culturali valdostani, ma finché nel vostro partito non fate una
bella pulizia e cominciate ad applicare qualche regola etica, mi
spiace, ma qui non c'è spazio per parlare né di indipendentismo né
di federalismo e né di autodeterminazione.
Quindi cominciamo a candidare persone per bene, perché tutti
sappiamo benissimo quali sono state le problematiche di Marco
Sorbara nel 2013, li abbiamo letti tutti quei verbali, non è un
problema che L'Union Valdôtaine non l'abbia ricandidato o meno, il
fatto è che ce lo siamo trovati qui e i 18, non parlo del collega
Lavevaz, ma i 18 che erano qui presenti l'hanno anche votato
Presidente della Commissione sviluppo economico.
È come dire, prendo la battuta dell'ex collega Perrin
beutté
lo tsatte deun la tsambra di saouseusse
che tradotta è: mettere
il gatto al posto migliore.
Chiudo veramente con l'impegno, per quanto sono capace io e per
quanto vedremo in futuro, l'impegno che mi assumo è che la Val
d'Aosta venga debellata da questo cancro, cancro di ordine sociale,
economico, criminale; altri colleghi prima di me si sono impegnati
e vi garantisco che non finirà con un processo, finirà a cominciare
dall'atteggiamento che la politica e i partiti valdostani vorranno
prendere nei confronti di una deformazione drammatica della società
che qui ad Aosta ormai da decenni è stata rappresentata.
Quindi io faccio un appello a tutti i colleghi, a tutti i
partiti, a tutte le forze politiche sociali che si impegnino, al di
là dei voti che possono raccogliere, a fare una pulizia e
un'applicazione di regole una volta per tutte, determinanti, perché
è una vergogna che la mia regione, il mio popolo siano accostati a
questa ignominia.
Presidente -
Concludiamo i lavori, vi chiedo però la
cortesia di effettuare una riunione dei capigruppo. I lavori
riprenderanno domattina alle ore 09:00.
La seduta termina alle ore 19:59.
