Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1908 del 20 marzo 1986 - Resoconto
OGGETTO N. 1908/VIII - PROPOSTA DI REGOLAMENTO CONCERNENTE:
"NORME PER LA CONCESSIONE DI MUTUI AD INTERESSE AGEVOLATO A FAVORE
DI PRIVATI NEL SETTORE DELL'EDILIZIA RESIDENZIALE".
PRESIDENTE
: Ha chiesto di parlare l'Assessore ai Lavori
Pubblici Fosson, ne ha facoltà.
FOSSON (D.C.):
Ringrazio anzitutto il Consiglio perchè
nella seduta di ieri ha accettato di iscrivere questa proposta di
regolamento in via di urgenza. È un regolamento che viene
presentato in sostituzione di quello esistente a riguardo della
legge n. 76 dell'84 sui mutui a favore di privati nel settore
dell'edilizia residenziale.
Le modifiche fondamentali che vengono apportate sono degli
aggiustamenti per meglio definire le modalità di concessione dei
mutui, per meglio definire tutta una serie di particolari che la
Commissione giudicatrice, che esamina le domande pervenute, ha
ritenuto di proporre nel corso delle sue riunioni. Trovandosi di
volta in volta di fronte a problemi nuovi, ad aspetti che occorreva
definire, la Commissione ha ritenuto quindi di proporre tutta una
serie di valutazioni che vengono recepite in questo
regolamento.
Un altro elemento fondamentale che viene apportato è quello
della riduzione dei tassi di interesse. È noto che il costo del
denaro sta scendendo, è noto quindi che anche il tasso di sconto ed
i tassi stabiliti dal Ministero del Tesoro per l'edilizia sono in
movimento. Abbiamo ritenuto come Regione di adeguarci a questo
movimento e di ridurre i tassi.
Molto brevemente, lo abbiamo già visto nella Commissione
consiliare permanente nella quale questo regolamento è stato
discusso, intendo sottolineare alcuni elementi principali.
Nell'art. 1 vengono definite in maniera più specifica quello che è
recupero primario, recupero secondario e recupero globale. Ancora
all'art. 1 viene eliminato il comma nel quale si parla di centri
storici e di zone A. È infatti in discussione in questo Consiglio
regionale la legge presentata dalla Giunta regionale che riguarda
il recupero di prime abitazioni nei centri storici e nelle zone A,
di conseguenza le quote di ripartizione dei finanziamenti vengono
modificate, portando al 50% la quota per l'acquisto, al 30% quella
per la nuova costruzione e riducendo al 20% restante rispetto al
100%, la quota per il recupero. Questo perchè è ovvio che la
maggior parte del recupero verrà fatta nelle zone A e nei centri
storici, e meno al di fuori di queste stesse zone, quindi la quota
per il recupero stabilita in questo regolamento viene ad essere
diminuita. Vengono mantenute rispetto al regolamento precedente le
norme che favoriscono le giovani coppie ed i nuclei familiari
costituiti da poco; ancora, l'importo di mutuo concesso per
l'acquisto di un immobile non è più determinato dalla spesa
riconosciuta ammissibile in quanto stabilita nell'atto di
compravendita, ma viene accertata da una perizia ufficiale della
Regione.
Per quello che riguarda i tassi di interesse, è detto nell'art.
8 del regolamento che esso viene stabilito sulla base del 30% del
tasso di riferimento stabilito bimestralmente con decreto del
Ministero del Tesoro; al momento attuale il tasso per i redditi più
bassi è del 5% e resta costante per tutta la durata del mutuo, cioè
per tutti i venticinque anni durante i quali viene restituita la
somma presa come mutuo per la casa.
Il 5% di tasso, dicevo, è per i redditi fino a 15 milioni, per i
redditi fino a 22,5 milioni annui passa al 7%, cioè due punti in
più, e per i redditi fino a 30 milioni passa al 9%. La modalità per
stabilire i redditi resta particolarmente la stessa, nel senso che
si tratta del reddito globale familiare, reddito imponibile,
assunto al 100% per i lavoratori autonomi e al 60% per i lavoratori
dipendenti.
Per quello che riguarda i requisiti essenziali per l'accesso ai
benefici di legge, è stato aggiunto rispetto al regolamento
precedente la titolarità di un reddito. Nel regolamento precedente
questo non era previsto e ci pare abbastanza giusto inserirlo.
Vengono ancora chiariti i concetti per l'acquisto di una nuova
abitazione o di una vecchia abitazione, definendo quello che è
nuova abitazione, cioè abitazione che abbia avuto il certificato di
abitabilità da non più di tre anni dal momento della presentazione
della domanda. Mentre per le nuove abitazioni vengono mantenuti
praticamente inalterati i requisiti oggettivi stabiliti dal
precedente regolamento, per le vecchie abitazioni viene aumentato a
150 mq. la superficie massima per essere ammessi ai benefici di
legge.
Sono ammessi a finanziamento gli interventi le cui concessioni
edilizie superino l'anno di età; nel regolamento precedente avevamo
visto che questo limite di un anno comportava dei vincoli
abbastanza pesanti, perciò a questo punto diciamo che possono
essere ristrutturate o costruite case per le quali ci sia una
concessione edilizia valida al momento della presentazione del
mutuo, stabilendo un limite di tempo per l'ottenimento
dell'abitabilità, quindi per il completamento dell'intervento.
Sono stati ancora riordinati parzialmente i criteri per i
punteggi e a questo proposito devo dire che c'è un emendamento
della Commissione all'art. 15, punto 6, che recita: cancellare le
due parole "riduzione della". In effetti cancellando solo
"riduzione della", la frase restante rimane praticamente
illeggibile, quindi propongo al Consiglio un emendamento per cui il
punto 6 dell'art. 15, 10 comma, è così riscritto: "distanza fra
l'abitazione oggetto dell'intervento di finanziamento e la sede di
lavoro". Questo mantiene lo spirito del regolamento precedente che
tende a far sì che chi si costruisce la casa pur essendo distante
dal posto di lavoro, rimanga là dove vive attualmente, quindi per
evitare addensamenti attorno agli uffici o agli stabilimenti che
potrebbero anche risultare artificiosi. È un emendamento che
formalizzo e che presenterò alla Presidenza del Consiglio.
C'è ancora un emendamento proposto dalla Commissione all'ultimo
articolo, in effetti non era stato scritto che con questo nuovo
regolamento veniva abrogato il regolamento precedente. C'è nelle
norme transitorie un fatto abbastanza interessante che sosteniamo,
che è quello che riguarda tutti i mutui già deliberati dalla Giunta
regionale ai sensi del regolamento precedente, per i quali verranno
applicati i nuovi tassi di interesse, sia per i mutui per i quali
era già stato stipulato il contratto, sia per quelli per i quali il
contratto non è stato ancora stipulato.
Penso di aver detto tutto.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Non mi accontento del
ringraziamento dell'Assessore Fosson per la sensibilità da parte
del Consiglio regionale che ha dato la possibilità di iscrivere
d'urgenza questo provvedimento di legge; il Consiglio regionale ed
i Consiglieri devono sempre essere messi in condizione di esaminare
attentamente i disegni che vengono sottoposti al Consiglio, inoltre
non è giustificata l'urgenza in quanto queste modifiche, da
dichiarazioni fatte ieri in Consiglio regionale, potevano essere
già portate in Consiglio nel mese di dicembre. Era una premessa
necessaria e mi auguro che per il futuro non si ritorni con la
richiesta dell'urgenza quando questa non esiste.
Entrando brevemente nel merito del disegno di legge, dobbiamo
riconoscere che ha degli elementi migliorativi di fronte ad una
legge che abbiamo approvato solo nel mese di giugno dello scorso
anno, però ha dei lati assolutamente negativi e mi soffermerei
particolarmente sull'art. 7 e sull'art. 12. Quando nella modifica -
e mi preoccupa che della Commissione facciano parte anche i
Consiglieri rappresentanti dell'opposizione - si dice che l'importo
di mutuo concesso per l'acquisto di un immobile non è più
determinato dalla spesa riconosciuta ammissibile, ma dal valore
accertato attraverso una perizia da parte della Regione, allora che
senso ha dire che lo spirito della legge è quello di andare
incontro al cittadino, affinchè diventi proprietario di un
immobile, con un aiuto da parte dell'Ente Regione?
Se diciamo nella legge che possiamo concedere un mutuo fino a 70
milioni, però il richiedente che fa richiesta di questa cifra al
momento della presentazione della domanda per accedere al mutuo, al
momento della perizia corre il rischio di vedersi dimezzato il
mutuo. Questo è in contrasto con la legge che il Governo aveva
approvato con i 44 milioni che poi erano integrati dalla Regione,
che non specificava questo particolare, anche perchè può esserci
una preoccupazione enorme da parte del cittadino che è convinto di
avere i 70 milioni come mutuo, quindi si impegna a sottoscrivere un
contratto di promessa di futura vendita, e poi si trova a dover
avere dalla FINAOSTA non 70 milioni, ma addirittura 40 o 50
milioni.
Chi si rivolge a questa legge non è il cittadino che è in ottime
condizioni economiche, ma il lavoratore, colui che è in condizioni
economiche meno floride. La FINAOSTA non è una banca in questo caso
e la perizia la fa la Regione, e poi chi dice che l'alloggio
subisce delle svalutazioni nel futuro? L'immobile può anche essere
rivalutato, mentre al momento della perizia gli si dà un valore
attuale. Vorrei attirare l'attenzione su questo punto, anche per la
difficoltà da parte del cittadino che richiede il mutuo, di non
sapere quanto denaro gli verrà concesso. Questa è la mia
preoccupazione.
Non presenterò emendamenti perchè, essendo presentati
dall'opposizione, verrebbero automaticamente bocciati, per cui
sarebbe una perdita di tempo, però vorrei richiamare l'attenzione
su questo punto.
Mi fa piacere invece, per quanto concerne l'art. 8, constatare
che nella legge che avevo presentato molto prima della maggioranza,
chiedevo proprio il tasso fisso di interesse. Finalmente la
maggioranza, a distanza di sei mesi, è riuscita a capire che la
necessità di interessi indicizzati, come prevista dalla vecchia
normativa, era un grosso errore, e quindi mi complimento che si è
passati ai nuovi tassi fissi di interesse. Questo è un fatto
assolutamente positivo.
Veniamo all'art. 12, che lascia enormi perplessità, dove si
parla di capacità economica sufficiente a sostenere gli oneri
derivanti dal mutuo; a chi glielo vogliamo dare questo mutuo: agli
impresari e agli industriali, oppure ai lavoratori? Un lavoratore
(faccio l'esempio classico, come si usa fare, del lavoratore
dell'edilizia o della Cogne) che percepisce 900 mila lire al mese,
non ha una capacità economica da poter sostenere questo mutuo,
quindi cosa gli andiamo a chiedere: se ha un capitale in banca?
(Cosa che fra l'altro ha fatto la FINAOSTA su alcune richieste di
mutuo). Come può dimostrare la capacità economica un lavoratore
della Cogne?
Se i cittadini avessero dei soldi per acquistare un alloggio,
non penso che si rivolgerebbero alla FINAOSTA per avere questo
finanziamento di 70 milioni, per cui c'è qui una contraddizione
enorme e vorrei richiamare la vostra attenzione su questo articolo,
perchè la capacità economica non la potrà mai dimostrare
nessuno.
Erano queste le mie perplessità. Se questa modifica va avanti in
questo senso, voterò contro gli artt. 7 e 12 della legge.
Si dà atto che dalle ore 11,35 assume la Presidenza il Vice
Presidente DOLCHI.
PRESIDENTE
: Ha chiesto di parlare il Consigliere Pascale,
ne ha facoltà.
PASCALE (P.S.I.):
Mi pare che nel complesso il lavoro
svolto dalla Commissione e dai competenti Assessorati, per rivedere
il vecchio regolamento, sia positivo. Sono state chiarite alcune
problematiche sorte durante questi mesi nell'istruttoria, sono
state anche introdotte delle innovazioni positive (voglio citare
anch'io solo due punti): le facilitazioni particolari indirizzate
verso le giovani coppie ed i giovani in generale, e la riduzione
dei tassi di interesse, che era un argomento sul quale avevamo già
discusso quando avevamo approvato il precedente regolamento.
Abbiamo solo una grossa perplessità che è legata alla nuova
procedura che prevede due bandi semestrali, anzichè i vecchi bandi
trimestrali, e ci pare che questo slittamento aumenti notevolmente
i disagi per coloro che devono richiedere il mutuo. Faccio un
esempio: chi presenta la domanda nel mese di gennaio deve attendere
perlomeno il mese di settembre/ottobre solo per sapere se è ammesso
nella graduatoria e quindi in condizioni di ottenere il mutuo, con
l'assurdo che deve attendere otto mesi per sapere se è incluso
nella graduatoria e poi entro venti giorni deve presentare un
compromesso per l'acquisto e tutte le altre documentazioni
necessarie.
L'altro disagio è relativo all'erogazione stessa del mutuo: già
nella fase attuale l'erogazione avviene dopo 7-8 mesi dalla fine
del trimestre o dalla istruttoria. Con questa nuova procedura dei
bandi semestrali torniamo al vecchio esempio di chi, presentando la
domanda all'inizio dell'anno, dovrà attendere più di un anno, per
cui tutto questo crea dei notevoli disagi. La motivazione che viene
apportata per giustificare questa riforma non mi pare molto valida,
in quanto si dice che è dovuta alla necessità che tutti i
richiedenti il mutuo presentino il reddito conseguito nell'anno
precedente alla presentazione della domanda. In questo caso si
tiene conto dell'anno solare, nel caso precedente si teneva conto
dell'anno fiscale: non mi pare che ci sia una grossa incongruenza.
Qui si vuole fare il riferimento all'anno solare, se lo facciamo
invece all'anno fiscale non cambia assolutamente niente, mentre
invece i disagi per coloro che devono avere la certezza di essere
ammessi all'erogazione del mutuo sono abbastanza notevoli. Il
nostro emendamento, che presentiamo, chiede di ripristinare la
vecchia procedura delle scadenze trimestrali; è un emendamento che
riguarda l'art. 20, ma che per conseguenza riguarda anche l'art. 3,
4° comma, là dove si dice che "la Giunta regionale ha la facoltà di
stornare fondi, nell'ambito delle somme di competenza di un
semestre", per cui se viene accettato l'emendamento per l'art. 20,
si pone la necessità di emendare la parola "semestre" con la parola
"trimestre".
PRESIDENTE
: Ha chiesto di parlare il Consigliere Tonino,
ne ha facoltà.
TONINO (P.C.I.):
Una considerazione di tipo generale: il
regolamento che viene proposto dalla Giunta regionale è nel
complesso un regolamento che tiene effettivamente conto della
esperienza che questa Regione ha maturato nell'applicazione delle
leggi a favore di chi acquista o si costruisce la prima casa. Direi
che per buona parte è un regolamento che è frutto dell'esperienza
di queste applicazioni, che opera aggiustamenti. Credo di poter
dire che con questo provvedimento che oggi approviamo, abbiamo in
questo settore la legge più avanzata esistente nel nostro paese,
per qualità di intervento, per il dettaglio con cui cerca di
inserirsi in tutte le pieghe che il bisogno della casa oggi
manifesta nella nostra società.
È una legge che a nostro avviso ha grande importanza, che ha già
dato alcuni frutti favorevoli e potrà darne ancora di più con le
modifiche che oggi apportiamo.
Ciò non toglie, ed in questo senso sono legittime le
osservazioni che sono state fatte prima da altri Consiglieri, che
il provvedimento possa essere ancora migliorato e perfezionato. In
merito voglio dire brevemente qual'è la nostra opinione.
Sull'art. 7, là dove si chiede la perizia dell'Amministrazione
per determinare il valore dell'immobile e quindi per determinare
l'importo massimo del mutuo, credo che non sia superabile la
necessità di avere comunque una perizia che stabilisce il valore
reale, al di là di quanto denuncia nell'atto pubblico di
compravendita; questo è un problema essenziale anche per la
possibilità di apporre su quell'immobile l'ipoteca. Quindi questo
deve essere previsto.
Quello che discuterei, l'esperienza dimostrerà se è vero o no, è
che queste perizie devono essere fatte tutte dai tecnici
dell'Amministrazione; a me pare che una delle ragioni dei ritardi
che si stanno accumulando sia proprio dovuta a ciò, per cui
inviterei l'Amministrazione ad usare un metro più elastico
affidando le perizie a tecnici esterni, che è poi la procedura
normalmente usata da tutti gli istituti di credito quando devono
fare dei mutui. La perizia è un atto necessario, ma cerchiamo di
non ingolfare il lavoro di quei pochi addetti che la Regione ha in
questo settore.
Secondo problema: la periodicità della presentazione delle
domande. Abbiamo sempre sostenuto che dovremmo fare in modo che
l'Amministrazione risponda alle richieste in tempi molto brevi; so
che si è discusso di un concetto di pronta risposta, al di là delle
graduatorie, ma questo è possibile quando uno ha la sufficiente
capacità economica per rispondere a tutto. Da questo punto di vista
se si riuscisse a snellire il lavoro degli uffici in qualche modo,
la cadenza trimestrale sarebbe sicuramente più vantaggiosa. Qui
voglio manifestare una nostra opzione favorevole in tal senso: i
lavori del gruppo di lavoro della Commissione avevano approdato ad
una soluzione che prevedeva tre scadenze durante l'anno, evitando
quella di marzo per una omogeneità di trattamento rispetto ai
redditi, che secondo me poteva andare bene; la scadenza semestrale
soprattutto per l'acquisto qualche problema lo può creare.
Per quanto riguarda la capacità economica richiesta al 1° comma
dell'art. 12, credo che qui ci voglia il buon senso che è stato del
resto dimostrato finora dalla FINAOSTA. Si può anche togliere, ma
non mi pare una questione essenziale rispetto alla legge.
Un'ultima questione invece riguarda un emendamento che
presentiamo come gruppo consiliare comunista, dopo una discussione
che abbiamo fatto al nostro interno, che riguarda i tassi di
interesse. Abbiamo preso spunto, e rifaccio qui un intervento che
avevamo già fatto l'altra volta, dalle recenti decisioni dello
Stato; il CIPE infatti (Comitato Interministeriale per la
Programmazione Economica) ha recentemente accolto la proposta che
aveva predisposto il CER (Comitato dell'Edilizia Residenziale) di
far scendere i tassi di interesse sulla prima casa proprio in
considerazione della generale caduta dei tassi di interesse. Quali
sono le decisioni adottate in quella sede? Si sono modificati i
tetti e i tassi di reddito, per cui il primo tetto per acquisire i
benefici è stato portato da 13 milioni a 14,5 milioni, l'ultimo da
19 ai 24 milioni, quindi il nostro massimale di 30 è più
favorevole.
I tassi sono stati così modificati: per le categorie più
avvantaggiate sono scesi dal 3,5 al 3, dal 5,5 al 4,5
successivamente, dal 9,5 all'8, e per l'ultima fascia dal 13,5 al
12. Queste sono le recenti scelte che ha operato il CIPE
riguardanti il territorio nazionale.
La nostra opinione (la poniamo come una questione da valutare) è
che soprattutto per le fasce più basse sia opportuno attestarci sul
livello dei benefici che esiste nel resto del paese; mi rendo conto
che per le fasce più alte proponiamo tassi di interesse più
vantaggiosi. Crediamo che una diversa articolazione delle fasce che
parta da un punto di partenza uguale alle scelte operate, possa
essere tenuta in considerazione. La proposta che avanziamo
nell'emendamento è quella di fare quattro scaglioni: fino a 15
milioni, fino a 20, fino a 25, fino a 30, quindi con un intervallo
di 5 milioni di reddito, e di partire per la prima fascia con un
tasso di interesse pari al 20% del tasso di riferimento, che
equivale a scendere attorno al 3%, che è il tasso di interesse di
partenza che viene usato ormai per l'edilizia agevolata dello
Stato.
Voglio qui chiarire che non è una corsa al ribasso quella che
vogliamo proporre, quanto piuttosto di tenere conto nel mercato
dell'edilizia agevolata di quali sono gli emendamenti che vengono
fuori nel momento in cui c'è questa discesa dei tassi di
interesse.
Credo anche che da un punto di vista della Regione, e su questo
abbiamo già discusso in altre occasioni, il rientro di questi
capitali nel fondo di rotazione non sia del tutto penalizzato
perchè intanto è vero che si svalutano questi capitali man mano che
rientrano, ma è anche vero, e lo abbiamo detto in altre occasioni,
che il movimento che si provoca nel mercato edilizio è tale da
ripercuotersi positivamente sulle imposte pagate e quindi anche sul
riparto fiscale che entra nelle casse della Regione. Un calcolo di
questo tipo era stato fatto qualche anno addietro dalla Fédération
régionale des Coopératives e mi è sembrato uno sforzo interessante
che mai più è stato approfondito; sarebbe interessante conoscere
quanto si mobilita in termini di tasse e di imposte provocando la
costruzione di una abitazione, e quanto rientra con i 9/10 nelle
casse regionali.
La nostra opinione è che dovremmo guardare a questa normativa
soprattutto come ad un intervento che favorisce da un lato esigenze
sociali e dall'altro il movimento del mercato dell'edilizia, che è
piuttosto fiacco nel nostro paese e nella nostra Regione.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI (M.S.I.):
Due brevissime considerazioni: la prima
è che sicuramente con questo nuovo regolamento vengono apportate
notevoli migliorie. Si tratta quindi di un regolamento che va
incontro alle aspettative dell'opinione pubblica e degli operatori
del settore, per cui anche da parte nostra, come forza di
opposizione, va un plauso a questa maggioranza che ha avuto il
coraggio ed anche la volontà di portare avanti questo tipo di
discorso.
Mi sia consentito di fare una piccola osservazione sul piano
operativo. Senz'altro ci sono dei notevoli ritardi nel portare a
termine queste operazioni specialmente di carattere tecnico. I
motivi sono probabilmente da mancanza di personale, l'Assessore è a
conoscenza di questo problema, per cui l'invito che faccio a questa
Giunta è di sollecitare il disbrigo delle operazioni tecniche, per
dare la possibilità a tutti di accedere al mutuo, altrimenti si
verificano disguidi sia da parte di coloro che acquistano sia da
parte di coloro che vendono. Quindi a mio avviso l'unico handicap
che esiste in questo momento è proprio sul lato operativo.
PRESIDENTE
: È chiusa la discussione generale. Ha chiesto
di parlare l'Assessore ai Lavori Pubblici Fosson, ne ha
facoltà.
FOSSON (D.C.):
Prendo atto, e fra l'altro è già stato
oggetto di diversi scambi di idee, dei rilievi fatti sui tempi di
applicazione della legge. In effetti, le perizie vengono fatte con
serietà dai dipendenti dell'Assessorato ai Lavori Pubblici e questo
comporta delle ricerche a volte anche lunghe. Mi ripropongo di
aumentare l'organico dell'Ufficio Edilizia Residenziale dei Lavori
Pubblici, e lo farò in tempi brevi, non appena l'Ufficio personale
mi metterà a disposizione le persone. Non escludo che possono
anche, se sarà il caso, essere affidate delle perizie a liberi
professionisti.
Per quanto riguarda gli emendamenti presentati dai diversi
Gruppi, sono stati oggetto anche questi di ampia discussione (mi
riferisco ad esempio ai semestri ed ai trimestri di presentazione
delle domande) all'interno delle forze di maggioranza. Il risultato
raggiunto con la presentazione di questo regolamento è già il
frutto di una ampia discussione, che riterrei inutile riprendere,
anche se c'è qualcosa di valido nelle ipotesi sostenute in questi
emendamenti. Esemplifico: sicuramente il presentare le domande per
i mutui al 31 marzo, 30 giugno, 30 settembre e 31 dicembre, può
diminuire certi tempi rispetto alle scadenze semestrali. Si è
scelto il semestre perchè per tutto l'anno si fa riferimento alla
dichiarazione dei redditi dell'anno precedente, ed è noto che essa
avviene alla fine di maggio, quindi era inutile tenere la scadenza
del 30 marzo. A quel punto, tenere una scadenza semestrale al 30
giugno e due trimestrali al 30 settembre e al 31 dicembre ci è
parsa una anomalia, quindi siamo arrivati a stabilire le due date
del 30 giugno e del 31 dicembre.
Per quanto riguarda l'emendamento all'articolo 14, là dove al
secondo comma si dice "due anni", al posto di "un anno", per
l'acquisto di una casa, il tempo che deve intercorrere tra la data
dell'atto d'acquisto della casa e la presentazione della domanda di
mutuo, è stabilito nel regolamento in un anno, mentre l'emendamento
richiede di portarlo a due.
A me pare che un anno sia un termine sufficientemente ampio: è
già stato introdotto per sanare i casi relativi a chi erroneamente
ha fatto l'atto di acquisto e poi ha presentato immediatamente dopo
la domanda, quindi il termine di un anno mi pare ampiamente
sufficiente.
Due anni vorrebbe proprio dire andare a cercare anche quelli che
hanno acquistato la casa in tempi non dico remoti, ed invitarli ad
accedere a questo mutuo.
Il discorso dei tassi, è sicuramente un argomento ampio. Il
Consigliere Tonino diceva di non giocare al rialzo o al ribasso in
questo caso; a me pare che un qualcosa in questo senso, sotto
sotto, nel suo atteggiamento ci sia. Mi pare che i tassi siano già
ridotti e devo dire che sono legati a quello che è il tasso
stabilito bimestralmente dal Ministero del Tesoro, quindi sono
suscettibili di fluttuazione, così come per quanto riguarda il
tetto massimo di reddito è previsto dal regolamento che venga
aggiornato ogni biennio in base alle statistiche dell'ISTAT.
Su tutti gli emendamenti la maggioranza si asterrà, proprio
perchè sono richieste di modifiche che hanno una loro validità, ma
che vengono probabilmente a riaprire una discussione che ha già
avuto le sue motivazioni, che ha già portato a certi risultati. Fra
l'altro anche i tempi lunghi di discussione e di presentazione che
qualcuno sottolineava, vengono da questo confronto ed hanno portato
a questo risultato.
PRESIDENTE
: Ha chiesto di parlare l'Assessore alle
Finanze Martin, ne ha facoltà.
MARTIN (A.D.P.):
Due brevissime risposte a due domande
poste dal Consigliere Baldassarre, il quale dice che tutto sommato
il regolamento è stato migliorato, ma che c'è ancora una questione
riguardante la capacità economica che, se non viene modificata, non
si sente di votare.
Siccome su questo argomento abbiamo discusso parecchio in
Commissione, vorrei spiegare il perchè abbiamo adottato questo
metodo di prevedere che ci sia la possibilità che la FINAOSTA
controlli se c'è una capacità economica di restituire il mutuo;
soprattutto vorrei che non si ponessero nemmeno in futuro i
problemi che il Consigliere Baldassarre temeva si potessero
verificare. Infatti non è mai successo che i lavoratori dipendenti
non abbiano potuto avere il mutuo, in quanto essi sono gli unici
sotto certi aspetti che sono in grado di dimostrare di avere un
reddito.
Si sono invece posti problemi inversi, di lavoratori autonomi o
di liberi professionisti che hanno dichiarato dei redditi veramenti
irrisori, per i quali non c'era la possibilità di restituire il
mutuo.
Abbiamo deciso di mettere questa clausola che preveda che ci sia
la possibilità di restituire il mutuo e, come diceva anche il
Consigliere Tonino, la FINAOSTA in questi casi si è comportata con
una certa elasticità. Quindi non dovrebbero aver motivo di essere
le paure cui il Consigliere Baldassarre si riferiva: si trattava
soltanto di tutelarsi contro una eventuale evasione fiscale.
La seconda puntualizzazione riguarda la perizia: anche in questo
caso si tratta più che altro di un fatto tecnico. La Regione,
quindi la FINAOSTA che è poi quella che mette l'ipoteca
sull'immobile, deve avere un valore dell'immobile per poter
iscrivere l'ipoteca, ed il valore dell'immobile non può essere
quello che dichiara chi chiede il mutuo, perchè molte volte questi
valori sono diversi da quello di mercato dell'immobile che si
acquista. Quindi deve esserci per forza una perizia che fa testo e
sulla quale poi viene messa l'ipoteca, però anche in questi casi
non mi risulta che fino adesso si siano verificati degli
inconvenienti, e quando un richiedente ha chiesto un mutuo le
perizie hanno sempre avvalorato le cifre indicate dai
richiedenti.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Ringrazio l'Assessore Martin che
è stato molto preciso nelle sue risposte, e poi perchè ha preso un
impegno morale di fronte al Consiglio che non si verifichino certe
cose. Tuttavia l'Assessore Martin sa che sono andato da lui a
lamentarmi che certe cose succedevano; speriamo che non si ripetano
in futuro.
Capisco la difficoltà di applicare la legge per quanto concerne
le capacità economiche perchè andiamo sempre incontro al discorso
degli evasori, dal quale dobbiamo escludere il lavoratore
dipendente, però questo impegno morale mi sembra sia sufficiente
perchè ho precisato che questa legge è migliorativa rispetto a
questa modifica.
Ritenendo fermo che questo impegno morale dovrà poi tradursi in
realtà, esprimo voto favorevole su questa legge, inclusi i due
articoli sui quali avevo dei dubbi.
PRESIDENTE
: Ha chiesto di parlare il Presidente della
Giunta, ne ha facoltà.
ROLLANDIN (U.V.):
Je voudrais avant tout remercier la
Commission compétente, car le travail que nous sommes en train
d'examiner aujourd'hui est le résultat, pour une fois, d'une
collaboration que malheureusement dans d'autres domaines on n'a pas
eu la possibilité d'avoir.
Au contraire je crois que dans un domaine si difficile la
Commission a cherché d'analyser les différentes réalités de notre
Région, pour donner un résultat et surtout une réponse au niveau
soit social qu'économique.
De la part des Conseillers ainsi que des Assesseurs compétents
il a déjà été souligné qu'on ne peut que se souhaiter qu'à l'art.
3, là où il y
a la répartition des fonds, on puisse prévoir
d'augmenter de plus en plus les fonds qui sont engagés pour la
récupération et le réaménagement des vieilles maisons, plutôt que
pour le 2ème alinéa, là où on prévoit les constructions
nouvelles.
Je crois que ça est un souhait que tout le Conseil puisse
approuver, car malheureusement dans notre Région nous avons déjà
fait le plan régulateur général et les Communes sont en train de
prévoir finalement, après des années de retard, un plan régulateur
qui puisse donner un certain ordre au niveau des nouvelles
constructions et surtout de réaménagement de vieilles bâtisses.
Donc on ne peut qu'espérer qu'en même temps qu'on résout un
problème primaire pour notre Région, c'est-à-dire de donner un
logement aux familles, l'on donne une réponse aussi à l'autre
question qui a un intérêt urbanistique, celui de récupérer les
vieilles maisons.
PRESIDENTE
: Si passa all'esame dell'articolato. Do
lettura dell'art. 1:
Art. 1
(Settori di intervento)
I finanziamenti agevolati di cui alla L.R. 28.12.1984, n. 76,
avente per scopo la promozione di iniziative dirette a favorire la
ripresa dell'industria edilizia, sono rivolte ai seguenti
interventi:
a) acquisto di abitazione, intendendosi per tale l'atto mediante
il quale il richiedente il finanziamento acquisisce, anche in
concorso con i componenti il nucleo familiare, la proprietà e la
disponibilità di una unità abitativa necessaria all'uso personale e
della sua famiglia;
b) costruzione di abitazione, intendendosi per tale l'insieme
delle operazioni mediante le quali il richiedente il finanziamento
realizza un nuovo immobile necessario all'uso personale e della sua
famiglia;
c) ampliamento di abitazione, intendendosi per tale l'insieme di
operazioni mediante le quali il richiedente il finanziamento
realizza un aumento della superficie e della volumetria della
propria abitazione onde renderla adeguata alle esigenze personali e
della sua famiglia. L'ampliamento si concretizza nell'acquisto e
nel successivo adattamento oppure nella costruzione di vani
adiacenti alla abitazione posseduta;
d) recupero di abitazione, intendendosi per tale l'insieme delle
operazioni mediante le quali il richiedente il finanziamento
recupera all'uso abitativo una unità immobiliare.
Gli interventi di recupero, sulla base delle definizioni di
cui al Decreto Ministeriale 23.5.1984, n. 258, sono classificati
nel modo seguente:
1) Recupero primario:
consiste nel recupero della funzionalità e della sicurezza
dell'edificio anche per quanto concerne le parti comuni; interessa
quindi, in parte o complessivamente, il consolidamento statico
delle strutture portanti orizzontali, verticali, fondazioni, scale
e coperture.
2) Recupero secondario:
consiste nel recupero della totale agibilità e funzionalità dei
singoli alloggi, comprendendo, quindi opere quali il rifacimento
dei sanitari, degli impianti, dei pavimenti, degli infissi e dei
rivestimenti), per un preventivo di spesa non inferiore al 40%
dell'importo massimo di mutuo di cui all'art. 7.
3) Recupero globale:
si intende un intervento che comprende l'insieme delle opere
previste nel recupero primario e secondario.
L'importo di mutuo per interventi di recupero può comprendere
una quota parte relativa all'acquisto dell'immobile stesso. In tal
caso, alla domanda va allegata copia autentica dell'atto di
acquisto.
Non sono ammissibili a finanziamento interventi di recupero o
di ampliamento di abitazioni situate in fabbricati compresi nelle
zone A e nelle zone individuate nei Piani Regolatori Generali o in
strumenti urbanistici analoghi approvati o deliberati dagli Enti
competenti.
PRESIDENTE
: Metto in approvazione l'art. 1:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 2:
Art.
2
(Incentivazione del recupero di immobili
)
In relazione alla necessità di pervenire al recupero
abitativo di alloggi compresi in immobili degradati, ed in deroga
ai requisiti di cui alle lettere c) e d) del 1° comma dell'art. 12,
i finanziamenti agevolati per interventi diretti al recupero sono
concessi anche se l'abitazione viene utilizzata a fini di
locazione.
L'abitazione recuperata deve essere continuativamente
destinata all'uso proprio o locata a nuclei familiari residenti in
Valle d'Aosta o che vi svolgano attività lavorativa.
Il canone da applicarsi è quello previsto dalla legge
27.7.1978, n. 392 e successive modificazioni e integrazioni. Una
copia del contratto di locazione, nel caso di cessione di affitto o
idonea documentazione rilasciata del Comune, nel caso di uso
proprio, dovrà essere presentata dall'Assessorato ai Lavori
Pubblici, contestualmente all'erogazione finale del mutuo.
PRESIDENTE
: Metto in approvazione l'art. 2:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 3:
Art.
3
(Ripartizione dei fondi)
La disponibilità finanziaria per la concessione dei mutui
agevolati è ripartita per l'anno 1986 come segue:
a)
per gli interventi di acquisto, il 50% dello
stanziamento;
b)
per gli interventi di costruzione, il 30% dello
stanziamento;
c)
per gli interventi di recupero ed ampliamento, il
20% dello stanziamento.
La ripartizione delle disponibilità per i vari settori di
intervento è annualmente disposta dal Consiglio regionale, sentita
la competente commissione consiliare.
Nello stesso provvedimento è definita l'eventuale quota di
finanziamento per settore, a favore degli Enti pubblici
territoriali, i quali saranno soggetti alle condizioni di cui alla
lettera a) del 1° comma dell'art. 8.
La Giunta regionale ha la facoltà di stornare fondi,
nell'ambito delle somme di competenza di un semestre, da un settore
di investimento all'altro, in caso di carenza di richieste
ammissibili a finanziamento.
Il finanziamento previsto a favore delle cooperative edilizie
e le relative modalità saranno definite con apposito provvedimento
legislativo.
PRESIDENTE
: Al 4° comma dell'art. 3 vi è l'emendamento
del Consigliere Pascale che propone la sostituzione della parola
"semestre"
con la parola
"trimestre".
Lo metto in votazione:
ESITO DELLA VOTAZIONE
Presenti 27
Votanti 10
Favorevoli 10
Astenuti 17 (Aloisi, Beneforti, Bondaz, Chabod, De Grandis,
Faval, Fosson, Lanièce, Maquignaz, Marcoz, Martin, Pedrini, Perrin,
Pollicini, Ricco, Rollandin, Tamone)
Il Consiglio non approva
PRESIDENTE
: Metto in approvazione l'art. 3 nel suo testo
originale:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE
: Do lettura dell'art. 4:
Art. 4
(Provvidenze a favore degli emigrati)
Possono ugualmente accedere ai finanziamenti di cui alla L.R.
28.12.1984, n. 76 gli emigrati in possesso dei requisiti stabiliti
dalla L.R. 11.8.1981, n. 63 e successive modificazioni ed
integrazioni.
Per gli emigrati che siano rientrati o rientrino
definitivamente dall'estero l'importo massimo di mutuo concedibile
è quello previsto dal
2°
comma del successivo art. 7 ed il
relativo tasso di interesse agevolato è pari al 30% del tasso di
riferimento per l'edilizia residenziale pubblica, stabilito
bimestralmente con Decreto del Ministro del Tesoro, vigente al
momento della stipula del contratto di mutuo.
Per gli emigrati che rientrino per soggiorni temporanei nella
Regione, l'importo massimo di mutuo concedibile è equivalente al
60% dell'ammontare previsto al comma precedente ed il relativo
tasso di interesse è fissato nella stessa misura di cui alla
lettera del 1° comma dell'art. 8.
PRESIDENTE
: Metto in approvazione l'art. 4:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE
: Do lettura dell'art. 5:
Art. 5
(Facilitazioni particolari)
Al fine di favorire la proprietà della casa fra le giovani
coppie, anche in corso di formazione, i mutui di cui alla L.R.
28.12.1984, n. 76, possono essere concessi ai soggetti che non
abbiano superato il trentesimo anno di età e siano titolari di
reddito proprio a carattere continuativo, anche quando altri
componenti il nucleo familiare non siano in possesso dei requisiti
di cui all'art. 12, a condizione che il richiedente si impegni ad
occupare personalmente, appena è disponibile, l'alloggio costruito,
acquistato o recuperato.
Detta circostanza va documentata attraverso apposita
certificazione rilasciata dal Comune sede dell'intervento.
In questi casi la verifica del possesso dei requisiti
soggettivi, ivi compreso il reddito, attiene unicamente il
richiedente.
Agli stessi fini è concesso, alle coppie che abbiano
contratto matrimonio entro un biennio dalla presentazione della
domanda di mutuo, un aumento del 10% del punteggio spettante in
base alle norme di cui al successivo art. 15.
PRESIDENTE
: Metto in votazione l'art. 5:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE
: Do lettura dell'art. 6:
Art. 6
(Reddito)
Il limite massimo di reddito riferito al nucleo familiare,
per la concessione dei finanziamenti è fissato per il biennio
1985/1986 in lire 30 milioni. Tale reddito è pari alla somma del
reddito imponibile di ciascun componente il nucleo familiare
conseguito nell'anno precedente a quello di presentazione della
domanda di mutuo.
Il reddito del nucleo familiare è diminuito di £ 1.500.000
per ogni figlio e/o familiare effettivamente a carico di un
componente del nucleo stesso. Qualora alla formazione del reddito
predetto concorrano redditi da lavoro dipendente, questi sono
calcolati nella misura del 60% con successiva detrazione
dell'aliquota per ogni figlio e/o familiare a carico.
Per la determinazione del reddito annuo complessivo percepito
da lavoratori dipendenti, non si tiene conto dei compensi per
lavoro straordinario, delle indennità di trasferta, arretrati di
stipendio o liquidazioni nonchè di compensi e premi a carattere
eccezionale e non continuativo.
Il limite di reddito di cui al 1° comma sarà oggetto di
revisione biennale a decorrere dall'anno 1987, sulla base di quanto
previsto al successivo art. 9.
PRESIDENTE
: Metto in votazione l'art. 6:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE
: Do lettura dell'art. 7:
Art. 7
(Limiti di finanziamento)
a)
Per l'acquisto di una abitazione: Può essere
concesso un mutuo di importo pari al 100% del valore accertato,
attraverso perizia dell'Amministrazione, e comunque non superiore
alla cifra risultante dalla scrittura privata di compravendita e/o
dell'atto pubblico di acquisto;
b)
Per la costruzione - e il recupero/
ampliamento:
L'importo massimo del mutuo concedibile è quello risultante
dall'applicazione dei costi convenzionali determinati annualmente
con apposito provvedimento della Giunta regionale e non può
comunque eccedere il preventivo di spesa prodotto.
L'importo del mutuo non potrà in ogni caso superare il limite
massimo di £ 70.000.000, per l'anno 1986.
A decorrere dall'anno 1987, il finanziamento massimo
concedibile sarà oggetto di revisione biennale, sulla base delle
previsioni di cui al successivo art. 9.
PRESIDENTE
: Metto in votazione l'art.
7:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE
: Do lettura dell'art. 8:
Art. 8
(Tasso di interesse)
Il tasso annuo di interesse, da applicare ai finanziamenti di
cui al presente regolamento, è determinato come segue:
a) per i redditi fino a £ 15.000.000 il tasso annuo, fisso
per tutta la durata del mutuo, è pari al 30% del tasso di
riferimento fissato dal Ministero del Tesoro per il settore
dell'edilizia residenziale nel bimestre precedente a quello in cui
viene stipulato il contratto di mutuo, arrotondato al mezzo punto
più vicino;
b) per i redditi fino a lire 22.500.000 il tasso annuo, fisso
per tutta la durata del mutuo, è pari a due punti percentuali in
più rispetto a quello determinato secondo i criteri di cui alla
precedente lettera a);
c) per i redditi fino a lire 30.000.000 il tasso annuo, fisso
per tutta la durata del mutuo, è pari a quattro punti percentuali
in più rispetto a quello determinato secondo i criteri di cui alla
precedente lettera a).
Per la determinazione del tasso di interesse a carico del
mutuatario, si fa riferimento al reddito complessivo del nucleo
familiare conseguito nell'anno precedente a quello di presentazione
della domanda di mutuo.
PRESIDENTE
: All'art. 8 ci sono degli emendamenti
presentati dai Consiglieri Bajocco e Tonino, per cui il 1° comma
dell'art. 8 verrebbe così sostituito:
"Il tasso annuo di interesse, da applicare ai finanziamenti
di cui al presente regolamento, è determinato come segue:
a) per i redditi fino a £ 15.000.000 il tasso annuo, fisso
per tutta la durata del mutuo, è pari al 20% di tasso di
riferimento fissato dal Ministero del Tesoro per il settore
dell'edilizia residenziale nel bimestre precedente a quello in cui
viene stipulato il contratto di mutuo, arrotondato al mezzo punto
più vicino;
b) per i redditi fino a £ 20.000.000 il tasso annuo, fisso
per tutta la durata del mutuo, è pari a due punti percentuali in
più rispetto a quello determinato secondo i criteri di cui alla
precedente lettera a);
c) per i redditi fino a £ 25.000.000 il tasso annuo, fisso
per tutta la durata del mutuo, è pari a quattro punti percentuali
in più rispetto a quello determinato secondo i criteri di cui alla
precedente lettera a);
d) per i redditi fino a £ 30.000.000 il tasso annuo, fisso
per tutta la durata del mutuo, è pari a sei punti percentuali in
più rispetto a quello determinato secondo i criteri di cui alla
precedente lettera a)".
Ha chiesto di parlare il Consigliere Bajocco, ne ha facoltà.
BAJOCCO (P.C.I.):
Può darsi che in questo secondo la
Giunta e la maggioranza si soffermino a riflettere su questo
emendamento.
Non siamo qui a fare la battaglia al ribasso, a mostrarci più
bravi di altri a fare l'interesse dell'Assessore Borbey o
dell'Assessore Fosson; vogliamo invece metterci al posto di quel
lavoratore che percepisce novecentomila lire al mese e non ha le
quattrocentoventimila lire per pagare il mutuo: questo è il
concetto. È per tutta quella gente che lavora nel settore tessile,
nel commercio, che la prima fascia di reddito è importante, perchè
qui si toglie quasi il 50%, ed è alla prima fascia che avremmo
dovuto essere sensibili.
Non abbiamo portato avanti questi emendamenti in Commissione,
perchè c'è stata una invasione della la e 3a Commissione insieme
alla 2a, e non si è potuto discutere a fondo il problema del
regolamento; è per questo che arriviamo in Consiglio a presentare
questi emendamenti, e non è che si viene a fare la battaglia del
ribasso.
Su questo aspetto vorrei che la maggioranza riflettesse
ancora.
PRESIDENTE
: Ha chiesto di parlare il Consigliere De
Grandis, ne ha facoltà.
DE GRANDIS (P.R.I.):
Sarei dell'opinione del Consigliere
Bajocco, che si preoccupa di facilitare la possibilità
dell'acquisto della prima casa alle fasce economicamente più
deboli, però bisognerebbe anche tenere in considerazione un altro
fatto. Prendendo a base di calcolo il tasso di riferimento attuale,
il calcolo porta ad un tasso di interesse per la prima fascia di
reddito del 5%, il che in termini reali significa un tasso di
interesse almeno 2%. Infatti non possiamo dimenticare che esiste
una inflazione operante che nella migliore delle ipotesi è
attualmente attestata sul 7%, quindi quel tasso di interesse del 5%
non cautela il capitale impiegato nemmeno contro la svalutazione
dovuta all'inflazione.
Ora, siccome i capitali che diamo ai lavoratori per acquistarsi
la prima casa sono denaro pubblico, credo che come ente pubblico
che amministra questo denaro, abbiamo anche l'obbligo di difendere
quel capitale che è pubblico, per cui credo che lo sforzo che si è
fatto di ridurre il tasso fino al 5% sia al di là dei limiti che
economicamente e correttamente si sarebbero dovuti osservare. Ecco
perchè ritengo che lo sforzo fatto dalla Regione travalichi
addirittura il conto economico, e questo mi può anche andare bene
visto la fascia di reddito bassa che si vuole tutelare, ma nello
stesso tempo bisogna dire anche che chi vuole e intende affrontare
una spesa di questo genere, deve rendersi conto dei costi che
affronta e non può pensare con un reddito minimale di raggiungere
certi risultati di carattere economico che sono incompatibili con
la realtà in cui si trova.
Credo che il tasso applicato dalla Regione con questo
regolamento sia estremamente corretto e che non si possa accedere a
questa richiesta avanzata dal Consigliere Bajocco. Su questo
emendamento mi asterrò.
PRESIDENTE
: Metto in votazione l'emendamento che è unico
anche se articolato in quattro proposte, presentato dai Consiglieri
Bajocco e Tonino:
ESITO DELLA VOTAZIONE
Presenti 27
Votanti 11
Favorevoli 11
Astenuti 16 (Beneforti, Bondaz, De Grandis, Faval, Fosson,
Lanièce, Maquignaz, Marcoz, Martin, Pedrini, Perrin, Pollicini,
Ricco, Rolando, Rollandin, Tamone)
Il Consiglio non approva
PRESIDENTE
: Metto in votazione l'art. 8 nel suo testo
originario:
ESITO DELLA VOTAZIONE
Presenti 28
Votanti 17
Favorevoli 17
Astenuti 11 (Aloisi, Bajocco, Baldassarre, Cout, Dol-chi,
Mafrica, Millet, Pascale, Tonino, Torrione e Viberti)
Il Consiglio approva
PRESIDENTE
: Do lettura dell'art. 9:
Art. 9
(Revisioni periodiche)
L'ammontare massimo dei mutui ed i limiti di reddito di cui
agli articoli 6 e 8 saranno oggetto di revisione biennale avuto
riguardo all'andamento dell'indice dei prezzi al consumo per
famiglie di operai ed impiegati verificatosi nel biennio
antecedente la data di adeguamento e riferito al capoluogo di
Regione, risultante dal Bollettino mensile di Statistica edito
dalla ISTAT.
La revisione avrà luogo all'inizio di ogni biennio a
decorrere dal 1° gennaio 1987 e gli importi risultanti dalla
rivalutazione di cui al precedente comma saranno applicati con
decorrenza dal 1° luglio successivo.
Si dà atto che dalle ore 12,23 riassume la Presidenza il
Presidente BONDAZ.
PRESIDENTE
: Metto in votazione l'art. 9:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 10:
Art. 10
(Modalità per l'ammortamento)
I mutui devono essere ammortizzati entro il termine di anni
venticinque, mediante la corresponsione di cinquanta semestralità
posticipate, sulla base del piano di ammortamento calcolato con le
previsioni di cui all'art. 8 del presente regolamento.
È data facoltà al mutuatario di rilasciare delega al proprio
datore di lavoro a favore dell'istituto mutuante, per la trattenuta
mensile sullo stipendio di un sesto della rata semestrale di
ammortamento dovuta, con l'obbligo, da parte del delegato, di
versamento entro tre giorni dalla scadenza di ciascun periodo di
stipendio.
PRESIDENTE
: Metto in votazione l'art. 10:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 11:
Art. 11
(Garanzia)
La concessione del mutuo comporterà l'acquisizione di
ipoteca, ritenuta congrua da parte dell'Istituto mutuante,
sull'immobile oggetto dell'intervento.
PRESIDENTE
: Metto in votazione l'art. 11:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 12:
Art. 12
(Requisiti soggettivi)
Possono accedere ai mutui agevolati di cui alla legge
28.12.1984, n. 76, i soggetti titolari di reddito, che abbiano
compiuto il 18° anno di età, che abbiano la capacità economica di
sostenere gli oneri del mutuo e che siano in possesso dei requisiti
seguenti:
a) essere cittadini italiani;
b) aver maturato in uno o più Comuni della Regione un periodo
di residenza pari ad almeno cinque anni, anche non
consecutivi;
c) non essere proprietari essi stessi ed il proprio coniuge
nel Comune di residenza e in quello sede dell'intervento, di altra
abitazione adeguata alle esigenze del proprio nucleo familiare,
intendendosi per adeguata un'abitazione provvista dei servizi
igienico-sanitari, igienicamente e staticamente sana e composta da
un numero di vani utili pari al numero di componenti il nucleo
familiare.
È ammessa la proprietà di un'altra abitazione, qualora la
stessa non possa essere utilizzata dal richiedente in quanto
specifici diritti reali di godimento o quote di comproprietà non
inferiori alla metà siano attribuiti ad altri soggetti, ovvero
quando l'intervento riguardi abitazioni da recuperare con le
finalità di cui al precedente art. 2;
d) non aver beneficiato, negli ultimi quindici anni, di
contributi agevolati per l'acquisto o la costruzione di una
abitazione, in qualunque forma concessi dallo Stato, dalla Regione
o da altro Ente pubblico;
e) non aver avuto in assegnazione, con patto di futura
vendita o a riscatto, un alloggio realizzato con il contributo
dello Stato o di altro Ente pubblico;
f) fruire di un reddito riferito all'interno del nucleo
familiare, anche in regime di separazione di beni, non superiore al
limite massimo indicato al 1° comma del precedente art. 6.
Per nucleo familiare si intende una famiglia costituita dai
coniugi, parenti ed affini fino al 1° grado stabilmente conviventi
con il capo famiglia.
PRESIDENTE
: Metto in votazione l'art. 12:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 13:
Art. 13
(Requisiti delle abitazioni)
1) Abitazioni di nuova costruzione. Sono ammissibili a
finanziamento gli interventi diretti alla realizzazione di:
a)
una abitazione unifamiliare;
b)
un alloggio compreso in un edificio bifamiliare,
appartenente anche per intero al richiedente, purchè la superficie
utile abitabile di ogni singolo alloggio non superi i 120
mq.
c)
un solo alloggio nell'ambito di un edificio
plurifamiliare.
La superficie utile residenziale delle nuove costruzioni, di
cui al precedente comma, non può superare i 120 mq., pena la
decadenza dai benefici previsti dalla presente legge. Per i nuclei
familiari con più di quattro componenti è consentita una
maggiorazione della superficie utile pari a 15 mq. per ogni
componente eccedente i quattro.
La composizione del nucleo familiare va riferita al momento
della presentazione della domanda.
I mutui non possono essere concessi per la costruzione di
abitazioni aventi caratteristiche di lusso.
Per la superficie utile residenziale si intende quella
interna all'alloggio computata al netto delle murature perimetrali
e delle tramezzature interne e per superficie non residenziale la
cantina, i garages, i locali tecnici e di servizio, i balconi e le
soffitte non abitabili.
2) Acquisto di alloggio.
È ammissibile a finanziamento l'acquisto di un alloggio di
nuova costruzione ivi incluso un locale autorimessa, della
superficie utile abitabile non superiore a mq. 120.
Per alloggio di nuova costruzione si intende tanto una
abitazione il cui certificato di abitabilità sia stato rilasciato
da non più di tre anni, quanto una abitazione in fase di
costruzione.
Per alloggi in costruzione il certificato di abitabilità
rilasciato dal Comune deve essere inoltrato alla Regione nel
termine massimo di due anni dalla data di presentazione del
compromesso, pena la decadenza dei benefici di legge.
Il limite alla superficie utile residenziale degli alloggi di
cui al 1° comma è maggiorato, nel caso di nuclei familiari con più
di quattro componenti, di mq. 15 per ogni componente eccedente i
quattro.
È altresì ammissibile a finanziamento l'acquisto di alloggio
non di nuova costruzione, della superficie utile residenziale non
superiore a mq. 150. Gli alloggi devono, inoltre, possedere le
caratteristiche di adeguatezza indicate nella lettera c) del 1°
comma dell'art. 12 ed essere svincolati da eventuali contratti di
locazione e quindi resi disponibili inderogabilmente alla stipula
del compromesso. In caso di non osservanza di tale disposizione il
mutuo viene revocato d'ufficio.
Non possono essere concessi finanziamenti per l'acquisto di
abitazioni aventi caratteristiche di lusso o accatastate nelle
categorie A/1, A/8 e A/9.
3) Recupero ed ampliamento di abitazioni:
Per gli interventi di recupero, purchè provvisti della
relativa concessione edilizia o autorizzazione comunale, non sono
posti limiti alla superficie dell'abitazione ammessa a
finanziamento. Il mutuo può essere concesso unicamente per
interventi di recupero, come definiti dalla lettera d), dell'art. 1
del presente regolamento.
Sono finanziabili anche, se provvisti della relativa
concessione edilizia
o autorizzazione comunale, gli
interventi che prevedono l'ampliamento e l'eventuale sistemazione
dell'abitazione di proprietà del nucleo familiare comunque fino al
raggiungimento del limite di superficie globale di 120 mq. per
nuclei familiari composti da quattro persone.
Si applica una maggiorazione di mq. 15 per ogni componente il
nucleo familiare eccedente i quattro.
I richiedenti possono produrre la domanda per una sola delle
specifiche categorie di finanziamento. Gli interventi, le cui
concessioni edilizie o autorizzazioni comunali non siano
direttamente intestate al mutuatario, possono comunque essere
ammessi a finanziamento, purchè gli intestatari delle concessioni
stesse risultino essere appartenenti allo stesso nucleo familiare
del richiedente.
PRESIDENTE
: Metto in votazione l'art. 13:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 14:
Art. 14
(Limiti di intervento)
Non sono ammissibili a mutuo gli interventi di nuova
costruzione o di recupero e/o di ampliamento che abbiano le
concessioni edilizie scadute o i cui lavori siano già stati
ultimati. La validità della concessione edilizia deve sussistere al
momento della presentazione della domanda.
Per interventi di acquisto, l'atto pubblico di compravendita
non deve essere stato stipulato da oltre un anno dalla data di
presentazione della domanda.
PRESIDENTE
: All'art. 14 vi è un emendamento presentato
dai Consiglieri Bajocco e Tonino:
"al 2° comma sostituire le parole "...un anno" con "...due
anni".
Ha chiesto di parlare il Consigliere Tonino, ne ha facoltà.
TONINO (P.C.I.):
Molto brevemente per insistere sui due
anni. Il regolamento che stiamo modificando è entrato in vigore a
marzo dell'anno scorso, vale a dire con il primo trimestre del
1985. A mio avviso per una disattenzione, per non averlo valutato a
fondo, avevamo scritto in quel regolamento che potevano accedere al
mutuo solo coloro che non avevano ancora stipulato un contratto di
acquisto dell'alloggio. È successo che molti hanno in buona fede
stipulato l'atto di acquisto e poi hanno presentato la domanda e
sono stati esclusi.
È giusto questo lasso di tempo di un anno affinchè uno possa
fare l'atto, se ha le condizioni per farlo, e poi presentare la
richiesta; però se vogliamo sanare la situazione di questi che in
buona fede all'inizio del 1985 hanno commesso quell'errore,
dobbiamo scrivere due anni, altrimenti questo regolamento che
entrerà in funzione fra un mese, non sana quelle situazioni.
PRESIDENTE
: Ha chiesto di parlare l'Assessore ai Lavori
Pubblici Fosson, ne ha facoltà.
FOSSON (D.C
.): Non per continuare ad insistere sull'anno
però il regolamento precedente è entrato in vigore il 22 aprile
1985 e l'anno scadrebbe esattamente con l'entrata in vigore del
nuovo, quindi ho l'impressione che anche mantenendo un anno in
questa situazione dovremmo coprire tutti.
PRESIDENTE
: Pongo in votazione l'emendamento presentato
dai Consiglieri Bajocco e Tonino:
ESITO DELLA VOTAZIONE
Presenti 26
Votanti 10
Favorevoli 10
Astenuti 16 (Beneforti, Bondaz, Borbey, De Grandis, Faval,
Fosson, Lanièce, Maquignaz, Marcoz, Martin, Pedrini, Perrin,
Pollicini, Ricco, Rolando, Tamone)
Il Consiglio non approva
PRESIDENTE
: Metto in votazione l'art. 14 nel suo testo
originario:
ESITO DELLA VOTAZIONE
Presenti 27
Votanti 17
Favorevoli 17
Astenuti 10 (Aloisi, Bajocco, Baldassarre, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 15:
Art. 15
(Punteggi e graduatorie)
Le graduatorie per la concessione dei mutui di cui all'art. 1
saranno formulate con l'attribuzione dei punteggi
sottoelencati:
1) richiedenti che occupino da almeno un anno:
a) abitazioni improprie quali baracche, cantine, seminterrati
o immobili gravemente insalubri oppure pericolanti:
...................................................................
punti 5
b) abitazioni sprovviste di servizi igienici interni e/o
carenti igienicamente
............................... .........................
punti 3
c) abitazioni in condizioni di sovraffollamento:
1)
da 1,5 a 2 persone a vano...............punti
1,5
2)
oltre 2 persone a vano.....:............... punti
3
d)
abitazioni in condizioni di coabitazione stabile
con altro nucleo familiare
................................:.....
.......................punti 3
L'attribuzione dei punteggi è riconosciuta dietro
presentazione di un certificato rilasciato dall'Ufficiale Sanitario
del Comune.
2) Richiedenti sottoposti a provvedimento di sfratto,
notificato da non oltre un anno, divenuto esecutivo e non dovuto a
morosità o ad altri inadempimenti contrattuali
...............punti
3,5
3) Anzianità di residenza anagrafica o in alternativa di
attività lavorativa in Valle d'Aosta:
- fino ad anni
5
............... punti 0
- per ogni anno successivo maturato, con un massimo di punti
10: punti 0,40
4) Composizione del nucleo familiare:
- fino a tre persone: ......................................
punti 0
- 4 persone: punti 0,5
- 5 persone: punti 1
- oltre le 5 persone: punti 1,5
5) Presenza di un invalido:
- fino al 49%:
................................................ punti 0,5
- dal 50% al 79% ..........................................
punti 1,5
- dall'80% al 100% :......................................
punti 3
La percentuale di invalidità dovrà essere comprovata
attraverso documentazione rilasciata dalle competenti commissioni
mediche.
6) Riduzione della distanza tra l'abitazione occupata
attualmente e la sede di lavoro, conseguita attraverso l'intervento
finanziario:
- fino a 6 km: punti 0
- da 6,100 a 15 km: punti 1
- da 15,100 a 26 km: ..........., punti 2
- oltre i 26: .. ................ punti
3
7) Acquisto dell'alloggio occupato stabilmente, da almeno due
anni, dal richiedente in regime di locazione: punti 3,50
8) Reddito nucleo familiare:
- fino a 15 milioni: ........... punti 2
- da 15 a 22,5 milioni: punti
- oltre
22,5
milioni: .......... punti 0
La documentazione ed i certificati attestanti i punteggi
devono essere pro
 dotti contemporaneamente alla presentazione della domanda.
Per l'attribuzione dei punteggi si considerano le condizioni
possedute al momento della presentazione delle domande.
PRESIDENTE
: All'art. 15 esistono una serie di
emendamenti, uno presentato dall'Assessore Fosson (sostitutivo
dell'emendamento presentato dalla Commissione) per cui:
al punto 6° del 1° comma dell'art. 15 è così scritto:
"Distanza tra l'abitazione oggetto dell'intervento di finanziamento
e la sede di lavoro".
Lo metto in votazione:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Al punto 8 del 1° comma dell'art. 15 vi era
un emendamento presentato dai Consiglieri Bajocco e Tonino che è
decaduto, per cui metto in votazione l'art 15 nel testo così
emendato:
Art. 15
(Punteggi e graduatorie)
Le graduatorie per la concessione dei mutui di cui all'art. 1
saranno formulate con l'attribuzione dei punteggi
sottoelencati:
1) richiedenti che occupino da almeno un anno:
a) abitazioni improprie quali baracche, cantine, seminterrati
o immobili gravemente insalubri oppure pericolanti:
...........................................................................................
punti 5
b) abitazioni sprovviste di servizi igienici interni e/o
carenti igienicamente
.............................................................................................punti
3
c) abitazioni in condizioni di sovraffollamento:
1. da 1,5 a 2 persone a
vano.....................................................punti
1,5
2. oltre
2
persone a
vano......................................................... punti
3
d) abitazioni in condizioni di coabitazione stabile con altro
nucleo familiare
..............................................................................................
punti 3
L'attribuzione dei punteggi è riconosciuta dietro
presentazione di un certificato rilasciato dall'Ufficiale Sanitario
del Comune.
2 )Richiedenti sottoposti a provvedimento di sfratto,
notificato da non oltre un anno, divenuto esecutivo e non dovuto a
morosità o ad altri inadempimenti contrattuali punti 3,5
3) Anzianità di residenza anagrafica o in alternativa di
attività lavorativa in Valle d'Aosta:
- fino ad anni 5: .............. punti 0
- per ogni anno successivo maturato, con un massimo di punti
10: ,punti 0,40
4) Composizione del nucleo familiare:
- fino a tre persone punti 0
- 4 persone: punti 0,5
- 5 persone: ........................................ punti
1
- oltre le 5 persone: ...... punti 1,5
5) Presenza di un invalido:
- fino al 49%............................................
punti 0,5
- dal
50%
al
79%
.................................... punti
1,5
- dall'80% al 100% ............................. punti
3
La percentuale di invalidità dovrà essere comprovata
attraverso documentazione rilasciata dalle competenti commissioni
mediche.
6) Distanza fra l'abitazione oggetto dell'intervento di
finanziamento e la sede di lavoro:
- fino a 6 km: .............................................
punti 0
- da 6,100 a 15 km
: ...................................
punti 1
- da 15,100 a 26 km; .................................
punti
2
- oltre i 26:
................................................ punti 3
7) Acquisto dell'alloggio occupato stabilmente, da almeno due
anni, dal richiedente in regime di locazione.
........................................................punti
3,50
8) Reddito nucleo familiare:
- fino a 15 milioni: .....................................
,punti 2
- da 15 a
22,5
milioni: punti 1
- oltre 22,5 milioni: ...................................
punti 0
La documentazione ed i certificati attestanti i punteggi
devono essere prodotti contemporaneamente alla presentazione della
domanda.
Per l'attribuzione dei punteggi si considerano le condizioni
possedute al momento della presentazione delle domande.
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 16:
Art. 16
(Obblighi e sanzioni)
Il proprietario dell'alloggio acquistato, costruito o
ampliato con i finanziamenti di cui alla L.R. 28.12.1984, n. 76,
non può cederlo in locazione, neppure parzialmente, prima che siano
decorsi dieci anni dalla data di stipulazione del contratto di
mutuo.
La trasgressione al divieto di cui al comma precedente
comporta l'elevazione del tasso di interesse annuo al tasso di
riferimento fissato con Decreto del Ministero del Tesoro per gli
interventi nel settore dell'edilizia residenziale pubblica.
L'elevazione del tasso di interesse decorre dalla data della
deliberazione della Giunta regionale che accerta l'avvenuta
trasgressione.
La trasgressione alle previsioni di cui al 2° comma dell'art.
2, se compiuta prima che siano decorsi dieci anni dalla data di
stipulazione del contratto di mutuo, comporta la risoluzione del
contratto stesso con la restituzione del capitale residuo,
maggiorato della differenza degli interessi ricalcolati al tasso di
riferimento fissato dal Ministro del Tesoro per gli interventi nel
settore dell'edilizia, in vigore alla data di erogazione del
finanziamento, e quelli corrisposti dalla data di inizio
dell'ammortamento a quella di risoluzione del contratto.
PRESIDENTE
: Metto in votazione l'art. 16:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 17:
Art. 17
(Obblighi e sanzioni per l'alienazione)
Il proprietario dell'alloggio costruito, acquistato,
recuperato od ampliato con i finanziamenti di cui alla L.R.
28.12.1984, n. 76, non può alienarlo prima che siano decorsi dieci
anni dalla data di stipulazione del contratto di mutuo.
La trasgressione al divieto di cui al comma precedente
comporta la risoluzione del contratto di mutuo, con la restituzione
immediata del capitale residuo maggiorato della differenza degli
interessi ricalcolati al tasso di riferimento fissato dal Ministero
del Tesoro per gli interventi nel settore dell'edilizia
residenziale pubblica, in vigore alla data di erogazione del
finanziamento, e quelli corrisposti dalla data di inizio
dell'ammortamento a quella di risoluzione del contratto.
L'alienazione dell'alloggio effettuata dopo il decimo anno
comporta la risoluzione del contratto di mutuo con la restituzione
immediata del capitale residuo, maggiorato degli eventuali
interessi maturati alla data dell'estinzione anticipata. Tali
disposizioni non si applicano ai lavoratori, dipendenti pubblici,
trasferiti d'ufficio in altre Regioni, purchè l'alienazione avvenga
a favore di soggetti aventi i requisiti previsti dall'art. 12, che
accettino di subentrare nel mutuo alle stesse condizioni stabilite
dalla convenzione stipulata con l'Istituto mutuante.
PRESIDENTE
: Metto in votazione l'art. 17:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 18:
Art. 18
(Restituzione anticipata)
Il mutuatario potrà estinguere anticipatamente il mutuo, con
le modalità ed i criteri previsti dalla convenzione stipulata con
l'Istituto mutuante, dopo dieci anni dalla data di stipulazione del
contratto, previo pagamento del capitale residuo maggiorato
dell'importo degli eventuali interessi maturati alla data della
estinzione anticipata.
L'estinzione totale anticipata, effettuata prima che siano
decorsi dieci anni dalla data di stipulazione del contratto di
mutuo, comporta la restituzione del capitale residuo maggiorato
della differenza degli interessi ricalcolati al tasso di
riferimento fissato dal Ministero del Tesoro per gli interventi nel
settore dell'edilizia, in vigore alla data di erogazione del
finanziamento, e quelli corrisposti dalla data di inizio
dell'ammortamento a quella dell'estinzione anticipata.
Gli oneri fiscali e le spese di istruttoria sono a carico del
mutuatario.
PRESIDENTE
: Metto in votazione l'art. 18:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 19:
Art. 19
(Erogazione del mutuo)
a) Nel caso di costruzione, l'erogazione del mutuo è prevista
secondo le seguenti modalità:
- il 30% dopo la stipulazione del contratto di mutuo e ad
avvenuta acquisizione dell'ipoteca;
- il 60% per quote successive, dietro presentazione di
formali stati d'avanzamento lavori;
- il 10% alla presentazione del certificato di ultimazione
dei lavori vidimato a cura del Comune interessato.
b) Nel caso di acquisto di alloggio, l'erogazione del mutuo è
prevista in un'unica soluzione, ferma restando la piena
disponibilità dell'alloggio, successivamente al perfezionamento del
contratto di mutuo e ad avvenuta acquisizione dell'ipoteca,
subordinata all'atto di acquisto.'
c) Nel caso di recupero o ampliamento l'erogazione del mutuo
è prevista secondo le seguenti modalità:
- il 40% dopo la stipulazione del contratto di mutuo e ad
avvenuta acquisizione dell'ipoteca;
- il 50% per quote successive dietro presentazione di formali
stati di avanzamento lavori;
- il 10% alla presentazione del certificato di ultimazione
lavori, vidimato dal Comune interessato.
Per gli interventi di cui alle lettere a) e c), durante il
corso dei lavori e fino all'ultimazione degli stessi, che deve aver
luogo non oltre i 48 mesi dalla data di stipulazione del contratto
di mutuo, sono a carico dei mutuatari le sole quote degli interessi
a tasso agevolato sulle somme erogate in tale periodo.
Il mancato rispetto del limite di tempo di cui sopra,
comporta la revoca del mutuo e la restituzione delle eventuali
somme erogate dalla stipula del contratto di mutuo.
PRESIDENTE
: Metto in votazione l'art. 19:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 20:
Art. 20
(Procedura)
La domanda per ottenere la concessione del finanziamento
previsto dall'art. 1, indirizzata al Presidente della Giunta
regionale, deve essere recapitata all'Assessorato regionale ai
Lavori Pubblici entro il 30 giugno ed il 30 dicembre di ogni anno.
Nel caso che il termine di scadenza previsto coincida con giorni
festivi o prefestivi, lo stesso è prorogato automaticamente al
primo giorno lavorativo successivo.
La Commissione preposta all'esame delle domande e al
controllo delle condizioni sia soggettive che oggettive di cui agli
articoli precedenti, provvede alla formulazione delle graduatorie
entro trenta giorni dalle date di scadenza previste nel precedente
comma, utilizzando per ciascun periodo la metà delle disponibilità
annuali con il trasferimento dei fondi eventualmente non utilizzati
ai finanziamenti di competenza del successivo periodo.
Le domande ammesse a graduatoria, ma non finanziate, saranno
riprese in considerazione nella graduatoria successiva, previa
istanza dell'interessato ed eventuale aggiornamento della
documentazione. Per le domande trasferite alla graduatoria
successiva è prevista una maggiorazione del punteggio acquisito
pari al 10% (diecipercento).
PRESIDENTE
: All'art. 20 vi era un emendamento del
Consigliere Pascale, per cui all'art. 20° comma, si dovevano
sostituire le parole "entro il 30 giugno e il 30 dicembre di ogni
anno" con le parole "entro il 31 marzo, il 30 giugno, il 30
settembre e il 31 dicembre di ciascun anno", il quale è decaduto
per le ragioni sopra dette.
Metto in votazione l'art. 20 testè letto:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 21:
Art. 21
(Documentazione)
Le domande per ottenere la concessione del finanziamento,
redatte su apposito modulo, devono essere corredate dalla
sottoelencata documentazione a carattere generale:
a)
dichiarazione concernente i dati occorrenti per la
determinazione del punteggio di cui all'art. 15 da compilarsi in
ogni sua parte;
b)
documentazione come sotto specificata:
1)
certificato di cittadinanza italiana;
2)
certificato storico di residenza;
3)
certificato situazione di famiglia;
4)
dichiarazione sostitutiva dell'atto notorio
attestante il reddito complessivo del nucleo familiare corredata
dalle fotocopie dei modelli 101, 102 o 740;
5)
dichiarazione sostitutiva d'atto notorio attestante
le condizioni di cui alle lettere c), d), e) dell'art. 12;
6)
ogni altra dichiarazione autentica, da presentarsi
nell'interesse del richiedente, per ottenere l'attribuzione dei
punteggi previsti dagli artt. 5 e 15.
Per gli interventi di nuova costruzione o di recupero e/o di
ampliamento si richiedono, inoltre, in duplice copia:
1)
certificazione autentica attestante la proprietà
dell'area o del fabbricato da sistemare e/o da ampliare;
2)
progetto autenticato, conforme a quello approvato
dal Comune, completo di tutti gli elaborati tecnici, con allegato
computo metrico estimativo;
3)
concessione edilizia ed eventuale concessione di
variante autenticata;
4)
eventuale dichiarazione che il proprietario
dell'immobile oggetto di intervento di recupero intende avvalersi
delle norme e dei vincoli di cui all'art. 2 del presente
regolamento.
L'area (nel caso di nuova costruzione) o l'abitazione (nel
caso di recupero o ampliamento) possono appartenere oltre che al
beneficiario anche al coniuge, ai parenti ed affini di 1° grado
purchè appartenenti allo stesso nucleo familiare. In tal caso il
richiedente dovrà provare che i proprietari o titolari dei redditi
reali, consentono l'esecuzione dei lavori e che interverranno a
prestare le garanzie necessarie.
Per chi intende acquistare un alloggio si richiedono inoltre
in duplice copia:
1) compromesso di vendita in carta da bollo con
l'indicazione, tra l'altro, dei dati catastali e del prezzo di
acquisto che verrà poi indicato nell'atto pubblico. Tale documento
deve essere presentato, pena la decadenza, entro e non oltre venti
giorni dalla comunicazione di ammissione al finanziamento;
2) planimetrie dell'alloggio da acquistare;
3) certificato di abitabilità o certificato di ultimazione
lavori.
Per gli alloggi in fase di costruzione, si richiede una
dichiarazione dell'Impresa costruttrice attestante lo stato
d'avanzamento lavori, l'ubicazione del fabbricato e gli estremi
della concessione edilizia.
L'immobile oggetto di acquisto potrà appartenere oltre che al
beneficiario anche al coniuge, ai parenti ed affini di 1° grado
purchè appartenenti allo stesso nucleo familiare.
PRESIDENTE
: Metto in votazione l'art. 21:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 22:
Art.
22
(Istituzione della Commissione)
Per l'esame delle domande di mutuo e la formulazione delle
relative graduatorie è istituita, presso l'Amministrazione
regionale, una Commissione di cui fanno parte:
- l'Assessore ai Lavori Pubblici o un suo delegato;
- l'Assessore alle Finanze o un suo delegato;
- un Consigliere regionale di maggioran
za;
- un
Consigliere regionale di minoranza;
- un esperto di tecnica bancaria nel settore mutui
fondiari;
La Commissione è presieduta dall'Assessore regionale ai
Lavori Pubblici o, in sua assenza, dall'Assessorato regionale alle
Finanze.
Le funzioni di relatore e di segretario verbalizzante della
Commissione sono svolte da funzionari dell'Ufficio Edilizia
Residenziale Pubblica dell'Assessorato ai Lavori Pubblici.
Assiste alle sedute della Commissione un funzionario
dell'Ufficio Credito dell'Assessorato alle Finanze. Le sedute della
Commissione sono valide quando interviene la maggioranza dei suoi
membri.
PRESIDENTE
: Metto in votazione l'art. 22:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 23:
Art. 23
(Ricorsi)
Le graduatorie nonchè le revoche sono pubblicate, per il
periodo di 15 giorni, all'Albo Pretorio dell'Amministrazione
Regionale.
Entro i 10 giorni successivi alla data di scadenza della
pubblicazione gli interessati possono ricorrere avverso le
graduatorie e le revoche alla Giunta regionale che, sentita la
Commissione Regionale, delibera la concessione dei mutui
determinandone l'importo.
PRESIDENTE
: Metto in votazione l'art. 23:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 24:
Art. 24
(Norme transitorie e finali)
Tutti i mutui già deliberati dalla Giunta regionale, ai sensi
della L.R. 28.12.1984, n. 76, i cui contratti non sono ancora stati
stipulati alla data di entrata in vigore delle presenti norme
regolamentari, verranno regolati alle condizioni di tasso
determinate nel precedente art. 8 del presente regolamento, mentre
ai mutui con contratti già stipulati alla data di entrata in vigore
del presente regolamento, si applicheranno le condizioni di tasso
di cui al precedente art. 8 a decorrere dalla rata di ammortamento
o preammortamento scadente il 1° luglio 1986.
Agli effetti della verifica dei requisiti soggettivi,
limitatamente alle domande presentate nell'anno 1986,
antecedentemente all'entrata in vigore del presente regolamento
trovano applicazione le norme del regolamento regionale 22.4.1985,
n. 1 "Norme generali per la concessione di finanziamenti ad
interesse agevolato a favore di privati nel settore dell'edilizia
residenziale".
Il presente regolamento sarà pubblicato nel Bollettino
Ufficiale della Regione.
È fatto obbligo a chiunque spetti di osservarlo e di farlo
osservare.
PRESIDENTE
: All'art. 24 vi è
l'emendamento
presentato alla Commissione:
dopo il 2° comma è aggiunto il seguente nuovo comma:
"Dall'entrata in vigore del presente regolamento sono abrogati il
regolamento regionale
22
aprile 1985, n. 1 e il regolamento
regionale 18 luglio 1985, n. 3".
Lo metto in votazione:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Metto in votazione l'art. 24 nel testo così
emendato:
Art. 24
(Norme transitorie e finali)
Tutti i mutui già deliberati dalla Giunta regionale, ai sensi
della L.R. 28.12.1984,
n.
76, i cui contratti non sono
ancora stati stipulati alla data di entrata in vigore delle
presenti norme regolamentari, verranno regolati alle condizioni di
tasso determinate nel precedente art. 8 del presente regolamento,
mentre ai mutui con contratti già stipulati alla data di entrata in
vigore del presente regolamento, si applicheranno le condizioni di
tasso di cui al precedente art. 8 a decorrere dalla rata di
ammortamento o preammortamento scadente il 1° luglio 1986.
Agli effetti della verifica dei requisiti soggettivi,
limitatamente alle domande presentate nell'anno 1986,
antecedentemente all'entrata in vigore del presente regolamento
trovano applicazione le norme del regolamento regionale 22.4.1985,
n. 1 "Norme per la concessione di finanziamenti ad interesse
agevolato a favore di privati nel settore dell'edilizia
residenziale".
Dall'entrata in vigore del presente regolamento sono abrogati
il regolamento regionale 22 aprile 1985, n. 1 e il regolamento
regionale 18 luglio 1985, n. 3.
Il presente regolamento sarà pubblicato nel Bollettino
Ufficiale della Regione.
È fatto obbligo a chiunque spetti di osservarlo e di farlo
osservare.
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Metto in votazione la legge nel suo complesso
per scrutinio segreto:
VOTAZIONE A SCRUTINIO SEGRETO
ESITO DELLA VOTAZIONE
Presenti 27
Votanti 27
Favorevoli 26
Contrari 1
Il Consiglio approva
