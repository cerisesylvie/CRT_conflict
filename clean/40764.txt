Classificazione
CASA DA GIOCO



Oggetto del Consiglio n. 89 del 28 settembre 2018 - Resoconto
OGGETTO N. 89/XV - Discussione delle azioni da adottare in
merito alla CAVA S.p.A.. (Approvazione di una risoluzione)
Fosson (Presidente) -
Alla presenza di 35 Consiglieri si
apre questo Consiglio.
Punto n. 1 dell'ordine del giorno. La parola al Consigliere
Chatrian.
Chatrian (ALPE) -
Prima di passare all'illustrazione
della proposta che abbiamo fatto con altri colleghi presentando
questa risoluzione, poiché da pochi minuti abbiamo finito
l'incontro di natura tecnica con i dirigenti regionali e i
rappresentanti dell'azienda, mi scuso con gli altri colleghi, ma, a
nome della maggioranza, chiederei una sospensione del Consiglio per
poterci confrontare.
Presidente -
Sospensione concessa.
La seduta è sospesa dalle ore 17:39 alle ore 18:40
.
Fosson (Presidente) -
Possiamo riprendere i lavori. La
parola al Consigliere Chatrian.
Chatrian (ALPE) -
Sono stati giorni importanti e
soprattutto un pomeriggio, quanto meno per quanto ci riguarda,
utile e positivo. Più volte in queste settimane abbiamo detto a più
riprese che non c'è solo il
dossier
Casinò da affrontare,
ma, nel momento in cui uno si assume delle responsabilità, se ci
sono delle criticità, bisogna avere la forza e la determinazione di
provare a trovare la soluzione o le migliori soluzioni. Io penso
che questo pomeriggio sia stato comunque un confronto utile, ma
obbligatorio, e degli elementi importanti sono stati messi in
evidenza dai vari tecnici dell'Amministrazione regionale,
dall'azienda, da chi ha proposto delle iniziative, delle
misure.
Cercherò di illustrare la risoluzione, che nella sostanza è
molto simile a quella depositata tre giorni fa e, dal punto di
vista formale, abbiamo modificato qualcosa nell'impegno. Vorrei
mettere in evidenza e mettere sul tavolo un po' di positività. La
prima è che sì quest'azienda è in difficoltà dal punto di vista
della tensione finanziaria, ma dall'altra parte ci sono dei dati
che ci danno un conforto importante legato alla gestione 2018.
Gestione 2018 che, per quanto riguarda la pre-chiusura al 31
dicembre 2018 - mancano ancora tre mesi - chiuderà con circa 6
milioni di euro di margine operativo lordo positivo. Vuol dire che
per il 2018, grazie a quello che è stato fatto negli ultimi mesi,
negli ultimi anni, i ricavi si attestano a circa 61 milioni di euro
e i costi a 55, quindi, dal punto di vista gestionale, l'azienda ha
intrapreso il percorso corretto, ma ci sono delle criticità che
hanno delle cause a monte - non solo degli ultimi giorni o degli
ultimi mesi -, a seguito di incertezze, a seguito di misure non
messe in campo, a seguito di diverse azioni difficili.
Sono stati tre mesi non facili su questo
dossier
. Un anno
e mezzo fa abbiamo approvato un piano, abbiamo approvato una legge
che sosteneva le modifiche importanti inserite nel piano e nessun
dipendente è stato licenziato: si è bloccata una procedura
collettiva di licenziamento a fronte di una riduzione del costo del
personale, costo del personale che, nel giro di tre anni, nel 2016
era di 45 milioni di euro annui, nel 2017 di 42,5 e nel 2018 si
attesterà a 37 milioni di euro: sono elementi e dati, dal nostro
punto di vista, importanti. L'altro dato è che, nonostante le mille
difficoltà, ancora oggi il gettito che quest'azienda versa al
bilancio regionale supera i 15 milioni di euro.
Un altro passaggio importante, non secondario: "però continuate
a dare dei soldi alla Casa da gioco". Nessun soldo sarà erogato a
quest'azienda in più di quello che è stato deciso e votato nel
maggio 2017. La proposta che facciamo, a nome della maggioranza, a
questo Consiglio è che ci sia l'impegno per l'Assessore con delega
al Casinò, o altro delegato, "
ad approvare il bilancio 2017
della Casino de la Vallée nel corso della prossima assemblea
societaria utile, in considerazione degli elementi ulteriori emersi
nel corso del confronto tenutosi in aula con i tecnici e nelle more
dell'aggiornamento del piano industriale redatto dall'Azienda, ai
sensi della legge regionale n. 7/2017, prodromico
all'individuazione delle azioni utili a garantire la continuità
aziendale della Casa da gioco; impegna il Governo regionale a
predisporre, entro 15 giorni dall'acquisizione dell'aggiornamento
del piano industriale, l'iter amministrativo di approvazione della
relativa legge a sostegno, nella prospettiva di: 1. ridurre
ulteriormente il costo del personale e altri costi; 2. valutare la
ridefinizione della posizione debitoria dell'Azienda; 3. effettuare
il trasferimento finanziario necessario e attivare la garanzia a
sostegno di nuovi affidamenti bancari per l'attuazione del piano
aggiornato, non oltre i limiti finanziari previsti dalla legge
regionale n. 7/2017; a valutare la fattibilità di misure di
reintestazione al socio Regione del patrimonio immobiliare, entro
il 30 novembre 2018
". Questa è la proposta che faccio a nome
della maggioranza, maggioranza che non avrà i numeri in questo
Consiglio per sostenere questa proposta che io sto facendo,
condivisa dalla Lega Vallée d'Aoste, dall'Assessore Gerandin, dalla
collega Rini, da Stella Alpina, da PNV e da ALPE. La proponiamo a
questo Consiglio sapendo di non avere i 18 voti.
La situazione, come ho detto prima, è preoccupante, perché in
questi tre mesi il socio non ha revocato la legge, non ha
modificato il piano, per mille difficoltà, non ha approvato nessun
atto amministrativo. Noi riteniamo che non si possa andare oltre e
che si debba oggi dare un indirizzo al Governo regionale e questo è
un indirizzo di natura politica! Chiederei quindi ad altri
colleghi, ad altri gruppi politici che fanno parte di questo
Consiglio di valutare e di sostenere questa proposta che va nella
direzione tracciata l'anno scorso con mille difficoltà, sapendo che
quest'azienda non solo dà ancora al sistema Valle d'Aosta, ma gli
può dare ancora di più se è nelle condizioni di poter fare meglio,
se è nelle condizioni di valutare meglio e soprattutto operare
meglio nel sistema Valle d'Aosta.
Non vi nascondo che ci abbiamo messo del tempo (forse troppo),
forse si doveva e si poteva fare prima, ma con i "se" e con i "ma"
non si costruisce il domani. Io penso che oggi sia importante
chiudere una partita, decidere, dare quindi un'indicazione di
natura politica con un po' di positività, con un po' di voglia e
determinazione, perché sono i numeri e gli obiettivi raggiunti che
ci confortano che questa è la strada giusta, ma che non è
sufficiente, la terapia deve essere più forte. All'interno di
questo atto c'è l'impegno di aggiornare il piano, di inserire delle
nuove misure, come poc'anzi ho illustrato e a sostegno di questo
aggiornamento ci deve essere un sostegno di natura legislativa,
senza andare oltre minimamente a quello che è stato deciso nel
maggio 2017.
Forse si è cercato di mettere in evidenza le cose che non vanno,
piuttosto che mettere in evidenza le cose che stanno andando nella
direzione giusta o che devono essere modificate per poter dare dei
risultati migliori. Penso che sia questo il compito di questo
Consiglio, sia compito di chi legifera, di chi decide le regole del
gioco. Noi oggi con questo documento che, ripeto, è un documento di
indirizzo di natura politica, ma che va a dare dei compiti e
soprattutto dei tempi in modo che ci sia la possibilità di dare
quella continuità aziendale che oggi l'azienda non ha, nel momento
in cui ci sono delle incertezze perché il socio non ha ancora
legiferato e quindi è importante/capitale per il prosieguo, ma per
un prosieguo che sia naturale, che sia utile soprattutto al sistema
Valle d'Aosta, perché forse in queste settimane, in questi mesi
fuori da questo Palazzo si è strumentalizzato magari questo
dossier
... io penso che invece questo sia il momento
dell'agire, ma agire bene con il buon senso, con dati alla mano,
con risultati alla mano, con una fotografia reale che possa
permettere a questo Consiglio di accettare, valutare e sostenere la
risoluzione che vi ho appena illustrato.
Pensavo di essere più rapido, poi alla fine ho voluto cercare di
spiegare un po' meglio e cercare di mettere in evidenza e
soprattutto fotografare il 28 settembre 2018, cercando di guardare
avanti, ma soprattutto cercando di mettere sul tavolo delle
soluzioni.
Presidente -
La parola al Consigliere Vesan.
Vesan (M5S) -
Io mi vergogno un po' vista l'ora, ma, in
realtà, noi non abbiamo chiesto nessuna sospensione, però oggi
vorremmo chiedere la possibilità per pochi minuti di una
sospensione dei lavori per poter vedere questa risoluzione arrivata
in questo momento come Movimento Cinque Stelle e come gruppo
Impegno Civico.
Presidente -
Mi sembra corretto, sospensione
concessa.
La seduta è sospesa dalle ore 18:54 alle ore 19:10
.
Fosson (Presidente) -
Riprendiamo i lavori. C'è stata la
presentazione da parte del Consigliere Chatrian di un nuovo testo
della risoluzione. La parola al Consigliere Mossa.
Mossa (M5S) -
Io vorrei fare la dichiarazione di voto.
Puntare sul rilancio dei casinò italiani, a mio avviso, è il vero
gioco di azzardo. Un gioco che appassiona tantissimo gli
amministratori delle quattro case da gioco italiane (tre per
l'esattezza, perché quello di Campione ultimamente è un po' meno
appassionato), ma che invece coinvolge poco o nulla i clienti,
sempre più attratti dai giochi
on line
o dalle
slot
machine
, presenti ormai in quasi tutto il territorio. Il
paradosso è che il mercato del gioco d'azzardo è in crescita,
mentre quello del Casinò è in crisi, perché, mentre il numero di
punti gioco con le
slot machine
e i
videopoker
è
aumentato, i casinò non sono aumentati, né cambiati, anzi allo
stato attuale il loro destino è ben noto. Cambiare pelle, ad
esempio, con promozioni, omaggi e offerte o ospitando nella
struttura Centro congressi
resort
di lusso con spettacoli di
magia ha dato qualche frutto, ma non ancora al punto da arrestare
una caduta, che talvolta diventa un avvitamento senza un'apparente
fine. Il Casinò di Venezia, nonostante l'afflusso di oltre dieci
milioni di turisti l'anno, è passato dai 100 milioni di un decennio
fa ai 16 milioni del 2014; comunque è sempre un'azienda in attivo,
ma stiamo parlando di una città ai primissimi posti in Italia per
numero di visitatori (terza dopo Roma e Milano). Il 16 maggio 2017,
durante la presentazione di un nuovo programma associativo di
Federgioco, è stato sottolineato come il settore sia in flessione
da diverso tempo. Negli ultimi dieci anni si è passati da incassi
per 515 milioni ai 293 del 2016, dei quali 185 provenienti dalle
slot machine
e 108 dai tavoli da gioco, per un calo di oltre
il 43 percento. Nel 2017 le cose non sono migliorate: tutti hanno
perso incassi e clienti. È un settore in calo, anzi direi in
picchiata in tutta Italia, ma non lo dico io, lo dicono i dati e
nessuno possiede la bacchetta magica per fermare questo processo
irreversibile.
Vogliamo parlare delle cause che stanno portando i casinò al
declino? Secondo gli esperti del settore, ovviamente c'è la
generale crisi economica iniziata nel 2008, ma ancora prima il
numero di ingressi era calato con l'introduzione della legge che
vieta di fumare nei luoghi chiusi. Altre cause più specifiche del
settore che hanno contribuito alla crisi dei casinò sono la
diffusione del gioco d'azzardo
on line
e l'aumento di
popolarità di giochi come il gratta e vinci e il superenalotto. A
contribuire a questa crisi in Valle d'Aosta è stato l'insufficiente
investimento nel settore turistico, dovuto probabilmente alla poca
sensibilità delle precedenti Amministrazioni, che forse erano
impegnate a pensare ad altro. Un'altra causa è la produzione del
bene fatta in maniera non proprio aziendale, se vogliamo. Alcuni
dicono che i casinò sono stati in passato un modo di riciclare
denaro illecito e ora che è finito quello scopo dicono che da
lavatrici siano divenuti parcheggi di voti. Sarà vero? Ai posteri
l'ardua sentenza scriveva Manzoni.
Oggi si scopre che il Casinò ha troppi costi di personale e
bassa domanda. Che bella scoperta! Allora che facciamo? Riduciamo i
costi e licenziamo il personale. Questo significa rilanciare
l'azienda? A mio avviso, si tratta solo di ritardarne la fine.
Signori, le aziende falliscono: se non sono in grado di adeguarsi
alla realtà attuale, possono solo cedere il passo. Anche se oggi
siamo qui a parlare di quanto erano belli gli anni Ottanta, fuori
da queste mura siamo nel 2018, dovremmo discutere di come
affrontare il futuro tenendoci al passo di questa tecnologia che
avanza inarrestabile giorno dopo giorno e invece siete ancora
inchiodati qui a cercare di salvare ciò che è stato e che non sarà
più. Avete dato troppi soldi dei cittadini valdostani a
quest'azienda! Prima dell'azienda siete voi che avete fallito! Oggi
dovreste essere qui a chiedere scusa ai cittadini valdostani per
aver buttato in tutti questi anni i loro soldi e cercare di
rimediare all'errore, invece state cercando di mettere i cittadini
ulteriormente in ginocchio continuando a usare i loro soldi per
quest'azienda, certo, tanto sono i loro, mica i vostri! Sui
social
sono arrivati addirittura a fantasticare su cosa
avrebbero potuto fare con tutti i soldi buttati nel Casinò e
nell'Hotel Billia. Andate a leggere, non me lo sto inventando, è la
verità! Nella vostra realtà ovattata, ottenuta negli anni sempre
con i soldi dei cittadini, probabilmente mi sa che un po' di ovatta
vi è entrata anche dentro le orecchie perché non sentite più quello
che la gente qua fuori vi sta chiedendo. Vi chiedono di investire
nel lavoro, perché il tasso di disoccupazione è in costante aumento
e molte famiglie hanno difficoltà ad arrivare a fine mese; vi
chiedono di investire sulla sanità perché molti non si possono
permettere cure private e non possono neanche aspettare le
lunghissime liste di attesa; vi chiedono di investire nel turismo
per far crescere la vera ricchezza di questa Valle; vi chiedono di
investire nei trasporti perché abbiamo l'autostrada più cara
d'Italia e un treno rimasto anch'esso, come il Casinò, fermo agli
anni Ottanta; vi chiedono di investire nella scuola affinché questa
possa formare il futuro dei nostri figli; vi chiedono di investire
nell'agricoltura perché questo settore è sempre più schiacciato
dalla burocrazia, ma per voi anche il cibo rispetto al Casinò passa
in secondo piano. È incredibile! Su tutto questo bisogna investire,
se davvero come dite avete a cuore il bene della comunità, ma
sembra che tutto ciò che a voi importa sia solo questa Casa da
gioco. Neanche l'enorme perdita di consensi da parte del vostro
elettorato è servita a farvi aprire gli occhi. La vostra cecità vi
porterà al fallimento. Non lo dico io, lo dicono i vostri elettori.
Molti di quelli che sedevano in quest'aula non ci sono più, ve ne
siete accorti almeno? Forse è proprio questo il motivo per il quale
avete tutta questa empatia nei confronti di quest'azienda, forse
perché tutti e due condividete lo stesso inevitabile destino.
Presidente -
La parola al Consigliere Baccega.
Baccega (UV) -
È stata una giornata faticosa, certamente
dobbiamo chiedere scusa ai valdostani, scusa a coloro che da questa
mattina cercano di sintonizzarsi per capire che cosa succede a
questo Casino de la Vallée e di che cosa quest'Amministrazione
regionale, questo Consiglio regionale decide rispetto alle sorti di
una Casa da gioco, di un
resort
, di un centro congressi, di
una s.p.a.. È il contesto, collega Mossa, di quella struttura, non
è solo il Casinò e sono 500 e rotti posti di lavoro, quasi 600: li
vuole mandare a casa? Ce lo dica chiaramente, perché questo lei ha
detto in questo momento, ma non è questo l'aspetto, le spiego
meglio come funziona. In questa
bagarre
che c'è stata
quest'oggi con una mattinata confusa di riunioni e contro riunioni,
ma quello che si è palesato nel pomeriggio, Assessore Aggravi, è
una pesante mancanza di trasparenza da parte sua nel far avere i
documenti, documenti non trasmessi, documenti trasmessi in date da
valutare. C'è una pesante mancanza di comunicazione tra il suo
Assessorato e la Cava e quindi sono costretto a tornare a dire a
tutto questo Consiglio, ma soprattutto a chi ci ascolta che
Campione è fallita nel 2018, qualche mese fa, dopo essere stato
aperto nel 2007, che la cittadina di Campione sta chiedendo di
annettersi alla Svizzera e che anche lì ci sono 487 dipendenti, più
102 dipendenti del Comune, che sono a casa in questo momento. Noi
questo non lo vogliamo, lo diciamo a chiare lettere: non lo
vogliamo perché siamo certi che, pur non avendola votata, ma con
l'aggiornamento che c'è in corso, quella legge n. 7 può dare uno
sviluppo e qualche risultato - è stato detto dal collega Chatrian -
lo stiamo valutando. È stato inviato un aggiornamento del piano che
al 30 giugno già dà delle risposte che vanno nella direzione di
dire che il concreto avvio del percorso di riduzione dei costi del
personale si è avviato, che l'adozione del nuovo modello
organizzativo è
in itinere
, che il raggiungimento
sostanziale dei risultati economici previsti dal piano si può
sviluppare nell'arco del 2018, quindi tutte quelle tematiche che
avevano messo in forse eventualmente l'approvazione del piano vanno
a compimento.
È preoccupante l'atteggiamento che ha avuto in questi giorni la
Giunta, in particolare l'Assessore Aggravi, perché non ha palesato
quella volontà politica che più volte gli abbiamo chiesto. Soltanto
adesso, con l'approvazione di questo documento, potranno venire
fuori le reali volontà politiche di questa maggioranza e di questa
Giunta, ammesso che - e mi pare di no - che questa maggioranza ci
sia ancora. Ho la sensazione che non ci sia più questa maggioranza,
ho la sensazione che ci siano delle forti divergenze all'interno,
ma lo vedremo nei prossimi giorni.
Faccio mia una delle affermazioni che un collega più volte fa in
quest'aula, che dice che sono gli atti della pubblica
amministrazione a determinare il percorso politico e quindi sono le
leggi regionali, sono le delibere di Giunta, le delibere di
Consiglio, sono i piani di sviluppo, è la produzione degli
investimenti che vengono fatti attraverso questi piani di sviluppo
e sono tutti provvedimenti finalizzati al pubblico interesse. È
fondamentale questo: il pubblico interesse. Era pubblico interesse
quando il Casinò incassava 150 milioni di euro all'anno, dove i
ristorni che arrivavano alla Regione erano importanti e
significativi, che ci permettevano di investire nelle strade, nei
ponti, nelle attività dell'agricoltura, nella sanità. Erano soldi
che entravano, e continuano ad entrare con tutte le imposte di
ritorno che ci sono.
In questo momento, sempre nella logica del pubblico interesse,
la Casino ha bisogno dell'Amministrazione regionale. Abbiamo fatto
degli investimenti importantissimi per creare un polo di attrazione
fondamentale in quel contesto della nostra Regione che è la Media
Valle (Saint-Vincent e Châtillon) - e abbiamo sentito i loro
Sindaci che cosa dicono -, quindi quegli investimenti vanno tutti
nella direzione del pubblico interesse.
Credo che i documenti che abbiamo esaminato, quelli pervenuti e
quelli non pervenuti, penso che tutto quello che ci è stato
portato, le audizioni che abbiamo avuto in commissione ci abbiano
dato chiarezza rispetto alla continuità aziendale, non ancora
affermata da un documento finale di bilancio, ma certamente
affermata da quel piano al 30 giugno, che ha una proiezione al 31
dicembre 2018 che ci porta a risultati di bilancio decisamente
significativi e ottimizzati rispetto al passato. Io quindi credo
che ci siano tutti i presupposti affinché il bilancio 2017, che è
la fotografia delle spese dei costi e dei ricavi avuti nel 2017 da
questa società e corredata dalla relazione di bilancio che è stata
allegata, possa dare delle risposte importanti.
Credo che su questo argomento ci torneremo, perché ci sono altre
cose da approfondire, c'è da parlare di riorganizzazione interna
della Casino, io credo che la IV Commissione debba essere coinvolta
fortemente in tutti i passaggi che avverranno in futuro rispetto a
questa cosa e ovviamente, rispetto a questo documento presentato,
ci sarà il mio voto favorevole. Parlerà sicuramente anche il mio
Capogruppo. È importante che ci sia la cognizione che tutto questo
percorso viene fatto nella logica del pubblico interesse.
Presidente -
La parola al Consigliere Marquis.
Marquis (AC-SA-PNV) -
Oggi credo sia un giorno
importantissimo per la Casa da gioco, per le famiglie coinvolte e
interessate direttamente da quella vicenda, per la Valle d'Aosta
intera. Questo momento è stato reso possibile grazie a una
richiesta di convocazione del Consiglio regionale che è stata
presentata mercoledì. È stata presentata in modo un po' anomalo, da
due forze della maggioranza e due forze dell'opposizione. Non
avevamo la forza all'interno della maggioranza di portare avanti da
soli questa iniziativa e abbiamo cercato il coinvolgimento di tutti
quelli che fossero a disposizione per raggiungere quest'obiettivo:
un obiettivo troppo importante per noi per non profondere questo
impegno. Ci spiace aver registrato alcune assenze a questa
proposta, perché io mi chiedo, se non fosse stato convocato il
Consiglio oggi e se non avessimo fatto questa discussione oggi
pomeriggio, che fine avrebbe fatto il Casinò di Saint-Vincent.
Probabilmente i libri sarebbero finiti in Tribunale domani mattina
e ci saremmo avviati verso un difficile percorso, un triste
destino. Questa è la dimostrazione che, quando ci si mette la
responsabilità all'interno dell'aula, si possono trovare delle
convergenze tra tutti coloro che sono responsabili, che partecipano
attivamente alla discussione, anche a coloro che magari in una
prima fase non ci hanno creduto, ma che poi, facendo i dovuti
approfondimenti, scendendo sul confronto, riescono a trovare una
condivisione positiva sull'iniziativa. Ritengo quindi che questa
risoluzione sottoposta all'attenzione del Consiglio sia una
risoluzione tra le più significative che ho visto io negli ultimi
cinque anni qui dentro, perché è stata una risoluzione presentata
in extremis
, una manovra ad alto rischio all'ultimo
minuto.
Dobbiamo essere consapevoli di quello che abbiamo vissuto oggi,
perché il Casinò è un'azienda che merita rispetto, che deve
completare il suo percorso di ristrutturazione aziendale intrapreso
l'anno scorso, un percorso che sicuramente non l'ha ancora portata
fuori dal guado, ma che registra i primi risultati positivi e
ritengo che sia doveroso rappresentare la comunità valdostana
quest'azienda con un approccio oggettivo. L'anno scorso è stata
presa in mano con meno 46 milioni di bilancio, le prime terapie
hanno portato a meno 21 milioni, l'Amministratore ci ha rassicurato
in commissione nell'audizione pochi giorni fa che il bilancio potrà
chiudere sui meno 3 milioni nel 2018 e oggi ci ha detto che nel
2019, con le iniziative che sono state condivise all'interno di
quest'aula, il bilancio virerà in positivo. Ritengo quindi che, se
non avessimo tenuto questo comportamento di responsabilità oggi e
in questi giorni, mettendo a disposizione tutte le nostre energie
per convincere anche chi era più restio a seguire questo iter,
avremmo avuto sicuramente una situazione ben peggiore da
affrontare.
Quando si amministra si hanno onori e oneri, a me spiace
registrare alla mia destra dei banchi vuoti, perché spesso, quando
ci sono gli onori, al banchetto si presentano tutti; quando è il
momento di assumersi delle responsabilità, a volte è più facile non
essere presenti in aula e assumersi le responsabilità che noi qui
oggi ci assumiamo, ma con la consapevolezza di agire nel bene,
nell'interesse comune di tutti i valdostani. È troppo facile
spiegare quali sono le soluzioni e poi, quando è il momento di
votare, non essere in aula e io credo che da oggi bisognerà fare
anche alcune riflessioni di carattere politico. Sono cose queste
che devono imporre ai rispettivi movimenti delle valutazioni per
tenere conto di quello che è il percorso di ciascuno, ma anche
dell'approccio di correttezza con cui ci si pone attorno al tavolo.
Vanno ringraziate le forze politiche che hanno sostenuto questa
iniziativa, che la sosterranno, perché hanno agito esclusivamente
nell'interesse comune.
Il dispendio di energie è stato sproporzionato in questo periodo
rispetto all'obiettivo che abbiamo raggiunto, però con i "se" e con
i "ma" non si va da nessuna parte, l'abbiamo fatto, ci abbiamo
creduto, ci crediamo e quindi oggi siamo lieti di poter
intraprendere questo percorso, di aver messo il Casinò sul sentiero
della sostenibilità e quindi di aver potuto garantire a tutti, alla
governance
e ai dipendenti le aspettative che tutti avevano
nel loro cuore: quelle di cercare di portare ciascuno dal proprio
posto, dalla propria visione la soluzione al problema. Credo che
questo lo dobbiamo registrare, la strada non sarà facile, perché
tanto rimane ancora da fare, tanto impegno dovrà essere profuso
ancora su questo argomento. Io quindi sono a disposizione come
Presidente della IV Commissione per tutti gli approfondimenti che
saranno ancora necessari sull'argomento, ma credo che tutti insieme
dovremmo imparare a lavorare di più in modo coeso e ciascuno ad
esprimere la propria responsabilità per cercare anche una
trasversalità di approccio, un clima nuovo rispetto al passato
senza lasciarci andare ai facili populismi e alle demagogie che
sono facili da sostenere ma che poco di buono portano alla Valle
d'Aosta.
Presidente -
La parola alla Consigliera Rini.
Rini (GM) -
Anch'io mi associo a quanto detto dal collega
Marquis. Oggi abbiamo vissuto una giornata intensa, abbiamo
soprattutto vissuto una giornata di capitale importanza. Una
giornata fondamentale, una giornata che ha nella sostanza, nella
concretezza evitato un tragico epilogo per la Casa da gioco della
Valle d'Aosta. Io mi associo quindi ai ringraziamenti di chi ha
permesso nella scorsa seduta del Consiglio regionale e ha chiesto
la possibilità di svolgere una seduta straordinaria oggi e non oso
pensare cosa sarebbe successo se noi oggi non ci fossimo trovati
qui.
Una giornata importante che ha visto una serie di fatti
particolari, strani, un incontro tra tecnici. Per me - ma credo non
solo per me visto come poi si sono conclusi i lavori, penso per
tanti altri colleghi della maggioranza, e non solo - un incontro
fondamentale, un incontro che ha permesso davvero di mettere sul
tavolo i dati, le relazioni, i punti di vista oggettivi sul tavolo
che credo però sia stato fatto - è già stato detto, ma mi preme
ricordarlo - con un imbarazzante ritardo. Credo che, se questo
incontro fosse stato organizzato a livello politico con i giusti
tempi, con la tempistica corretta, forse non saremmo arrivati con
l'acqua alla gola sotto data e non saremmo arrivati in questo stato
e in queste condizioni anche a livello di maggioranze, non ho paura
a dirlo. Una giornata che ha visto, e per questo lo ringrazio, un
dietrofront, una presa di posizione molto diversa, un cambio
radicale di presa di decisione da parte dell'Assessore e della
Presidente e io per questo li ringrazio. Io credo che solo gli
stolti non cambino idea e quindi questo è sicuramente un risultato
per me personalmente, ma credo per tutti i colleghi che ci hanno
creduto, molto importante. Ringrazio anche i colleghi che
all'interno del movimento numericamente maggioritario all'interno
della maggioranza, con serietà e autorevolezza, hanno saputo anche
riuscire a tracciare un solco diverso da quelle che erano le
decisioni che sembravano già assunte, meglio tardi che mai.
Io credo che però - e mi riallaccio anche qui alle parole di chi
mi ha preceduto - non si possa continuare in questa maniera; penso
che da oggi in avanti si debba iniziare davvero una riflessione
molto seria, e qui torno un attimo nel merito e poi concludo con
una considerazione invece più politica. Oggi abbiamo trattato un
tema così delicato, un tema che vede al centro un'azienda che sta
sicuramente oggettivamente attraversando un momento non facile, non
si può nascondere, ma che, grazie ai massicci investimenti che sono
stati fatti, anche negli anni scorsi, può e deve ritornare ad
essere quel fiore all'occhiello della nostra Regione vuoi per il
fatto che questa realtà, quest'azienda ha fatto in parte la storia,
ma non solo la storia, anche la fortuna della nostra Regione, vuoi
perché un suo smantellamento, cosa che sarebbe stata inevitabile
senza la giornata odierna, avrebbe conseguenze tragiche non
soltanto per i lavoratori e le lavoratrici della Casa da gioco, ma
per l'indotto anche delle casse regionali e quindi un impatto
negativo su tutta la nostra comunità diretto e indiretto. Io l'ho
detto l'altro giorno e voglio ripeterlo a gran voce oggi: non è
solo una difesa della realtà Casa da gioco, ma è una difesa del
sistema Valle d'Aosta. Oggi abbiamo segnato anche un po' una
differenza, questo mettere gli uni contro gli altri a cui abbiamo
assistito negli ultimi tempi non porta da nessuna parte, mettere i
lavoratori della Casa da gioco contro il resto della realtà
valdostana non porta da nessuna parte, anzi fa il male della nostra
Regione.
Documentazione alla mano, anche alla luce dell'incontro, come
ricordavo prima, di questo pomeriggio tra i tecnici
dell'Amministrazione regionale e i tecnici della Casa da gioco, con
l'Amministratore unico avvocato Giulio Di Matteo - un incontro che
ricordo è stato organizzato colpevolmente fuori tempo,
fortunatamente spero non fuori tempo massimo -, io ritengo che la
strada proposta in questa risoluzione che il collega Chatrian
puntualmente ha rappresentato, sia la migliore strada possibile in
questo momento per garantire quella continuità aziendale richiesta
e per perseguire contestualmente il risanamento di un'azienda che,
con i giusti e fisiologici correttivi, ha ancora - e di questo ne
sono certa - tanto da dare alla nostra regione. Questo spirito
positivo deve tornare a essere presente nei periodi, nelle frasi e
nel contesto di quando si parla di Casa da gioco, noi per primi ci
dobbiamo credere.
Collega Mossa, io apprezzo sempre molto la pacatezza e la
serietà con cui lei si esprime, però vorrei replicare dicendo che
io non ho sentito delle domande o suggestioni durante l'incontro
con i tecnici e invece ho sentito qui in aula un
cahier de
doléances
. È partito dicendo che ci sono tanti altri temi
importanti, quei comparti importanti che sono importanti anche per
noi (la sanità, l'istruzione, il mondo dell'agricoltura e del
lavoro) ottengono risposte anche da quei circa 15 milioni di euro
che provengono dal gettito fiscale della Casa da gioco: questo non
viene mai ricordato. Non dimentichiamo l'impatto economico che ha
la Casa da gioco sulla nostra realtà.
Sentiamo che a livello nazionale forse va avanti il reddito di
cittadinanza, non si sa perché l'azzardo è stato importante,
abbiamo letto in questi giorni, ma abbiamo evitato a 600 famiglie
di ricorrere al reddito di cittadinanza, perché, se oggi non
avessimo preso una strada diversa, una strada che tutelava, oltre a
quell'impatto su tutta la comunità regionale che ricordavo prima,
ci saremmo trovati d'
emblée
600 persone a casa, con tutto
quello che ne consegue, non solo per il dramma che avrebbero
vissuto queste famiglie, ma per tutto ciò che sta dietro a una cosa
del genere.
Concludo. Mi riallaccio alle parole di chi mi ha preceduto, oggi
dobbiamo prendere atto anche solo numericamente in quest'aula che è
una maggioranza in difficoltà, una maggioranza che non ha i numeri.
Le forze politiche devono trovare il coraggio, per il bene della
Valle d'Aosta, di dialogare, di avere la forza e la volontà davvero
di sapere con umiltà mettersi a disposizione e riconoscere i propri
limiti. Oggi credo siano emerse chiare, palesi delle forti
criticità che avevo già evidenziato nel mio intervento di
mercoledì. Credo quindi che da questo si debba partire con una
volontà positiva e propositiva.
Presidente -
La parola al collega Viérin.
Viérin (UVP) -
Abbiamo vissuto oggi, come alcuni colleghi
hanno ricordato, una giornata particolare. Dopo le prime adunanze
di questa legislatura che già avevano evidenziato nella seduta di
luglio alcune tematiche spinose, a cui questa maggioranza, in
particolare il Governo, non aveva ancora indicato la soluzione,
oggi ci troviamo a discutere di una risoluzione che una parte di
questa maggioranza non ha voluto iscrivere pochi giorni fa, una
maggioranza che adesso però vota addirittura il testo di una
risoluzione che non aveva neppure voluto iscrivere. È sintomo di
maturazione interna, è sintomo sicuramente di lacerazioni, di
profondi dissidi a cui abbiamo assistito in questi giorni che
portano oggi, cosa di cui dobbiamo prendere atto - e i colleghi, in
particolare la collega Rini, lo hanno ricordato -, ad un testo con
16 proponenti. È quindi una presa d'atto di una maggioranza che è
cangiante e a geometria variabile, che perde alcuni pezzi a seconda
di una decisione assunta e che ne recupera altri perdendone parti
se si assume altre responsabilità. Questo è un po' il frutto di
questo progetto che è stato messo in piedi con delle
incompatibilità e probabilmente anche un aver azzardato sui temi la
volontà di procedere a tutti i costi, senza prima confrontarsi su
che cosa bisogna fare sui temi, cosa che invece noi auspicheremmo
per il futuro che ci diciate, che ci si confronti in modo serio su
che cosa bisogna o che cosa si vuole fare, che cosa questa
maggioranza, che oggi purtroppo non possiamo più chiamare in modo
tale, come pone i temi e con quali soluzioni. Visto che è stata
dipinta una Valle d'Aosta con tanti problemi, è vero, ci sono tanti
problemi, vorremmo anche capire come pensate di affrontare, al di
là del
dossier
Casinò, il prosieguo e come si andrà a
procedere su questi temi.
Un primo paradosso è che oggi si discute, si porta in
approvazione una risoluzione che non ha i numeri per essere
approvata di una maggioranza che non aveva voluto in parte
iscrivere questo stesso atto. Meno male quindi che abbiamo
richiesto un Consiglio straordinario per parlare di Casinò alla
vigilia di un'assemblea, altrimenti probabilmente avreste non
deciso o non sappiamo che cosa sarebbe successo.
L'altro paradosso è dei due pesi e delle due misure, perché, se
voi non avete voluto iscrivere una risoluzione, oggi ci avete
chiesto di iscrivere il bilancio consolidato - e ci dispiace che la
Presidente non abbia un attimo di pazienza per assistere ai
dibattiti, forse si starà rendendo conto che seguire i dossier è
importante, soprattutto quando si è un po' alla testa di un
progetto, chiediamo anche al Presidente del Consiglio, che invece
vediamo al suo posto, di sensibilizzare il Governo a essere
presente almeno con il suo Presidente -, non vi eravate accorti che
era uno dei punti con scadenza al 30 settembre. Noi la
disponibilità l'abbiamo data oggi in aula e l'avremmo data anche
nei giorni scorsi, ma avremmo gradito un po' più di attenzione
anche su questi
dossier
. Siamo molto felici che l'Assessore
Aggravi abbia riconosciuto votando proponendo il bilancio
consolidato, che eredita una Valle d'Aosta solida, che è un po' in
discrasia con quanto la vostra Presidente ha detto - non mi ricordo
più se a Domodossola o a Bardonecchia - sostenendo che la Valle
d'Aosta era marcia, e anche altri pezzi. Questo bilancio
consolidato, che contiene peraltro il bilancio del Casinò, quindi
l'avete approvato. Assessore, quindi questa mattina abbiamo
ascoltato che voi ereditate una Valle d'Aosta solida. Peccato che
in pochi mesi rischiate già di distruggere dei pezzi di questa
Valle d'Aosta, quindi vi invitiamo anche qui ad avere una linea,
poi sarà condivisibile o meno, ma una linea è sempre una linea.
È il Consiglio dopo la pausa estiva, non vi siete concentrati
sul Casinò, abbiamo visto che
in extremis
avete trovato una
sintesi o, meglio, siete stati obbligati a trovarla, ma non vi
siete occupati di altri temi. Assessore, le ricordiamo che la
variazione di bilancio non approvata nel mese di luglio, non
portata all'attenzione neanche di questo Consiglio sta bloccando
settori importanti. Abbiamo dei problemi in alcuni settori che
avrebbero necessità del reinserimento dei fondi, ma vi siete
occupati altro. Abbiamo visto che sulle nomine avete proceduto e lì
c'è stata in qualche modo una volontà di essere rapidi e ci
dispiace che anche la grande riorganizzazione nel ripulire dalle
incrostazioni l'Amministrazione abbia penalizzato validi
funzionari, con particolare riferimento, per esempio, al Corpo
forestale e che ci sia oggi in procinto, anche se è in gestazione,
la punizione di alcuni tecnici nelle partecipate (pensiamo alla
Sitrasb), che dovranno magari lasciare il posto a politici di
vecchia data: queste sono le logiche della politica, ci
dispiacciono, e che hanno sottratto probabilmente il tempo a
dossier
importanti, il Casinò è uno, ma ce ne sono altri:
abbiamo parlato dell'agricoltura. Ricordiamo che l'indotto creato
in quest'ultimo periodo di amministrazione, per esempio, nel
rilanciare i cantieri forestali è stato un altro pezzo molto
importante di rilancio, quindi ogni pezzo ha la sua dignità e mai
si deve, secondo noi, mettere un settore contro l'altro, è stato
ricordato da altri colleghi.
In questo Consiglio quindi il tema del Casinò è stato affrontato
con una riunione fra tecnici in Consiglio Valle, una cosa mai vista
a cui abbiamo assistito. È stato proposto dalla maggioranza,
abbiamo partecipato volentieri, anzi abbiamo chiesto di poter
partecipare e avete organizzato le riunioni che avreste potuto
organizzare durante l'estate qui in diretta e quindi questo più o
meno ha chiarito le posizioni degli uni che non avevano capito
quelle degli altri. Assessore, abbiamo avuto modo di dirglielo, noi
rileviamo che lei e la Presidente, anche il Vicepresidente, avete
una grande responsabilità nel non aver deliberato a fine luglio, al
di là della decisione che si andava ad assumere, dove qualcuno
diceva: "no, abbiamo detto che non potevamo deliberare questa
erogazione", ma una delibera che diceva anche che non si poteva
erogare o che avreste preso tempo perché c'erano delle verifiche da
fare, sarebbe stato comunque un atto secondo noi dovuto che fa
rilevare delle responsabilità, che sono peraltro evidenziate molto
bene nel parere dello studio legale Renna, secondo il quale
l'eventuale ritardo o comunque un immotivato diniego, un non
procedere attraverso una delibera - secondo noi, anche di diniego
di un finanziamento - rileva giuridicamente, ed è una
responsabilità che voi avete. Questa mediatizzazione, queste
gag
, queste prese di posizione durante tutta l'estate sui
siti parlando solo di Casinò - e ci dispiace che voi abbiate
mediatizzato, Assessore, e noi avevamo veramente cercato in
quest'ultimo periodo di fare parlare il meno possibile dell'azienda
che sta affrontando delle difficoltà - ha esposto l'azienda... ed è
stato detto anche da alcuni tecnici che questo ha prodotto dei
danni anche nel mondo finanziario nei confronti della Casa da
gioco.
Noi avremmo tanto da dire, abbiamo dato la nostra disponibilità
sin dal primo giorno su tutti i
dossier
, su tutti i temi e,
quando abbiamo detto che noi non avevamo intenzione di partecipare
ad alcune logiche politiche, ma che ci eravamo sui temi
amministrativi, oggi lo dimostreremo e lo dimostriamo. Anche perché
noi crediamo che oggi, anche se questa maggioranza non ha i numeri,
non li ha più, li ha persi o forse non li ha mai avuti... noi ci
siamo confrontati anche con il gruppo dell'Union Valdôtaine e
crediamo che, prima ancora delle vostre incapacità politiche, viene
la responsabilità, viene il tema che si affronta. Noi quindi
crediamo che oggi questo impegno che va a tracciare un indirizzo
che voi proponete, anche se non avete i numeri per proporlo, sia
comunque un indirizzo che noi appoggeremo per dare quel sostegno
nei confronti di un
dossier
, che altrimenti non vedrebbe una
soluzione per le vostre divisioni: questo bisogna dirlo. Noi quindi
crediamo che sia un'assunzione di responsabilità.
Concludo dicendo che questa giornata ha in modo evidente
ulteriormente acclarato la crisi di questa maggioranza, maggioranza
che già nei giorni scorsi non aveva più i numeri, aveva perso tre
gruppi politici e quindi questa è stata una presa d'atto. Noi
abbiamo detto sin da subito che ne prendevamo atto, ma soprattutto
oggi speriamo che non ci sia un'ostinazione a voler condurre ancora
i
dossier
con quest'approssimazione, con questa
impreparazione, com'è stato dimostrato su questo tema, e
soprattutto speriamo che non ci sia un'ostinazione a volersi
arroccare e stare a tutti i costi al potere senza avere
purtroppo...
Président -
La parole au collègue Bianchi.
Bianchi (UV) -
Oggi, se guardiamo la cartina italiana, la
bandierina verde che la Lega aveva piantato nel mese di luglio
sulla Valle d'Aosta è a mezz'asta. Nel mio primo intervento,
Presidente Spelgatti, le avevo ricordato che lei sarebbe stata
commissariata, è stato così, sono passati 90 giorni e non ha più la
sua maggioranza.
Prima di parlare di politica, parliamo dell'argomento di oggi:
del Casinò, che in ogni caso è sempre stato un argomento molto
dibattuto in Consiglio regionale, perché è importante. La Casa da
gioco è importante per la Valle d'Aosta, per il sistema, lo
ricordava la collega Rini, glielo avevo ricordato nell'altro
Consiglio, continua a rendere solamente di imposte più di 15
milioni all'anno, quindi gli investimenti che sono stati fatti nel
passato non sono stati buttati via. Abbiamo visto però anche tutta
una serie di cose all'interno di questo Consiglio regionale:
abbiamo iniziato a discutere di Casinò in diretta
streaming
,
poi siamo passati alle commissioni secretate, poi oggi, come il
Regolamento prevede, con una riunione della Conferenza dei
Capigruppo allargata a tutto il Consiglio e con i tecnici, abbiamo
audito la Casinò, questa riunione avreste dovuto farla al momento
dell'insediamento, perché, se lei, Presidente Spelgatti, aveva una
conoscenza  personale di una sua insegnante che comunque
avrebbe potuto dare una mano al Casinò, da allora poteva farlo,
invece ha aspettato - mi rivolgo a lei ma in ogni caso parlo a
tutta la Giunta. Ringrazio le persone che insieme a noi hanno
iniziato a lavorare su un
dossier
che chiaramente era in
capo ad un Assessore; meno male che dei Consiglieri all'interno
della IV Commissione si sono messi a lavorare per trovare una
soluzione. Infatti noi quello che chiedevamo anche in passato era
di conoscere qual era la vostra soluzione. Qualcuno ha detto che
l'Assessore Aggravi, come un buon padre di famiglia, ha cercato di
lavorare su questo
dossier
; bisogna solo capire se la
famiglia dell'Assessore Aggravi risiede in Valle d'Aosta o a
Milano, o a Varese, o a Roma, perché, secondo me, il disegno
politico era proprio quello di far fare al Casinò di Saint-Vincent
la fine di Campione. Spero di sbagliarmi, lo valuteremo e lo
vedremo nel tempo. Qui l'unico che non stava facendo quello che era
stato concordato era l'azionista, cioè la Regione,
l'Amministrazione regionale; i dipendenti la loro parte la fanno da
anni e sono disposti a fare anche altri sacrifici perché sanno che
quella società può dare ancora qualcosa ai valdostani, come lo ha
dato nel passato.
L'ha già ricordato il collega Viérin, noi oggi ci troviamo a
parlare di una risoluzione che avremmo potuto discutere qualche
giorno fa, l'avremmo discussa in questi termini, perché noi
partivamo dal presupposto che i tecnici e il
management
del
Casinò fossero stati auditi, che avreste loro parlato, invece oggi
abbiamo scoperto che non gli è stata data neanche la
documentazione, quindi capite che qualcosa che non funziona c'è. Mi
sembra che ad oggi il populismo, voluto perché si continua a dire,
è proprio per mettere la Casa da gioco, e soprattutto i suoi
dipendenti, alla gogna, perché qualcuno ha detto: "altri soldi al
Casinò!", e lo ripeteva anche in questi giorni, no - lo ha
ricordato bene il collega Chatrian - non si dà niente di più! Forse
molto probabilmente se ne danno meno, ma dei soldi che sono già
previsti, che sono già a bilancio. Non dobbiamo dire quindi che
diamo altri soldi, erano già previsti. Fa strano che chi lo dice -
adesso non è presente il Vicepresidente Gerandin - aveva votato la
legge n. 7/2017, l'aveva già votata e quei soldi spettavano alla
Casa da gioco, ha cambiato idea? Meglio non prendersi
responsabilità.
Parte politica. Come dicevo all'inizio, oggi la bandierina verde
della Lega è a mezz'asta. Oggi c'è un'altra spaccatura all'interno
della maggioranza, non è la prima volta, l'abbiamo già visto quando
abbiamo presentato la risoluzione a luglio: qualcuno, per non
votare contro, per non far vedere che non è d'accordo, si alza e se
ne va dal Consiglio. Oggi c'è una forza politica... fino a un
attimo fa l'Assessore era presente, gli altri Consiglieri non sono
presenti, quindi vuol dire che è un altro pezzo che si stacca da
questa maggioranza. Oggi questa maggioranza - e la chiamo per
l'ultima volta maggioranza - non esiste più e le chiedo, Presidente
Spelgatti, a fronte di questo, di fare un passo indietro per dare
la possibilità di costruire un governo che possa dare delle
risposte ai valdostani, perché ad oggi voi vi siete annunciati come
il "governo del fare", del nuovo, ma oggi il nuovo si è dimostrato
peggiore di gran lunga del vecchio e, se io sono il vecchio, sono
ben contento di rimanere il vecchio.
Presidente -
La parola al Consigliere Bertin.
Bertin (IC) -
Oggi, dopo un'intera giornata a parlare del
Casinò, dopo mesi nei quali non abbiamo sentito altro - sia sui
media
che nell'eterno confronto all'interno della
maggioranza - che parlare di Casinò, credo che i cittadini fuori di
qua siano francamente stufi di questa situazione. La Casa da gioco
non è l'unico problema di questa Valle, ma sembrerebbe, a vedere
dall'interesse della politica, che ci sia solo il Casinò.
Oggi abbiamo assistito all'eterna crisi, mi verrebbe da dire
citando un famoso film, di una maggioranza sull'orlo di una crisi
di nervi, ma siamo ormai oltre la crisi di nervi... tutto il
pomeriggio e la mattina nella quale il confronto è stato più che
acceso. Siamo oltre la crisi di nervi, ormai si può parlare della
"fu" maggioranza Spelgatti. È talmente acceso questo confronto sul
Casinò che addirittura vi siete dimenticati di iscrivere all'ordine
del giorno un argomento importantissimo quale il bilancio
consolidato, che avrebbe rischiato di paralizzare l'attività
dell'Amministrazione regionale; tutti talmente concentrati sul
Casinò che vi siete addirittura dimenticati di un atto fondamentale
dell'amministrazione di questa Regione. Una cosa francamente
inaccettabile. Oggi ovviamente l'abbiamo iscritta per senso di
responsabilità, ma fotografa anche la situazione nella quale siamo
in questo momento: una situazione francamente grave sia dal punto
di vista politico che per quel che riguarda la Casa da gioco.
Bisognerà aprire credo anche una riflessione sulla stabilità del
governo di questa Regione. Possiamo permetterci di essere
perennemente in una situazione di crisi, com'è stato negli ultimi
cinque anni? Questa Regione è ancora in grado di poter sopportare
un governo che non decide, com'è successo negli ultimi cinque anni?
Cambi di governo in continuazione,
stop
all'attività
amministrativa,
stop
alle risposte ai cittadini. Dopo tre
mesi siamo in una situazione paragonabile a quella dell'altra
legislatura. Secondo me, bisognerebbe mettere all'ordine del giorno
un intervento per garantire la stabilità di governo a questa
Regione. Le regole evidentemente non bastano, ma ci vogliono anche
delle regole che favoriscano questa situazione.
Venendo alla questione Casinò, dopo tutti questi giorni di ampia
discussione sui
media
, sui
social
e qui in Consiglio,
tanta chiarezza in più non si è fatta. Ho visto che ci sono stati
dei cambiamenti rapidi da parte di alcune forze politiche della
maggioranza e si è ritrovato un certo ricompattamento intorno a
questa risoluzione. Non so quanto durerà, ma almeno al momento
sembrerebbe così.
È una risoluzione che non è molto diversa da quella presentata
in passato che, dal mio punto di vista, è invotabile, nel senso che
i cambiamenti introdotti con l'aggiornamento del piano sono tali da
creare un nuovo piano, o comunque il rischio è che ci siano
ulteriori spese per l'Ente pubblico. Al momento non è chiaro questo
aspetto, soprattutto perché riguarda la questione legata agli
immobili previsti nel piano in questione.
Vi è anche una legge da rispettare e questo è un aspetto da
tenere in considerazione. L'unico aspetto positivo è che,
diversamente da quanto ci si poteva aspettare fino a qualche ora
fa, questa settimana il Casinò non fallisce, perché il rischio
questo pomeriggio c'era e credo sia un fatto positivo non tanto per
il Casinò in sé, ma perché la Valle d'Aosta non è più in grado di
assorbire una crisi di quel genere.
Il Casinò non ritornerà più il Casinò degli anni Settanta, cara
Consigliera Rini, il
vintage
forse le piace, ma gli anni
Settanta non ci sono più, non si tornerà più a quegli anni, il
Casinò non potrà che essere ridimensionato, lo dicevo in tempi non
sospetti, quando c'è stato tutto quell'investimento sul cemento
fatto nel 2009. Non era tempo e non è tempo per una rinascita del
Casinò. È cambiato tutto. Il Casinò deve essere un
atout
turistico per una Regione che ha un'offerta turistica ampia.
Certamente non può essere fatto fallire, perché in questo momento
non saremmo neanche in grado di riassorbire gli effetti che un
fallimento di questo genere comporterebbe. Non deve essere fatto
fallire e non deve assorbire ulteriori risorse pubbliche. Questi
due elementi dovrebbero guidare l'approccio rispetto alla questione
Casinò, che non può essere l'unico problema di questa Valle, perché
non lo è. Ce ne sono tantissimi altri ed è inutile qui
retoricamente fare un elenco di problemi altrettanto gravi, ma non
aggiungiamo alla gravità altri problemi. Questo nuovo piano, a mio
avviso, non è votabile, pertanto mi asterrò.
Président -
A demandé la parole le collègue Rollandin, il
en a le droit.
Rollandin (UV) -
La risoluzione che è all'attenzione in
questo fine di giornata riprende quelli che sono stati i percorsi
che in questi ultimi anni hanno in qualche modo fatto il possibile
per salvare innanzitutto l'azienda, riprendere una finalità legata
ad uno
status
che era ormai obsoleto - si è dovuto
intervenire sulle strutture - e conseguentemente c'era da
rilanciare anche la Casino nel suo insieme, in un contesto
completamente cambiato, come hanno ricordato altri colleghi.
Sicuramente non torneranno più i tempi d'oro, non sarà più il
Casinò di una volta, è un Casinò che si inserisce in un discorso
turistico-ricettivo molto più ampio, tant'è che il nostro Casinò,
rispetto a tutti gli altri, ha un vantaggio eccezionale: quando
abbiamo parlato di non subire più l'accerchiamento e di comprare
anche il Billia, era proprio perché l'abbinamento delle sale gioco
con la parte alberghiera dava quel
plus
, che in qualche modo
rendeva questo Casinò un
unicum
, tant'è che è l'unico che si
avvicina ai grandi casinò americani e alle nuove strutture che
vengono fuori in Europa. Lo dico perché nella prima parte della
risoluzione si ricordano giustamente gli investimenti che sono
stati fatti e che sono stati oggetto di tutta una serie di
ragionamenti molto importanti per cercare di capire fino dove si
poteva andare, con quale dimensione, con quale tipo di scelta di
giocatori, si parlava di nuovi giocatori (dei cinesi piuttosto che
di altri) e soprattutto del gioco 24 ore addirittura, quindi tutta
una serie di analisi che sono state fatte.
Oggi arriviamo a questo punto che, se non si aveva il buon
senso, il buon gusto di decidere di fare una giornata per il
Casinò, si arrivava alla chiusura della struttura. Credo che questo
sia un passo decisivo, merito di tutti quelli che con buon senso
hanno deciso di dare una svolta, di cercare di far capire che
quest'azienda, perché di un'azienda si tratta, ha un numero
rilevante di impiegati.
Vorrei ricordare che non molto lontano, in Piemonte piuttosto
che in Lombardia, quando ci sono stati problemi per aziende che
avevano 400-500 operai, si sono mossi Ministri a tutti i livelli
per prevedere degli interventi per o mantenere le aziende, oppure
comunque di dare la possibilità di fare degli interventi
migliorativi che siano nel campo informatico, o in quello
trasportistico, o nel campo... di altre società. Questo è quanto
sta succedendo. Qual è la Regione che può rinunciare a questo
numero di operai? Qualcuno dice: "ma parlate di Casinò"!,
sicuramente parliamo di Casinò, perché vogliamo risolvere questo
problema. Voglio ricordare che in altri tempi purtroppo abbiamo
dovuto parlare della Ilssa Viola, abbiamo dovuto parlare di
Châtillon, della Tecdis, di quello che è successo... quando era il
momento, si parlava di questi temi per dei mesi, fino a cercare di
trovare delle alternative. Oggi qual è il problema vero? Di non
lasciarci scappare un'azienda, che, com'è stato detto, non
funzionerà più bene com'era una volta, ma è ancora un'azienda che,
oltre a dare quasi 600 posti di lavoro, dà anche degli introiti
alla Regione ed è un punto di riferimento per lo sviluppo della
nostra Regione.
È stato detto: "parlate di Casinò come se fosse l'unico
problema", il Casinò non è l'unico problema, ma era il problema che
ci scoppiava tra le mani e, se non si dava questa soluzione di
prendersi un po' di tempo per andare in assemblea con i chiarimenti
e con questa risoluzione che dà un mandato chiaro, il rischio era
quello di vedere il tramonto drammatico anche di quest'azienda. È
indispensabile capire la ragione per cui abbiamo passato un
pomeriggio a discutere su tematiche legate anche a parti tecniche,
però il problema di fondo non era solo la parte tecnica, era la
parte politica ed è la parte politica che è oggi all'attenzione di
quest'aula, dove alcune forze se ne sono andate per non parlarne
nemmeno, però su questo tema, quando vogliono, ne parlano, e come
se ne parlano... e hanno i documenti prima di noi, e come se ne
parlano... e divulgano questo a tutti i livelli! Quando si tratta
di risolvere questo problema, però non ci sono. Di questo noi
dobbiamo tenerne conto, perché, se siamo stati qui tutto il
pomeriggio, se l'altra volta abbiamo insistito per avere una
documentazione che potesse darci contezza di che cosa si può fare,
perché nessuno vuole fare forzature, non è il caso, nessuno vuole
fare questo, ma se avevamo una legge che ci diceva che si potevano
dare... una legge, non una delibera, non perché si alzava qualcuno
al mattino e diceva: "bene, do dei soldi". Se c'era questa, che
cosa deve essere ancora fatto? Era un piano triennale che diceva
alcune cose, poi si possono migliorare, si è detto, noi allora
avevamo detto: vediamo quando e come questo possa essere esaustivo,
adesso è necessario un aggiornamento legato a un programma chiaro
di investimenti che vadano nella direzione di mantenere questa
operatività, di mantenere la capacità di essere attrattivo per il
Casinò, sennò che cosa sarebbe?
Tutte queste fasi sono state sicuramente delle discussioni non
facili, non belle, perché si va a discutere della parte politica su
quelle che sono state le prassi, come sono state veicolate certe
informazioni, quali sono i pareri
pro veritate
, chi è più
pro veritate
del
pro veritate
, del terzo parere...
sulla stessa cosa ci sono tre pareri... tutte situazioni che devono
essere esaminate, con quale scopo? Con lo scopo di dare certezza su
quello che si vuole ottenere. Si vuole ottenere una cosa sola: fare
in modo che quell'investimento sia un investimento che rende. Meno
di una volta ma che rende, oltre all'occupazione. Questo è nella
sostanza l'aspetto che noi abbiamo cercato di difendere e che oggi,
per fortuna, con la collaborazione che c'è stata, si è potuto
spostare l'assemblea della Casino e quindi dare il tempo di fare
questi accertamenti che oggi stiamo dicendo e soprattutto approvare
questa mozione che tutti hanno letto e che dà un'indicazione
precisa delle operazioni che devono essere fatte con le tempistiche
e con le modalità e con le persone che sono direttamente coinvolte.
È il campo vero che deve essere fatto.
Noi vogliamo sottolineare l'inadeguatezza in certi momenti di
come sono stati portati avanti alcuni aspetti. Certamente da maggio
ad oggi sono passati dei mesi e di tutto questo, purtroppo, non è
avanzato nulla, non si è fatto un passo avanti, perché tutti gli
eventuali chiarimenti avevano il tempo di essere fatti già... come
si è fatto oggi in una giornata, si poteva fare allora, con una
differenza sostanziale: che non si arrivava alle criticità che in
qualche modo, com'è stato detto a più riprese, hanno avuto un
effetto negativo anche sulle banche, perché le banche dove hanno
sofferto? A sentire che: 1. non si approva il bilancio; 2. non si
va avanti sugli investimenti che devono essere fatti; 3. non si
danno i fondi necessari per quello sviluppo che c'è stato dopo che
sono già stati dati 14 milioni... Le banche giustamente dicono: "se
non si crede la proprietà, ci crediamo noi?", è matematico.
Dobbiamo pertanto chiederci se quest'azienda, come qualcuno ha
chiesto, interessa o meno, ma non con lo spirito un po' posticcio
di dire: "parlano di Casinò, ma degli altri temi non parlano". Come
non ne parliamo? Ne parliamo sì! E aspettiamo anche di vedere dei
risultati, non solo parlare. Come parliamo dei trasporti, come
parliamo di altre questioni molto interessanti che adesso verranno
discusse in quest'aula. Questo è l'aspetto che noi vogliamo
sottolineare. È giusto che si parli oggi di Casinò, perché, se si
chiudeva il Casinò, poi quanti erano lì a dire: "bella roba,
guardate come hanno fatto, non sono stati nemmeno in grado di
difendere l'occupazione!". Se si vuole essere coerenti, bisogna
tenere conto che questo aspetto e questa traccia danno la
possibilità di ritrovare un modo di operare che può dare dei
risultati e anche di incoraggiare quelli che lavorano e anche le
organizzazioni sindacali, se mi è permesso, di collaborare per
un'azione fatta insieme che dia dei risultati duraturi, in modo che
non si debba tutte le volte prevedere degli interventi non dico
esosi, come la Fornero, ma nemmeno gli altri che vadano ad incidere
pesantemente sull'organizzazione nel suo insieme. È giusto avere
una riorganizzazione, è giusto intervenire, ma, attenzione, di
Fornero si spendono quasi 12 milioni, vi rendete conto? Per 50
persone. Ora, cerchiamo di prendere questi temi un po' per tempo e
di evitare di trovarsi all'ultimo minuto con l'acqua alla gola. Noi
riteniamo che questo sia doveroso farlo per un'azienda, che può
dare soddisfazioni non solo a chi lavora, alle famiglie, ma alla
Regione, dà una ricaduta positiva e che può ancora creare una
situazione nei comuni limitrofi e per tutta la Valle, che, secondo
me, ha un valore per il turismo molto importante, che fa da perno e
da richiamo per tutti quelli che vengono in Valle d'Aosta. La
possibilità di avere un Casinò con quelle caratteristiche, un
centro di ristoro o degli alberghi credo sia un
appeal
molto
importante per la nostra Regione: ecco la ragione per cui noi
voteremo convintamente questa mozione.
Seguiremo con attenzione soprattutto la tempistica, perché qui
il problema vero è la tempistica: se non si rispettano certi tempi,
siamo di nuovo daccapo e quindi credo che su questo ci debba essere
l'attenzione di tutti. Certo, noi ci auguriamo che una riflessione
su quanto avvenuto a livello politico ci sia, credo che, senza
dover usare dei termini particolari su A, su B e su C, una
riflessione sul fatto che meno o male i 16 che sono oggi qui
presenti qualche punto interrogativo se lo saranno posti, qualche
chiarimento lo vorranno e qualche dichiarazione che vada nella
direzione di fare una presa d'atto di quello che sta succedendo...
e di tentare di cambiare, di vedere d'integrare alcuni aspetti in
modo da trovare una filosofia comune che possa dare dei risultati,
non tanto A piuttosto che B, non tanto per un passaggio solo di
consegne, ma affinché ci sia una politica che, come ricordava
Bertin, dia la possibilità di avere un po' più di durata rispetto a
quello che abbiamo visto e che rischiamo di vedere oggi.
Presidente -
La parola al collega Nogara.
Nogara (UVP) -
È stato detto praticamente tutto sul
Casinò questo pomeriggio, nell'incontro con i tecnici e anche in
questa discussione sulla risoluzione.
Io vorrei però citare il comunicato sindacale. Questa mattina è
stato dato a tutti questo foglietto del comunicato sindacale e
voglio in questa sede complimentarmi perché, secondo me, in questo
comunicato è rappresentata la situazione vera del Casinò. Sono
poche righe, è un testo molto semplice, leggibile e soprattutto
nell'ultima frase, che abbiamo tutti, la possiamo leggere, capiamo
effettivamente quali sono le motivazioni e le condizioni della Casa
da gioco. Il mio quindi sarà un intervento breve, ma sarà un
intervento non tanto sul Casinò, perché ne abbiamo parlato tanto,
si è detto praticamente tutto, però sulla situazione politica in
cui ci troviamo adesso. Abbiamo avuto la sorpresa questa sera,
un'ulteriore sorpresa che dal gruppo MOUV' viene firmata questa
risoluzione e due componenti se ne vanno, fanno parte teoricamente
della maggioranza. Queste sono cose che preoccupano, perché proprio
dal MOUV' nella scorsa legislatura ce ne siamo sentiti dire un po'
di tutti i colori: su come si lavorava, su come si prendevano le
decisioni, su come si leggeva il bilancio, su come si gestivano i
diversi Assessorati, per quanto mi riguarda sull'assunzione nei
cantieri forestali. Lì addirittura non sapevano se chiamarmi
Assessore o no, perché non sapevo leggere il bilancio e che tutti
gli operai forestali dovevano dormire preoccupati, perché
sicuramente non sarebbero stati assunti. Gli operai forestali
lavorano e adesso ci si fregia magari in tutte le varie occasioni
di dover dire: "meno male che in un anno come questo la Forestale
c'è". Ci si lamenta che mancano i soldi, si è sentito dire, si dà
sempre la colpa a quelli che hanno preceduto questa Giunta, io è da
molto tempo che sono in politica - non in politica attiva, in
politica attiva ho fatto la scorsa legislatura -, però non ho mai
sentito nessuno fare dei discorsi del genere, perché ognuno, quando
si prende la responsabilità di andare in una Giunta, in una
maggioranza, si prende gli oneri e gli onori e si lavora e si danno
delle risposte: questo è il lavoro. Io non mi sono mai permesso di
dire che qualcuno prima di me aveva fatto delle cose sbagliate, ho
cercato di lavorare, di darmi da fare, come tutti i miei
colleghi.
Poi quanto è successo in quest'ultimo periodo proprio per il
Casinò mi ha fatto riflettere su tutti i problemi che noi abbiamo.
Guardate che non è finita qua, il Casinò è importantissimo, è un
problema grosso che ha la Valle d'Aosta; noi con delle scelte
sbagliate potremmo mettere in ginocchio due grandi Paesi della
nostra regione: ricordatevi Saint-Vincent e Châtillon. Io di una
cosa mi sono stupito, oggi mi aspettavo tanti albergatori di
Saint-Vincent che magari seguissero i lavori di questo Consiglio,
perché rendetevi conto che, se chiude un'attività del genere,
mettiamo in difficoltà non solo i lavoratori della Casa da gioco,
ma anche una grossa comunità della Bassa Valle.
Con la superficialità con cui è stato affrontato questo
problema, la paura che si ha è che tanti altri problemi che...
stanno arrivando, vi parlo della CVA. Io ho lavorato tanto
studiando la situazione della CVA, guardate che, se non prendiamo
delle iniziative urgenti e decisive, la CVA, grazie alla legge
Madia, fra poco tempo chiuderà i battenti, perché non avrà più la
possibilità di operare come sta operando adesso sul mercato, però
bisogna prendere delle decisioni. L'impressione di questi mesi è
stata quella di non prendere decisioni, non so se per paura... ma
per lasciar andare, poi vediamo cosa succede. Io in tutti questi
anni ho imparato che, se si prendono delle decisioni, possono
scontentare tanti, accontentano altri, però vanno prese; possono
essere delle decisioni che non sono popolari, però bisogna
prenderle.
Gli agricoltori. Noi abbiamo una grossa responsabilità verso
tanti settori, un settore importante è proprio quello
dell'agricoltura. Io sono molto legato all'agricoltura, non lo
nego, ci tengo che questo settore possa essere finalmente tirato
fuori dalla palude in cui si trova in questo momento. L'agricoltura
in questo momento, se, per esempio, non si va avanti con la
variazione di bilancio, può avere dei grossi problemi questo
autunno. Si sono fatti tanti sforzi, lo si sa, però non bisogna in
questo momento dire: "non ci hanno lasciato neanche una lira"...
noi rischiamo, senza fare la variazione di bilancio, di rimandare
indietro un sacco di soldi e non usare questi soldi per quelle
esigenze... Io ho parlato di agricoltura, perché ci tengo
particolarmente, ma penso che sicuramente tutti gli Assessori
tedino l'Assessore Aggravi per avere più risorse. È un atto
importantissimo, ma io non capisco come non sia ancora qua, deve
passare ancora in commissione e non abbiamo visto niente.
Tutti questi fattori messi assieme ci fanno veramente
preoccupare e, come altri miei colleghi vi hanno detto, forse
bisogna farsi un esame di coscienza. Noi abbiamo passato cinque
anni nella scorsa legislatura, che non è stata certo una bella
legislatura, con un continuo cambio di governi, litigi. Io l'ho
vissuta abbastanza male e, come ha detto un mio collega in questi
giorni, veramente ci si aspettava di avere un po' di stabilità per
poter lavorare in un certo modo. Infatti vi dico sinceramente che
noi la collaborazione l'abbiamo data da subito. In III Commissione
io ho dato tutta la mia disponibilità per lavorare in questo
settore, però qui le cose non funzionano, non stanno funzionando e,
come altri miei colleghi hanno detto, magari facendo dei passi
indietro qualcosa di buono... perché tutti continuano a dire: "per
la nostra Regione", però qualcosa di buono per la nostra Regione
bisognerebbe farlo.
Avrei tante altre cose da dire, perché oggi, aprendo il
computer, ho visto i problemi della Feletti, dove i dipendenti sono
due mesi che non prendono lo stipendio. Tutti questi sono problemi
che ad una Giunta regionale cadono sulla testa in tutti i momenti,
però il compito di una Giunta è proprio quello di intervenire, di
pensare e di decidere cercando di coinvolgere nel miglior modo
possibile tutto il Consiglio regionale con le sue tante competenze
che potrebbero essere sfruttate. Su questo volevo capire che cosa
sarebbe successo con gli annunci di tutti i nostri dirigenti, i
coordinatori. L'altro giorno mi sono guardato tutti i vari
coordinatori e i vari dirigenti: è cambiato poco o niente, sono
praticamente gli stessi. Si vede che nel Corpo forestale valdostano
c'era veramente del marciume, perché gli unici due che sono stati
mandati a casa sono loro: il Vicecomandante perché non era gradito
alla maggioranza - è stato detto così - e il Comandante che è stato
messo di fronte ad una scelta, perché, da quello che ne sapevo...
tra l'altro, anche il Comandante era venuto a parlare con la
Presidente proprio per sottoporle queste problematiche. Perché era
stato messo il Comandante del Corpo forestale a coordinare anche il
servizio? Perché è normale. Perché, se un comandante di un Corpo
forestale comanda solo per la benzina, le macchine, la divisa e i
servizi, non serve a niente. Avevamo la fortuna di avere un
Comandante competente che conosceva benissimo tutto il
funzionamento del Corpo forestale, ma lui ha chiesto una sicurezza
perché, visto che non era mai stato interpellato per niente,
neanche per la scelta del Vicecomandante, neanche per le piccole
scelte, ha detto: "io vorrei al Servizio forestazione avere il
posto e poi, se mi volete nominare Comandante, io sono un
Comandante del Corpo forestale, mi tolgo dal Servizio forestazione,
mettete il mio sostituto", perché è un posto fiduciario quello da
Comandante del Corpo forestale e potrebbe succedere che, vista la
non presa in considerazione della persona, dopo due mesi si dice:
"anche tu non sei gradito alla maggioranza, vai a casa anche tu" e
allora girava poi come una trottola per tutta l'Amministrazione
regionale per trovarsi un posto.
Questi sono solo degli esempi di tutte le cose che non hanno
molto funzionato in questo periodo e mi auguro proprio che ci sia
la volontà e la consapevolezza che fare dei passi indietro sarebbe
la cosa migliore per quest'Amministrazione.
Presidente -
La parola alla Consigliera Minelli.
Minelli (IC) -
Al termine di questa lunga giornata che,
più che lunga, definirei soprattutto surreale, così come in un
certo senso mi è apparsa surreale questa settimana, iniziata con la
sospensione del Consiglio del 26, con la votazione di una
risoluzione che avrebbe dovuto essere discussa a partire da questa
mattina e che, credo responsabilmente, avevamo scelto di votare,
affinché fosse portata all'ordine del giorno per permettere questa
discussione, desidero fare alcune considerazioni... Io credevo che
in qualche modo avessimo già toccato il fondo. Aver assistito oggi
a questo lungo iter di cose che si sono succedute e vederlo
concluso con la presentazione di una risoluzione sostanzialmente
molto simile a quella presentata la scorsa settimana, che però
viene sostenuta anche da chi non aveva voluto presentarla, mi fa
pensare veramente che di tutto possa accadere e che ancora forse
non abbiamo visto tutto. Come ricordava il collega Bertin poc'anzi,
si credeva che con la passata legislatura si fosse davvero toccato
il fondo e che di cambiamenti di maggioranze, di Giunte, eccetera,
ne avessimo a sufficienza. Così non è, così siamo ad assistere ad
un nuovo cambiamento che del bene alla Valle d'Aosta, secondo me,
non ne può portare.
Voglio però partire dalle premesse di questa risoluzione e non
solo dagli impegni, risoluzione che ricostruisce le vicende
dell'ultimo anno del Casinò, segnalando un percorso invocato con le
decisioni della primavera 2017 con il piano di ristrutturazione e
le leggi regionali di finanziamento e proseguito per un anno che -
così si evince da queste premesse - sarebbe stato un percorso
coerente, lineare, addirittura virtuoso. Sulla base di quel
percorso virtuoso, la risoluzione si conclude con la richiesta, un
po' modificata rispetto a quella di qualche giorno fa, di dare
mandato all'Assessore alle finanze di approvare il bilancio 2017
del Casinò e di predisporre un iter amministrativo per approvare
sostanzialmente un nuovo piano e una nuova legge. La premessa, a
mio avviso, ricorda sì tutto un percorso che ha accennato
precedentemente il collega Rollandin, ma omette una serie di fatti
rilevanti e, sempre a mio avviso, la conclusione è una sorta di
smentita della premessa. Se tutto va bene, se il piano e la legge
del 2017 sono state applicate rigorosamente e hanno funzionato,
perché mai si rende necessario, a distanza di un solo anno,
approvare queste linee guida di nuovo piano e poi di un adeguamento
della legge di finanziamento? A me la realtà pare un'altra. Bisogna
prendere atto semplicemente, ad un anno di distanza dalla sua
approvazione, che il piano 2017 non sta funzionando, si è rivelato
in qualche modo inadeguato, non è stato rispettato in tutte le sue
linee, tanto che adesso bisogna di corsa presentarne un altro.
Questa risoluzione è poi, a mio avviso, temeraria, perché chiede
all'Assessore, che rappresenta la Regione (quindi chiede alla
Regione) di approvare il bilancio 2017 della Casino S.p.A., con la
modifica della risoluzione di oggi, in considerazione degli
elementi ulteriori emersi nel corso del confronto tenutosi in aula,
pur in presenza di una serie di rilievi negativi formulati dalla
società di consulenza KPMG, dal collegio sindacale. Inoltre
domanda, secondo me con una certa disinvoltura, di approvare un
nuovo piano industriale e una nuova legge ignorando tutta una serie
di dati preoccupanti anche evidenziati oggi in quest'aula dagli
uffici regionali, che sono stati attaccati, a mio avviso anche con
un tentativo di ridicolizzare il lavoro delle persone.
Ci sono state gravi inadempienze della S.p.A. Casino nei
confronti di Finaosta, cioè della Regione: ci sono rimborsi di
prestiti non onorati, c'è una preoccupante indagine in corso della
Commissione europea per presumibili aiuti di Stato, che potrebbe
portare a pesanti sanzioni finanziarie. Ci sono delle indagini in
corso della Corte dei Conti e della Magistratura, però qui sembra
che tutto debba essere accantonato, non dico dimenticato, ma
accantonato. Accantonare o, peggio, dimenticare tutto questo e
perseverare nell'erogare dei finanziamenti pubblici alla Casa da
gioco è una sfida, ma si tratta di una sfida temeraria, una sfida
alla razionalità e alla buona amministrazione che io - parlo a
titolo personale - non mi sentirei di correre.
Quanto ai contenuti dell'aggiornamento del nuovo piano
industriale, noi non possiamo concordare con la sua impostazione.
Si tratta di un ennesimo capitolo dei vari e cospicui finanziamenti
regionali al Casinò con cui da circa otto anni si cerca di tenere
in piedi un'azienda deficitaria. Nuovi cospicui finanziamenti di
cui uno immediato, gli altri non ben quantificati diluiti
nell'anno, che vanno a poggiare su un marchingegno di cui occorre
valutare la fattibilità, che prevede di reintestare al socio
Regione il patrimonio immobiliare. Proprio questo marchingegno a me
pare il gioco delle tre carte, perché ci sono proprietà che dalla
Regione passano alla Regione, nel frattempo sono al Casinò, ma
sostanzialmente quello che succede è che questa operazione potrebbe
costare alla Regione oltre 100 milioni tra la rinuncia al diritto
di Finaosta a riscuotere dei crediti e denaro nuovo da girare al
Casinò. È sicuramente un marchingegno di finanza creativo e chi lo
ha partorito ha indubbiamente una capacità in questo senso, ma noi
non ci sentiamo di condividerlo.
Non condividiamo neppure la filosofia che sta dietro a questo
nuovo piano, che è poi la filosofia che è emersa chiaramente:
quella del rilancio del Casinò, senza tenere conto che questo
Casinò è oggi sovradimensionato e deve attuare - lo avete detto
anche in vario modo - una cura dimagrante. Si prevedono invece
delle nuove sale, delle nuove
slot
, un incremento delle
attività, mentre, a nostro avviso, occorrerebbe andare nella
direzione opposta, perché è questo che impone la nuova realtà del
mercato del gioco. Si afferma nelle linee guida di questo piano che
il
core business
deve diventare in modo molto più netto e
marcato il settore della Casa da gioco, cedendo ad un'altra società
la parte alberghiera e congressuale. Noi abbiamo un'idea
completamente diversa, bisognerebbe invertire l'impostazione e fare
del complesso alberghiero il
core business
e del settore del
gioco un'appendice. Del resto, era questo il profilo con cui negli
anni Cinquanta era stato creato il Casinò, con una società che non
si chiamava a caso SITAV (Società Incremento Turistico Alberghiero
Valdostano) e non Casa da gioco.
L'impostazione della risoluzione, quindi, a mio avviso, è
sbagliata in prospettiva ed è sbagliata anche nell'impostazione
dell'intervento di salvataggio contingente: in prospettiva perché
ritengo che bisogna cambiare l'approccio di fondo, nell'immediato e
nel contingente perché non si tratta qui di dare ulteriori
finanziamenti ad un'azienda considerata in salute con soltanto
qualche problemino di liquidità finanziaria, ma forse di imboccare
un'altra strada, come ha anche scritto nella sua relazione il
professor Baldi: "
la strada dell'aiuto al salvataggio e alla
ristrutturazione di un'impresa in difficoltà, un aiuto da
notificare alla Commissione europea e finalizzato a superare il
regime transitorio fra la situazione attuale e una situazione nuova
e del tutto diversa che si potrebbe realizzare trovando delle altre
vie
". Anche qui occorre uno sforzo di creatività, oltre che di
responsabilità, secondo parametri e finalità ben definiti che
privilegino l'attività alberghiera e congressuale rispetto a quella
del gioco d'azzardo. Questa, a nostro avviso, è una delle strade
per fare del complesso di Saint-Vincent un'azienda che funzioni,
che attiri turisti dai Paesi extraeuropei e i congressisti
dall'Italia e dall'Europa, che produca degli utili e offra posti di
lavoro e occupazione. È chiaro che siamo su un percorso
completamente diverso da quello indicato dalla risoluzione, contro
la quale mi esprimerò.
Presidente -
La parola al Consigliere Testolin.
Testolin (UV) -
Parto da una riflessione che ho fatto
oggi prima di entrare in aula consiliare, alle 14:00, incontrando
due lavoratori del Casinò, che non conoscevo personalmente ma con i
quali mi sono fermato molto volentieri a scambiare due parole. Mi
dispiace solo che non ci sia, per problemi probabilmente di impegno
in assemblea, il collega Aggravi ma solo perché parlerò anche di
lui e non è mai bello parlare quando qualcuno è assente.
Un paio di considerazioni che partono dal fatto che sicuramente
la Casa da gioco ha vissuto dei momenti floridi, momenti che
probabilmente - è stato detto da molte parti - non si ripeteranno,
che si trova ad affrontare da un po' di tempo delle problematiche
serie e importanti che coinvolgono tutti, i lavoratori
in
primis
. Quello che mi sono permesso di esprimere ad alcuni
lavoratori - e lo rendo pubblico in questa circostanza - è un
passaggio di approccio alla problematica da parte di questo
Governo, in particolare di chi detiene il
dossier
e del
Presidente, che assolutamente non è stato un approccio corretto, è
stato un approccio, a mio avviso, superficiale, ricco di debolezze
purtroppo nel valutare e nell'analizzare tutta una serie di
situazioni:
in primis
quella di confrontarsi e collaborare
con l'Amministratore del Casinò per cercare di risolvere le
divergenze che c'erano. È un'affermazione che ho fatto poi anche
nel momento tecnico, ma è un'affermazione fondamentale: in
un'amministrazione ci saranno sempre dei problemi, delle situazioni
viste da angolature diverse, sulle quali bisognerà lavorare se si
vuole arrivare ad un obiettivo comune. In questo caso l'obiettivo
era assolutamente quello di dare delle risposte e di tracciare una
linea, che è sempre stata chiesta dall'opposizione in queste
settimane, dove vi assicuro abbiamo dedicato molto tempo, almeno
tanto quanto ne ha dedicato l'Assessore, ad analizzare tutta una
serie di cose.
Mi sono stupito oggi, quando l'Assessore ha preso buona nota di
cose che sapevamo noi Consiglieri, perché abbiamo assistito, ci
siamo confrontati per cinque ore la scorsa settimana o i primi
giorni di questa settimana con l'Amministratore delegato.
Situazioni che potevano essere chiarite veramente nel giro di un
giorno o due giorni, perché se ci si confronta e si ha voglia di
risolvere un problema e si conoscono le tempistiche che questo
problema richiede, si lavora in maniera diversa, invece - mi
permetto di richiamare anche i colleghi che mi hanno preceduto: i
colleghi Minelli e Mossa - è più semplice snocciolare tutta una
serie di circostanze che potrebbero essere alternative e
migliorative di una situazione e creare una situazione idilliaca. È
semplice non approcciarsi al problema quotidiano da risolvere e
cercare di trovare solo qualcosa che non va, quando poi bisogna
dare delle risposte, però bisogna calarsi nella realtà di tutti i
giorni. Come in qualsiasi cosa bisogna metterci dell'energia e
bisogna metterci soprattutto la voglia di volerle risolvere, e
questo è mancato, ma è mancato purtroppo... ed è questo che stona
in una maggioranza che voleva emarginare tutta una serie di
elementi perché di disturbo, con i quali non ha mai colloquiato,
perché si sentiva in grado e in assoluta autonomia di poter gestire
tutta una serie di problematiche. Purtroppo le problematiche vanno
conosciute, vanno conosciute le regole del gioco, vanno conosciuti
magari i percorsi che si sono fatti e, se non si conoscono,
bisognerebbe cercare di approfondirli e questo purtroppo avviene
anche su altri
dossier
, che non abbiamo avuto modo di
discutere, perché anche noi avevamo presentato delle istanze
diverse da quella del Casinò da analizzare, abbiamo presentato
delle situazioni e avremo modo di rappresentarle se sarete ancora
seduti a quei banchi e non avrete fatto altre scelte nel frattempo,
per significare come il tempo molte volte è denaro. Ci sono delle
situazioni che non possono aspettare due mesi per dare una
risposta, perché sennò poi l'agricoltura l'Assessore le delibere
non le può presentare, i lavori pubblici stanno fermi. Si fanno
scelte che devono avere delle conseguenze sul territorio. Se si
perdono dei treni, al di là che siano puntuali o un po' in ritardo,
poi non passano più.
Forse l'unica cosa positiva di oggi è che alla fine l'obiettivo
comune era quello di arrivare a dare una risposta che non è
definitiva, è un punto di partenza per dare una traccia di quello
che può essere un discorso sul quale giustamente c'è da
colloquiare, da confrontarsi. La verità in tasca non ce l'ha il
collega Gerandin, che molte volte traccia delle strade alternative
a quelle che magari vengono proposte, e lo dico solo perché oggi ha
fatto un po' da paciere, ma generalmente cerca di trovare sempre il
pelo nell'uovo anche quando le cose vanno bene, per cui bisogna
mettere da parte un po' queste presunzioni e cercare di trovare
delle soluzioni comuni. Oggi penso che nel complesso probabilmente,
da un punto di vista amministrativo, siamo e saremo in grado di
iniziare un percorso che dia qualche risultato, grazie a tutti.
In altri settori probabilmente siamo un po' in alto mare e mi
concentrerei... l'ha detto bene il collega Viérin nel suo
intervento che io ho seguito con attenzione perché ha riportato
molti passaggi che mi ero annotato e che vanno a identificare tutta
una serie di problematiche, che, purtroppo, sono state un po'
abbandonate in questo periodo, così com'è stato sottolineato anche
il discorso di CVA. Sono tematiche che devono avere un momento di
confronto per trovare la strada migliore da seguire, non per
partito preso.
Quello che riscontro invece da un punto di vista più politico è
un momento di grossa difficoltà di un'Amministrazione e di un
Governo che sinceramente non ha i numeri e non ha soprattutto non
dico la capacità, ma non ha la coerenza, non è coerente al suo
interno perché ci sono delle visioni diverse. Per certi versi,
questo momento molto particolare ha rilanciato qualcosa di
importante in molti autonomisti, credo che oggi la forza delle
posizioni autonomiste sia riemersa con importanza, con vigore e con
credibilità, perché in queste settimane ci siamo avvicinati a un
dossier
, che è nel cuore di tutti per poter essere risolto,
ma è anche un
dossier
che ci ha visti sovente su strade
diverse, strade diverse fino al momento però in cui si lavorava
tutti a modo proprio per trovare delle soluzioni. Qua le soluzioni
non ci sarebbero state senza delle prese di posizione forti per
convocare il Consiglio, per audire chi dovevamo audire, per
sollecitare anche dei confronti importanti. Quello che ne esce, da
un punto di vista politico, oltre evidentemente a una debolezza
strutturale che ho già sottolineato prima, da parte di alcune
figure apicali all'interno del Governo regionale e che anch'io
invito a fare delle riflessioni per verificare se ci siano altre
strade da perseguire per dare delle risposte più puntuali alla
nostra Regione, credo sia la presenza di un momento importante
soprattutto per l'Union Valdôtaine e l'Union Valdôtaine
Progressiste, che si sono espresse, hanno lavorato anche con
attenzione e si sono messe a disposizione in mattinata dando la
possibilità di iscrivere un nuovo punto all'ordine del giorno, un
nuovo punto molto importante. Anche lì la disattenzione è stata
clamorosa direi, non si può rischiare di sacrificare delle risorse
finanziarie, già scarse per la nostra Regione, a fronte di
un'inefficienza o di una disattenzione che non sarebbe
giustificabile neanche per dei neofiti della politica. Questo è il
dato positivo che ci portiamo a casa e che vogliamo spendere con
forza verso il territorio, perché, quando c'è da lavorare per dare
delle risposte e dare delle risposte alla Valle d'Aosta, le forze
autonomiste ci sono e cercano di ragionare con quella attenzione
che le ha caratterizzate nel tempo e che ha comunque permesso di
governare questa Regione, dando quei risultati che ci tengo a
sottolineare sono quelli conclamati dal bilancio approvato questa
mattina, che dà a questa Regione in questo momento una solidità
finanziaria e organizzativa invidiabile e che non vorremmo vedere
dissipata da delle disattenzioni, da una non capacità e da
un'inadeguatezza nel gestire la cosa pubblica.
Presidente -
La parola alla collega Pulz.
Pulz (IC) -
La risoluzione che stiamo per votare e che mi
trova assolutamente contraria prevede l'impegno della Giunta ad
approvare l'aggiornamento del piano industriale e della relativa
legge di finanziamento, facendo comunque ancora riferimento alla
restituzione al socio Regione del patrimonio immobiliare come
soluzione possibile agli enormi problemi del Casinò, anche se
l'avvocato Tersilla - lo abbiamo sentito questo pomeriggio - ha
dichiarato che la componente immobiliare è stata introdotta solo
per essere diligenti ed è stato reso meno rigido e vincolante
l'ultimo punto della risoluzione, che però non è stato escluso.
Da una lettura delle linee guida del piano aggiornato 2018/2021
con un occhio che, devo ammettere, non è propriamente esperto,
perché io frequento più facilmente tomi di storia e filosofia che
non relazioni tecniche, però ho almeno allenato logica e credo
anche un certo equilibrio, mi pare di poter affermare che tali
linee guida sarebbero, se approvate poi dal socio Regione, un
errore di cui peraltro non è facile cogliere adesso quale sarebbe
l'impatto già a medio termine. Mi incuriosisce il punto in cui si
parla dell'affitto degli immobili, che verrebbe pagato dalla
società Casino con il denaro messo a disposizione dal locatore
stesso (dalla Regione), il che sembra quanto meno una stranezza da
un punto di vista logico. Viene poi da chiedersi dove verrebbero
trovate le coperture finanziarie per fare fronte alle problematiche
relative alle eventuali contestazioni mosse per la faccenda ancora
aperta degli aiuti di Stato. Se quindi la società Casinò, mi pare
capire, dovrà restituire dei soldi alla Regione, lo farà con i
soldi della Regione stessa, interessi compresi, e qui mi pare che
ci sia nuovamente il sentore di contraddizione, almeno così direbbe
il grande Aristotele. Il rischio reale che mi preoccupa è che poi
la Regione si trovi a un certo punto a dover erogare alla fine ben
più di 6 milioni di euro, cifra che già di per sé mi pare
spaventosa.
L'unico punto abbastanza convincente delle linee guida, sebbene
senz'altro troppo generiche e da concordare con le organizzazioni
sindacali, che pazientemente ci seguono, è la necessaria
riorganizzazione dell'organigramma, che sarà senz'altro dolorosa,
ma inevitabile in un contesto che ha imbarcato, strapagandolo,
molto più personale del necessario per motivi clientelari, che non
si possono non denunciare ancora una volta con coraggio per il
rispetto della dignità di quanti - e mi pongo senz'altro tra questi
- il lavoro se lo sono conquistato con regolari e sudati concorsi
ottenendo spesso stipendi di molto inferiori alle reali
prestazioni. Ciò non significa che si possa affrontare la questione
licenziamenti e tagli a cuor leggero, soprattutto poi se dovessero
crearsi disparità di trattamento, come abbiamo già detto alcuni
giorni fa, tra i quadri dirigenziali e gli impiegati, che non
devono essere i capri espiatori non solo di quest'altissima fase di
tensione finanziaria per l'azienda Casinò, ma del fallimento di
un'intera classe politica a cui sempre più persone guardano,
purtroppo non a torto, con grande sospetto rinunciando sempre più
al diritto di voto. In ogni caso gli arzigogolati passaggi che ho
fin qui cercato di rievocare sono decisamente contraddittori. Il
problema è che qui dobbiamo uscire dal mondo della logica e andiamo
a incidere sulla pelle del socio Regione, ovvero sul denaro dei
cittadini valdostani spesso invocati nell'insana retorica da
costante campagna elettorale che si respira troppo in
quest'aula.
Come già sottolineato l'altro ieri, qui dentro vi sono delle
precise corresponsabilità per la situazione attuale, che risalgono
sia ad anni ormai lontani che anche all'oggi. Le forze che hanno
governato la Valle d'Aosta negli ultimi tre mesi: la Lega di
Salvini, MOUV', che oggi in parte si è data alla fuga, ALPE, Stella
Alpina-PNV, Rini, come abbiamo affermato fin dal primo giorno,
hanno arrogantemente puntato alla spartizione delle poltrone più
che non trovare accordi preliminari precisi in merito a
dossier
strategici come quello del Casinò, che erano già ben
stagliati all'orizzonte, illudendosi forse che i nodi non sarebbero
prestissimo tutti venuti al pettine, obbligandoci ad assistere oggi
a uno spettacolo spesso imbarazzante e anche indegno di
quest'Assemblea, soprattutto per questo bel rifinanziamento finale
che non so se è davvero frutto di responsabilità, come in molti
avete cercato di convincerci, ma che io mi chiedo quanto saprà
resistere ad altre tentazioni di tradimento. Dai Leghisti duri e
puri poi io mi sarei aspettata una dimostrazione di maggiore
personalità. Quei Leghisti duri e puri che fanno perfino il saluto
fascista, come abbiamo purtroppo potuto vedere durante la
sospensione da parte del Consigliere Manfrin per salutare
simpaticamente il collega di CasaPound in tribuna.
Mi sembra che oggi abbiamo assistito, visto che siamo in tema di
gioco, a una gigantesca partita a poker, dove l'Amministratore
unico Di Matteo ha rilanciato e alla fine la Lega ha lasciato, e
questo secondo il vecchio adagio - a me piaceva da giovanissima
giocare a poker, quindi me lo ricordo -: "quando a poker non sai
chi sia il pollo, è perché il pollo sei tu".
La risoluzione firmata anche dagli autonomisti, che avevano così
a cuore i destini della Valle d'Aosta da allearsi senza problemi
con la Lega di Salvini, sono ai miei occhi la conferma dei metodi
che hanno portato la Regione a far risucchiare in un enorme buco
nero milioni di euro dei cittadini per sostenere un'azienda che, se
un tempo creava senz'altro grandi ricchezze per la collettività, ha
finito ben presto per degenerare, producendo bieco clientelismo,
favoritismi ingiustificabili e ingiustizie sociali clamorose, a
fronte di stipendi inammissibili per la maggior parte delle
mansioni svolte presso il Casinò. Come dicevo due giorni fa - e
concludo perché siamo tutti stanchi - in questa triste vicenda
continua a mancare il protagonista principale: il futuro, quel
futuro che rischiamo di sottrarre ai giovani valdostani e alla
nostra comunità tutta, che si trova a dover vivere nuovamente, e
dopo solo tre mesi di vita di questo Governo, nell'incertezza o
proprio anche nell'assenza di prospettive politiche chiare,
convincenti e coerenti.
Presidente -
La parola al Consigliere Manfrin per fatto
personale.
Manfrin (LEGA VDA) -
Ero fuori e ho sentito
un'affermazione rivolta alla mia persona: spero di aver sentito
male. Se non ho sentito male, lei ha detto che io ho fatto un
saluto fascista dentro quest'aula; è corretto, Consigliera? A
questo punto io chiedo al Presidente Fosson se quest'aula era
ripresa e se si può confermare o smentire quello che la collega
Pulz dichiara e, se è così, farò le opportune valutazioni e vediamo
a quel punto chi aveva ragione e chi torto.
Presidente -
La parola alla Consigliera Pulz per fatto
personale.
Pulz (IC) -
Non ha sentito male, Consigliere Manfrin,
l'abbiamo vista in parecchi, era una fase di sospensione, non siamo
ciechi. Prenda i provvedimenti che vuole, se crede di minacciarmi,
si sbaglia di grosso!
Presidente -
La parola alla Consigliera Nasso.
Nasso (M5S) -
L'altro ieri e oggi abbiamo purtroppo
scritto una brutta pagina della politica valdostana. Mi viene per
somatizzare da dire che il video dell'Assessore e di Cognetta, mi
dispiace parlare degli assenti... ormai l'abbiamo lungamente
superato con tanto di clima da stadio e ammiccamenti vari; che
spesso quest'Assemblea sia - e perda quindi di valore - una tribuna
elettorale di continuo purtroppo ci siamo abituati
Ricapitolando abbiamo tolto lo spazio a tutte le iniziative
presenti all'ordine del giorno per affrontare il tema spinoso e
importante del Casinò ed è stato giusto farlo; i valdostani
meritano però che vengano rappresentate a dovere anche altre
tematiche. Noi siamo qui a rappresentare tutti i valdostani, non
solo i nostri amici, i nostri parenti, i nostri vicini di casa che
lavorano al Casinò e questo fa parte della responsabilità che ci
compete.
Mi piace sottolineare che in questo lavoro ogni giorno imparo
qualcosa e sono ad oggi una tirocinante, magari diventerò più brava
o no, il tempo ci darà delle risposte... accetto consigli e spunti
con i filtri che decido di mettere, ma quello che non accetto è
ricevere lezioni di vita, di democrazia, di moralità e di
trasparenza da chi ha fondato la propria carriera politica
basandola sull'esatto contrario.
Ora mi rivolgo a lei, Presidente Spelgatti: nel suo lapidario
intervento di mercoledì, perché oggi non ha proferito parola, ha
proposto all'ultimo una blanda soluzione che diceva di mettere a
fianco di Di Matteo o comunque si proponevano delle figure nuove,
nella fattispecie delle sue professoresse, quindi delle sue
conoscenze nella
governance
. Lei ha sicuramente sbagliato il
modus operandi
nel fare questo e di certo un processo di
cambiamento rispetto al passato l'abbiamo notato, perché quello che
lei ha fatto platealmente in quest'Assemblea lo si è sempre fatto
fuori da queste mura e le riconosco del coraggio. Come se non
bastasse, a criticare questa sua esternazione sono stati a sorpresa
alcuni Consiglieri che negli anni passati hanno messo qui e là dei
congiunti. Non ricordo il grado di parentela e non è questa la sede
per fare del pettegolezzo, ma a volte mi viene da dire: da che
pulpito viene la predica! E i valdostani non dimenticano.
Bisogna guardare anche l'altra faccia della medaglia se veniamo
alla faccenda del Casinò, che è poi quello di cui stiamo discutendo
da tante ore. È chiaro e deve essere chiaro a tutti che il Casinò
ha inquinato la politica e l'economia valdostana profondamente. È
una struttura che è stata - chissà se faccio bene a usare il
passato prossimo - serbatoio di finanziamenti illeciti ai partiti,
magari con soldi pubblici; è stata al centro del potere clientelare
per sistemare amici, parenti ed elettorato; detta in maniera più
forte e comunque con la definizione corretta: il Casinò è stato
sede di voto di scambio e non sono io a dirlo, è stata la
Magistratura. So che siamo stanchi, ma mi piace raccontare una
vicenda storica. Il Magistrato Bruno Caccia - non so se tutti in
quest'aula lo conoscono, ma invito ad andare a leggere la sua
storia - è stato assassinato nel 1983 poco dopo l'inizio della sua
indagine sul Casino de la Vallée. Dico questo perché, se dobbiamo
fare una cronistoria e una fotografia, non dobbiamo solo raccontare
una parte, la parte bella degli anni in cui si allestivano
addirittura
buvette
fuori dal Casinò per rifocillare ricchi
signori e dame in pelliccia in coda per entrare, raccontiamo anche
la parte oscura e passatemi questo termine un po' forte. Io non
sono d'accordo con la Consigliera Rini che prima ha detto: "il
Casinò è stato il fiore all'occhiello della nostra regione", il
fiore all'occhiello della nostra regione è stato semplicemente il
suo territorio e tutto ciò che ne deriva da esso ovviamente.
L'atteggiamento mi è sembrato in questo lungo dibattito,
soprattutto questa mattina, del "chi se ne importa, basta
salvarlo". Mi ripeto e chiedo scusa: noi siamo qui a prenderci
delle responsabilità verso tutte le valdostane e verso tutti i
valdostani, non ad accontentare una minima parte, questa è la
nostra responsabilità e io sento fortemente addosso questo
peso.
Non devono esserci lavoratori di serie A e di serie B, aziende
di serie A e di serie B e prima ho dato uno sguardo alle notizie di
oggi e ho visto la situazione dell'ex Feletti, anche lì ci sono dei
lavoratori. Vedremo poi l'atteggiamento.
Il Casinò deve essere un in più del nostro territorio e dobbiamo
dire che il modello del Casinò
tout court
è un modello di
gioco che non sta più né in piedi né in terra. Non è più
competitivo, è estemporaneo. Dobbiamo essere oggettivi, siamo nel
2018, il gioco d'azzardo è profondamente cambiato e, di
conseguenza, deve cambiare l'offerta e bisogna pensare a un
ridimensionamento e per i problemi occupazionali non ripeterò
quanto detto dal collega Mossa, dai colleghi di Impegno Civico e
dal collega Vesan l'altro ieri.
Prima durante l'audizione che abbiamo definito una Capigruppo
allargata, ma che di fatto poi è stata una maggioranza che si è
presa a mazzate e allargata per la prima ora, infatti i tecnici
semplicemente erano imbarazzati, poi dopo due ore è cominciata
l'audizione e io non ho personalmente fatto domande perché quello
che ho visto e sentito mi è bastato.
Io non lo so cosa si concluderà alla fine di questa lunga
giornata, ormai posso immaginare, ma comunque mi auguro per il
futuro che la grinta che vedo in alcuni colleghi, la voglia di
impiegare soldi pubblici in un'azienda, l'attitudine salvatrice, la
garanzia di fare bene per tutti sarà la stessa quando in quest'aula
si discuterà di iniziative riguardanti istruzione, sanità,
sicurezza, trasporti e altre tematiche importanti, che però forse
non valgono i voti che vale il Casinò.
Presidente -
La parola al Consigliere Bertschy.
Bertschy (UVP) -
Volevo fare un intervento di chiusura,
ma devo dire che gli ultimi interventi meritano alcune
sottolineature. Intanto li trovo poco rispettosi per quei colleghi
che, assumendosi delle responsabilità e ritenendo di assumersele in
maniera legittima, hanno scelto di sostenere un'azienda come
questa, piuttosto che altre scelte che li vedono comunque oggi a
giustificare le decisioni assunte. Credo quindi che anche inserirsi
in un'assemblea debba essere fatto con anche un po' di attenzione e
anche con un po' di umiltà, mi sembra sempre che si intervenga
dando lezioni a tutti e immaginando che si viva su un pianeta a
parte.
Io vengo dalla Bassa Valle, oggi ho parlato con una persona
della Feletti, ieri ho parlato con persone che dovevano andare al
Poliambulatorio. Vivo in Valle d'Aosta, parlo con le persone che vi
vivono, riesco a parlare dei problemi della Valle senza che nessuno
mi dica sempre che io devo parlare di quei cittadini che piacciono
a voi. I cittadini sono cittadini tutti: sono quelli che hanno
votato me, che hanno votato l'UVP, quelli che hanno votato lei e
che hanno votato i Cinque Stelle, quelli che hanno votato i
colleghi di Impegno Civico, come quelli che hanno votato la Lega.
Continuare a dividere i cittadini per contea non unisce i cittadini
e non crea sistema, dividerli per idee sì, però fare sempre la
pagella del cittadino che è più bravo quando vota qualcuno rispetto
a qualcun altro, no. Io credo che bisogna anche imparare un po' a
rispettare il lavoro che si cerca di fare e in questo senso dico:
ben arrivata la Lega al governo, perché sennò sarebbe qui a sparare
su quelli che oggi dovrebbero fare certe scelte. Voi vi potete
permettere di farlo, oggi siete lì, lo potete fare: a Roma non fate
più questo, cercate di trovare delle soluzioni. Se poi uno
attraverso una comunicazione minaccia dei dirigenti, quello va
bene; se qui oggi si fanno delle domande ai dirigenti, quello
diventa impegnativo e imbarazzante, quindi stiamo in
quest'Assemblea nella maniera giusta. Da un lato la Lega oggi forse
viene ridimensionata in un contesto di una discussione, ma cerca
anche di trovare una soluzione per dare una continuità ad
un'azienda che oggi, come dovremo fare domani per altre, ha creato
e speriamo possa creare prospettiva.
Oggi non abbiamo deciso e non abbiamo salvato nessuno, abbiamo
creato un indirizzo politico per provare a continuare a perseguire
quella che è stata una scelta nuova, sostanziosa dell'anno scorso
del piano industriale. Mancano ancora parecchi elementi per
riuscire a dire che il Casinò si salverà. Sicuramente dovremo
lavorare e dovrà lavorare il
management
per migliorare la
gestione delle sale, per far crescere quei ricavi che oggi non sono
ancora cresciuti, per dare quelle risposte ai lavoratori che più
volte sono stati sollecitati anche in questo anno, però la
decisione e la discussione di questa giornata ci portano a dire che
c'è ancora la volontà in maniera seria di fare dei percorsi per non
sprecare dei soldi, ma per impegnare dei soldi e provare a creare
sviluppo. Nessuno di noi vuole sprecare dei soldi e siamo tutti
pronti a sostenere - e il bilancio di quest'anno lo sta a
dimostrare - tutti quei settori di debolezza come quelli che hanno
citato i colleghi Nogara e Viérin, a partire dai cantieri
forestali.
Oggi io credo che si siano anche un po' delineate le posizioni
politiche in maniera anche abbastanza chiara. Si stanno costruendo
le sensibilità e le differenze, al di là delle prese di posizione
forti, anche a livello personale, su certi argomenti, però, se
questo Consiglio regionale dovrà cercare in futuro una stabilità e
una maggioranza, lo potrà fare solo attraverso la capacità di
essere più vicini a temi, progetti e idee. Le maggioranze si
costruiscono non a numeri - ci avete provato - ma si costruiscono
sulla base di quelle idee che, pur essendo differenti, ti mettono
in condizione poi di trovare dei punti di sintesi di mediazione. Il
primo tentativo è andato male, e oggi ne è stata una prova
evidente; credo che l'intelligenza di tutti sarà quella di mettersi
a capire come costruire qualcosa di solido, di stabile attraverso
la responsabilità di chi oggi ricopre dei ruoli da cui ci si
aspettano delle decisioni nei prossimi giorni.
La volontà del gruppo al quale appartengo è stata quella di
discutere, approfondire un tema, come dieci giorni fa abbiamo
discusso e approfondito il tema delle autostrade e come domani
discuteremo altri temi, come tutte le forze politiche. Si è cercato
di mediatizzare quest'attenzione verso l'azienda anche per
l'importanza che essa ha. Il tema di chi fa politica non può essere
diviso tra il bello e il brutto: chi fa politica si occupa dei
cittadini, di tutti i cittadini, di tutti i settori, di tutti i
problemi e cerca, attraverso le idee che ha dello sviluppo della
società, di dare le risposte per le quali vive la sua ideologia e
anche le sue idee in politica. Continuare a cercare di fare
campagna elettorale qui dentro semplicemente dicendo che qualcuno
si occupa solo di certi settori o di certe situazioni però lo
troviamo assolutamente sbagliato e anche sgradevole. Vedremo su
tanti temi se troveremo insieme dei punti di sintesi, noi ci
abbiamo provato anche lo scorso Consiglio regionale a tenere tutti
le posizioni ferme e poi, per forza di cose, da qualche parte
bisogna trovare dei punti di mediazione nell'interesse di tutti. Io
mi auguro che, dopo aver dato lezioni e pagelle, tutti saremo
capaci di pensare al cittadino, alla persona e di trovare delle
soluzioni, come le abbiamo trovate in questa fase, senza essere
ancora riusciti a chiudere il problema ma semplicemente avendo
trovato un percorso per provare a sostenerla.
Presidente -
La parola al Consigliere Vesan.
Vesan (M5S) -
Non risponderò al mio omonimo collega, che
anche lui viene dalla Bassa Valle e conosce bene la situazione del
Casinò; io ho vissuto 28 anni a Châtillon, conosco la zona e la
situazione. Faccio solo un piccolo esempio all'Assessore Nogara che
si è sorpreso per il fatto che non ci fossero gli albergatori di
Saint-Vincent tutti qui ad applaudire questo sistema di salvataggio
del Casinò. Gli albergatori di Saint-Vincent si trovano la
concorrenza della Regione che si è messa a fare l'albergatore; si
trovano delle Terme che faticano a decollare, perché hanno la
concorrenza dell'Amministrazione regionale, che si è messa a fare
il gestore delle s.p.a. e quindi le soluzioni che stiamo portando
avanti con questa riconversione della Casino e del Billia non sono
quelle che noi riteniamo le più opportune.
Per quello che riguarda la risoluzione dei problemi del Casinò,
della politica, della vita in generale, vi cito solo una frase che
è stata attribuita ad Albert Einstein: "
non puoi risolvere un
problema con lo stesso tipo di pensiero che hai usato per
crearlo
", è proprio un diverso modo di vedere le cose. Vi farò
un solo esempio di questo errato modo di pensare che è uscito in
quest'aula l'ultima volta da parte della collega Rini, ma tutti
quanti, tutti quelli della maggioranza e tutti quanti quelli della
chiamiamola opposizione unionista, non so se siete separati o se
siete di nuovo insieme... ebbene, tutti quanti avete citato quale
atout
, quale importante motivo per il quale dobbiamo
proseguire su questa strada i 15 milioni di gettito fiscale che
ogni anno il Casinò versa nelle casse dell'Amministrazione
regionale. Questo gettito fiscale da che cosa deriva? Il gettito
fiscale è difficile che derivi dai proventi del Casinò, perché è
legato tristemente a una situazione di passivo di bilancio che sta
andando avanti da più anni: il gettito fiscale è legato in buona
parte alle ritenute fiscali sul personale. È facile avere un
gettito fiscale alto quando abbiamo tantissimo personale e abbiamo
personale molto ben pagato.
Seguendo questa linea di pensiero, ci troviamo semplicemente a
portare avanti una soluzione che è: "raddoppiamo il personale e
paghiamolo di più", in questo modo il gettito fiscale del Casinò
nelle casse dell'Amministrazione regionale sarà ancora più ampio.
Non credo che questo risolverà il problema del Casinò e nemmeno
quello delle finanze regionali.
Entriamo nel merito della risoluzione. In questa risoluzione,
rispetto alla precedente versione, è stato aggiunto quest'ultimo
punto di premessa: "
tenuto conto degli elementi emersi nel corso
del confronto tenutosi in aula con i tecnici
"; forse io ero in
un'aula diversa dalla vostra e mi dispiace molto che qualcuno abbia
pensato di secretare questo confronto, perché, dal confronto dei
tecnici che erano tutti seduti in fila al posto della Giunta, ho
potuto verificare che spesso e volentieri non c'era nessun accordo
sulle soluzioni prospettate. Nessun accordo nemmeno su quella che
era la probabilità del bilancio e anche i pochi punti su cui c'era
accordo fra i tecnici regionali e i tecnici della
governance
del Casinò era per evidenziare delle criticità. Sulla scorta di
queste criticità che esistono, che esistono ancora, non c'è stato
nessun tipo di soluzione alle problematiche grazie all'incontro con
i tecnici tale da giustificare questa risoluzione. Allora vorrei
invece citare qualcun altro in quest'aula, il nostro patriarca: il
Consigliere Augusto Rollandin, che siede in quest'aula dal 1978,
adesso ho la barba molto bianca, quando lui si è seduto qui dentro,
non aveva nemmeno cominciato a crescermi. Il consigliere Rollandin
ha evidenziato un punto sostanziale di questa discussione e mi
spiace tanto che non siamo riusciti a farne tesoro - forse neanche
lui alla fine visto che intende appoggiare questa risoluzione -:
nel momento in cui ha evidenziato il problema legato alla votazione
nell'assemblea dei soci, ha ribadito che, siccome le soluzioni
dovevano essere maggiormente definite, ma che del margine e delle
prospettive per definirle meglio esistevano, ha chiesto
semplicemente sia alla
governance
che all'Assessore
competente di rinviare di qualche tempo, di qualche giorno, giusto
il tempo di approfondire le problematiche che sono uscite da parte
dei tecnici oggi, l'approvazione o la non approvazione del
bilancio. Di fronte a questa proposta sensatissima da parte del
Consigliere Rollandin, io ero convinto che saremmo andati avanti
proseguendo la discussione, coinvolgendo ulteriormente i tecnici e
arrivando a trovare una soluzione che servisse ad aiutare il
Casinò, ad aiutare la Valle d'Aosta e a aiutare i valdostani, ma
certo non mi aspettavo che, sentiti tutti i tecnici ed essendoci
tranquillizzati sul fatto che i libri in tribunale non andavano
oggi pomeriggio, siamo ancora qui a dire: "la soluzione non
l'abbiamo trovata ma la approviamo lo stesso".
Questa risoluzione non dà, secondo noi, una soluzione al
problema del Casinò, questa risoluzione impegna sia l'Assessore che
il Governo regionale a prendere una decisione questa sera stessa
quando abbiamo espressamente chiesto di rinviare l'assemblea dei
soci per poter approfondire meglio il problema. Sulla scorta di
queste osservazioni, io vorrei invitare tutti quanti i presenti
nell'aula, se almeno qualcuno ha capito quello che ho capito io
dalle discussioni che ci sono state, a non votare questa
risoluzione, che è quello che faremo noi.
Presidente -
La parola alla Consigliera Morelli.
Morelli (ALPE) -
È stata una giornata lunga e faticosa e
credo che, con tutte le sospensioni, i ritorni in aula e poi le
ulteriori sospensioni, chi ci ha seguito da casa forse non abbia
avuto proprio la possibilità di capire bene cos'è avvenuto oggi in
quest'aula. Io penso che sia avvenuto qualcosa di importante. Non
condivido i giudizi espressi dai colleghi dell'opposizione. La
crisi del Casinò di Saint-Vincent non è certamente l'unico problema
che affligge la Valle d'Aosta, di questo credo che siamo tutti
coscienti. Siamo consapevoli anche noi delle tante difficoltà che
vivono i nostri concittadini, delle tante difficoltà che attraversa
l'Amministrazione regionale un po' in tutti i settori, ma oggi
all'ordine del giorno c'era il tema del Casinò e chi si assume la
responsabilità di governare deve cercare delle soluzioni e il
nostro gruppo questo ha sempre cercato di farlo, anche per quanto
riguarda il Casinò. Si è cercata una soluzione che potesse dare un
futuro ad un'azienda che sicuramente riveste ancora un carattere
importante nella nostra regione.
Voglio ricordare l'audizione dei Sindaci dei Comuni di Châtillon
e di Saint-Vincent in IV Commissione, è stato fornito un dato: 8
milioni di ricadute sul territorio per le imprese del territorio.
Io credo che non siano da sottovalutare, al di là della Casa da
gioco e dei 600 dipendenti che quell'azienda occupa, delle 600
famiglie che da quella azienda traggono il loro sostentamento
(credo che tutti conosciamo dei dipendenti del Casinò). Voglio dire
chiaramente che per noi non si tratta di una questione
elettoralistica, proprio ALPE credo che, da questo punto di vista,
non sia coinvolta, ma siamo coinvolti dal fatto che in coscienza
bisogna trovare delle soluzioni ai problemi e in questo senso
abbiamo lavorato e ci siamo impegnati per far sì che ci fosse anche
il confronto di oggi, che si è rivelato un confronto utile,
sicuramente tardivo - sono d'accordo, andava fatto prima - ma
questo è un problema che sicuramente andrà affrontato. Si è
lavorato per trovare una soluzione nel solco della legalità, nel
solco della continuità aziendale e in conformità con una legge che
è stata approvata lo scorso anno, il cui percorso ha rivestito un
carattere di novità. È opportuno forse ricordare che quella legge
prevedeva un percorso di rilancio della gestione, di riduzione dei
costi, esplicitato attraverso un piano di ristrutturazione
aziendale che non è ancora giunto a conclusione, che necessita di
aggiornamenti indispensabili che ne migliorino l'efficacia. Per noi
quindi è necessario proseguire, perfezionando il percorso con la
riduzione dei costi (ancora necessaria), con il consolidamento di
un andamento positivo che ci è stato testimoniato qui anche oggi
dall'Amministratore unico, senza aggiungere un euro in più, non si
dica che succhiamo i soldi dalle tasche dei valdostani! Non ci sarà
un euro in più, anzi sono quasi certa che ci saranno degli euro in
meno rispetto a quelli previsti dalla legge dello scorso anno,
perché l'obiettivo è quello di far sì che quest'azienda possa
reggersi sulle sue gambe.
Sono d'accordo che il Casinò non ha più i fasti di un tempo, ed
è bene che sia così, probabilmente i tempi sono cambiati; sono
d'accordo sul fatto che quei territori debbano cercare anche nuove
identità e il rilancio economico non debba passare in modo limitato
e becero attraverso la Casa da gioco, ma quest'ultima continua a
rivestire un'importanza per la nostra regione. Oggi questo
Consiglio regionale
in extremis
, in modo trasversale, evita
un fallimento, non in senso metaforico, un fallimento vero; credo
che questo sia giusto sottolinearlo, riconoscerlo nel rispetto di
tutte le posizioni, ma in particolare per un apprezzamento nei
confronti dei colleghi che dall'opposizione condividono oggi questa
risoluzione.
In conclusione quindi tutto bene? Sicuramente no. I problemi
politici che sono stati sollevati da più parti esistono, bisogna
darne atto ai colleghi che lo hanno sottolineato, bisognerà
affrontarli con lucidità, perché la nostra Regione ha bisogno di un
governo stabile che sia in grado di programmare e dobbiamo
riconoscere che delle criticità esistono ma per oggi lasciatemi
concludere dicendo: "
à chaque jour suffit sa peine
".
Presidente -
La parola al Consigliere Distort.
Distort (LEGA VDA) -
Chiaramente dopo tutti gli
interventi è opportuno che ci sia l'intervento della Lega chiamata
in causa ed è bene che sia così perché un Consiglio si esprime con
equilibrio attraverso le sue forme e attraverso le sue forze. Vi
prometto che l'intervento sarà breve perché ormai sono le nove e
mezza passate e quindi intendo per tutti fare in modo che quanto
prima si concluda questa seduta, quindi il mio intervento come
rappresentante della Lega vuole semplicemente mettere in chiaro
alcuni elementi.
Prima di tutto, come componente della Lega e della maggioranza,
una semplice riflessione che non è onnicomprensiva, ma è
semplicemente esplicativa o perlomeno suggestiva della situazione
della maggioranza che è stata messa in evidenza in tanti interventi
giustamente. Personalmente io riconosco, dal punto di vista
esperienziale, dal punto di vista della mia formazione
intellettuale, che la crisi di per sé è neutra e penso che la
collega Pulz, che condivide con me la passione per la filosofia,
possa non solo essere d'accordo ma forse darmi insegnamenti, ma mi
interessa di più che sia d'accordo. È neutra di per sé la crisi e
come se ne esce? Che è positivo o negativo. In questo caso io metto
in campo una citazione di Nietzsche, secondo il quale quello che
non uccide rende più forte e questo assolutamente è un altro
elemento che mi fa ben pensare, quindi da oggi la situazione dovrà
svilupparsi sotto questi criteri.
Per quanto riguarda i criteri, io sono uno degli ultimi arrivati
in questo Consiglio quindi, da un lato, voglio esprimermi
sicuramente sottovoce perché non ho la competenza e l'esperienza
che avete voi, che si traduce in autorità che io riconosco e che
stimo di tanti di voi, ma, proprio perché sono uno degli ultimi
arrivati, mi porto dietro la dinamica di chi sta fuori, dei 130
mila valdostani che sono rimasti fuori da queste mura e per cui
tutti noi lavoriamo e mettiamo in atto i nostri ideali e le nostre
facoltà intellettuali. Proprio partecipando di questo spirito di
chi viene da fuori, mi permetto di dire che ho notato in tanti,
troppi interventi nella precedente seduta del Consiglio e nella
giornata di oggi un atteggiamento di critica distruttiva che non è
assolutamente costruttivo. Non voglio farvi la morale, non ho
assolutamente il titolo per farvela, lo dico tra
inter pares
mettendo a disposizione semplicemente il mio pensiero e la mia
posizione sotto il profilo della collaborazione. Io quindi oggi
devo dirlo non soltanto perché l'Assessore Aggravi è nostro
compagno di squadra della Lega, ma perché è il nostro Assessore e
oggi io ho assistito a troppi attacchi dedicati alla sua persona.
La critica funziona, personalmente io ritengo di essere una persona
assolutamente permeabile al concetto della fraterna
correctio
, ci credo, credo nella correzione, credo nella
critica e nel suo senso etimologico, che proviene dal giudicare,
dal giudizio proprio perché è quello che permette di crescere, però
lasciatemi dire - e lasciatemelo dire in modo costruttivo, lo dico
per lealtà, per lo spirito di appartenenza ad una forza politica di
cui fa parte l'Assessore Aggravi, ma ve lo dico anche con tutta
l'obiettività intellettuale di quello che è il criterio che mi
aspetto dentro questa sala -: io ho assistito a un accanimento, tra
l'altro, attraverso la strumentalizzazione del Casinò, e questo è
un fatto che indebolisce molto le posizioni, lasciatemelo dire.
Fortunatamente nella parte finale di questa giornata io ho seguito
con attenzione gli interventi e, tra l'altro, non so se sia un
caso, non se questa dimensione... se questo carisma autoritario
legato alla figura citata dal collega Vesan, che torno a citare...
ma ho notato dall'intervento del collega Rollandin che c'è stato un
abbandono quasi completo di questo accanimento verso l'Assessore,
verso il Governo, verso la Lega, verso la maggioranza. È stato sul
finale esattamente nella linea della critica, della critica
costruttiva. Ho poi apprezzato profondamente gli interventi
costruttivi che hanno guardato altri orizzonti e ovviamente ho
apprezzato anche gli interventi provenienti da forze politiche che
hanno posizioni molto chiare per quanto riguarda la situazione
della Casa da gioco. Con questo non voglio fare un elenco di
complimenti, perché non è questo l'obiettivo del mio intervento, ma
volevo far presente queste riflessioni e condividerle con voi.
In ultimo voglio dare una spiegazione, perché questo del Casinò
è un tema per me difficilissimo, com'è stato detto in altri
interventi, in quello della collega Minelli, che fa presente di non
essere a conoscenza delle strategie, di tutta una serie di apporti
conoscitivi relativi a come si opera in questa sala soprattutto su
questi argomenti e io ammetto la mia ignoranza, un'ignoranza che
comunque non mi impedisce di capire le macrodinamiche che stanno
dietro alle scelte.
Per quanto riguarda l'osservazione della collega Pulz che si
chiede dove sono finiti i Leghisti, ritengo di poter dire con le
mie parole - saranno migliori, più approfondite le parole
dell'Assessore perché più competenti - che lo spirito non è uno
spirito di resa, non è neanche uno spirito di abbandono di una
lotta, di un combattimento intanto perché la risoluzione è stata
comunque ridefinita attraverso degli emendamenti e delle
trasformazioni che l'hanno effettivamente resa coerente alla linea
che da tempo è portata avanti dall'Assessore Aggravi, con dei punti
che vengono contenuti e compresi, che sono delle
conditio sine
qua non
e quindi, sotto questo punto di vista, possiamo dire
che è il risultato non di un rifinanziamento finale. Bella
l'espressione, però non è questo: non è un rifinanziamento finale,
e non è neanche un cambiare idea, e apprezzo quello che ha detto la
collega Rini che sono le persone intelligenti che cambiano idea...
non è neanche un cambiamento di idea: è una sintesi, è un mettere
insieme degli elementi, dal punto di vista tecnico e politico per
mantenere coerenza su una posizione. Una posizione che ha alla base
un concetto importante, un concetto che abbiamo condiviso, che
condividiamo come forza politica: il concetto di responsabilità.
Poi che questo senso di responsabilità abbia passato l'esame di
tutte le persone presenti in quest'aula è altro discorso, ma che
noi abbiamo messo in campo un senso di responsabilità prendetelo
perlomeno come atto di fede. Questo senso di responsabilità che ci
ha permesso... che ci ha portato avanti, che ci ha costretti a
dire: "una posizione per forza di cose la dobbiamo prendere e
dobbiamo indirizzare ad arrivare per addivenire ad una soluzione
finale, perché altrimenti si va di fronte ad una situazione che non
è solo il fallimento del Casinò, ma è entrambe le situazioni".
Qualunque scenario si crei è uno scenario che crea problemi al
Casinò? No, alla Regione e quindi alla cittadinanza, alla nostra
comunità. È quindi il senso di responsabilità, non per dire: "con
questo noi salviamo il Casinò". No, con questo noi affronteremo il
tema fino all'ultimo, perché ci troviamo di fronte a questo dilemma
che, come dice la logica - e adesso so che susciterò qualche
sorriso perché userò un termine tecnico che nella logica si usa per
definire un certo tipo di dilemma -, è "cornuto", perché ci sono
due posizioni che si chiamano corni (da cui cornuto) ed entrambi i
corni, entrambe le premesse portano alla stessa conclusione: uno
stato di crisi per la Regione. Il nostro spirito è questo. "Lega,
lotta dura senza paura" è riprendere questo: fino in fondo portare
avanti la possibilità dal punto di vista tecnico di risolvere un
problema di crisi per la Regione.
Presidente -
La parola al Consigliere Daudry.
Daudry (UVP) -
Non era mia intenzione intervenire, però
il dibattito è andato in alcune direzioni che forse sono un po'
uscite dall'oggetto di discussione sulla Casa da gioco.
Innanzitutto dobbiamo dirci una cosa: la Valle d'Aosta è talmente
piccola che, per quanto riguarda i vari settori (Casinò,
Agricoltura, Sociale, Pubblica istruzione), può capitare a tutti di
avere dei parenti che si sono occupati di un settore piuttosto che
di un altro, ma non credo che le 35 persone che sono in quest'aula,
quando sono qui che operano per il bene di tutti i valdostani, si
fanno dei problemi da questo punto di vista, nel senso che siamo
qua tutti con onestà e con spirito di servizio, e queste cose
abbiamo avuto molte volte occasione di sottolinearle.
L'altro aspetto che ci interessa sottolineare è che sulla Casa
da gioco abbiamo visto due atteggiamenti diversi. Il nostro non era
sicuramente un accanimento nei confronti dell'Assessore, però
dobbiamo dirci che, se tanto lavoro non veniva fatto anche dai
gruppi di opposizione e all'interno di una parte della maggioranza,
non avremmo avuto delle commissioni assieme, non avremmo passato
tante ore ad ascoltare la
governance
, che sarà stato anche
tedioso, ma dobbiamo dirci che è stato anche necessario. Crediamo
che se non ci fosse stato questo intervento, l'Assessore nel
rappresentare il Governo se l'Assemblea fosse stata alle 14:00 come
era previsto... se non ci fosse stato tutto un percorso prima,
l'Assessore sarebbe andato oggi in Assemblea a votare il bilancio
con tutte le conseguenze che ne sarebbero derivate. Di questo ne
abbiamo parlato già lungamente dal 27 luglio, quando invece tutti
assieme avevamo approvato un impegno per andare nella continuità
aziendale ad esclusione dei Cinque Stelle e (allora non lo
sottolineammo) degli ospiti del MOUV', che ancora una volta sono
assenti. Credo che questo lavoro, questo merito alla parte
autonomista di quest'assise vada riconosciuto.
Noi abbiamo fatto questo lavoro perché dobbiamo uscire anche da
un dilemma: benissimo la Lavazza, benissimo la Feletti, tutto
quello che volete, ma il Casinò è una proprietà nostra, non è che
possiamo esimerci e dare delle patenti e dire: "non dovevamo
sostenerlo in passato" e, se qualcuno l'ha sostenuto, alzarsi per
dire: "ha sbagliato a sostenere", eccetera. Non possiamo neanche
continuare a sottolineare negativamente il percorso che è stato
intrapreso dal 2017, che è un'opera di risanamento. Come facciamo a
stupirci che il Consiglio regionale in passato abbia sostenuto la
Casa da gioco e dal 2017 in avanti lavori per risanarla? Quante
volte abbiamo detto: stiamo lavorando, stiamo cercando di dare il
nostro contributo affinché il Casinò possa camminare con le proprie
gambe, è questo che stiamo facendo. Poi abbiamo sentito in questi
giorni l'espressione "bancomat elettorale", ma noi, mettendo la
faccia per questo Casinò - io non c'ero prima, ma loro l'hanno
fatto - li abbiamo persi i voti, ma quale bancomat elettorale! Come
si fa ancora a sostenere delle posizioni così puerili? I voti, vi
assicuro, io arrivo da lì, i voti li hanno presi la Lega, anche i
Cinque Stelle, i voti dei lavoratori del Casinò che lavorano lì,
perché volevano da parte vostra un cambiamento anche verso di loro.
Noi quindi, senza enfatizzare troppo questo aspetto, siamo un po'
stanchi di sentirci sempre attaccati in questa direzione. È
assolutamente limitativo sostenere che il sostegno che viene dato è
esclusivamente a quegli scopi.
Un'azienda che ha come indotto quasi 800 persone che lavorano
crea nella nostra regione un'economia che è fondamentale e gli
stessi dipendenti, i fornitori, le persone che lavorano in questo
momento quello che stanno chiedendo a noi qui oggi non è nessun
regalo, non vogliono nessun regalo. Sono stati nell'ultimo periodo
disposti a fare dei sacrifici, sono ancora disposti a farli, ma
quello che ci stanno chiedendo, su cui non possiamo continuare a
fraintendere, è un'assunzione di responsabilità che... e qui è il
fallimento politico, secondo noi, evidente nel vostro gruppo di
maggioranza... non ci si poteva permettere di andare a chiudere
un'attività che, da questo punto di vista, è risaputo l'importanza
che ha. È una cosa che abbiamo ripetuto, abbiamo detto e abbiamo
stradetto! Non possiamo far finta di non vedere che, senza una
convergenza politica e responsabile anche da parte delle forze di
opposizione, non avrebbe avuto il risultato che la Valle d'Aosta e
che la comunità meritano. Questa cosa non possiamo permettere che
voi la sosteniate.
Presidente -
Non ci sono altri interventi, pertanto
chiudo la discussione generale. Nessuna replica da parte
dell'Assessore, passiamo alle dichiarazioni di voto. La parola al
Consigliere Chatrian.
Chatrian (ALPE) -
Vorrei fare due considerazioni dopo
l'ampio dibattito di questa sera, anche per sgomberare un po' il
campo a seguito di certe affermazioni fatte in aula.
Noi pensiamo che oggi, se non ci fosse stata questa presa di
posizione, probabilmente il rischio era altissimo di portare i
libri in Tribunale e dopo giornate pesanti... e su questo vorrei
principalmente ringraziare il collega Assessore Sammaritani che tra
ieri e oggi in maggioranza ha permesso a una parte di maggioranza
di poter fare dei passi avanti, di poter incontrare i tecnici,
perché c'erano delle difficoltà a far parlare i dirigenti regionali
con l'attuale azienda. Vorrei anche ringraziare il collega Gerandin
che ha voluto non solo rimanere in aula, ma firmare e sostenere
questa importante risoluzione.
Il tutto però parte da mercoledì, due giorni fa. Nessuno si è
innamorato del Casinò, colleghi, ma la criticità c'era e c'è
tuttora, questo Consiglio doveva dare un indirizzo entro oggi e
insieme al Capogruppo di Stella Alpina Marquis, insieme alla
collega Rini e grazie ai due gruppi dell'Union e dell'UVP, oggi
abbiamo avuto modo di poter discutere. Abbiamo iniziato la nostra
giornata alle sette in maggioranza dandoci un metodo di lavoro,
cercando di mettere insieme i pezzi, cercando di far parlare le
persone: è stato tutto molto difficile, però io penso che abbiamo
fatto un buon lavoro per la Valle d'Aosta, un buon lavoro
soprattutto per il domani, ma è solo l'inizio.
Altre due considerazioni. Collega Vesan, se ha bisogno di
qualche informazione, noi le faremo avere qualche elemento in più,
non dica però delle cose false, perché i valdostani ci stanno
ascoltando e se qualcuno dice o omette degli elementi importanti,
dice le bugie e le bugie hanno le gambe corte. Se vuole un
elemento: l'anno scorso - e non c'entrano nulla i dipendenti - la
Casa da gioco ha versato 6,3 milioni di euro, oltre a tutte le
tasse dei dipendenti. È un dato che le do, perché abbiamo un
contratto tra Regione e Casa da gioco.
La seconda considerazione. Vorrei sgomberare il campo, perché ho
sentito degli interventi che portano fuori strada la discussione.
Oggi, se questa risoluzione verrà approvata - e mi sembra che ci
siano tutte le condizioni -, non c'è nessun soldo in più pubblico
che viene erogato alla Casa da gioco. Collega Minelli e colleghi
che sono intervenuti, oggi nessun soldo pubblico viene deliberato,
viene stanziato oltre a quello che è stato deciso l'anno scorso nel
maggio 2017. Non esistono quindi buchi neri, non ci sono soldi in
più che vengono erogati alla Casa da gioco così tanto per erogare,
ma c'è una legge e c'è un piano. E chi ci sta ascoltando dice "ma
allora perché stiamo qui a discutere?". Stiamo qui a discutere
perché non è stata erogata la
tranche
al 31 luglio 2018 e,
dato che non è stata erogata, in questo momento l'azienda ha delle
grosse difficoltà legate alle tensioni finanziarie, ma non solo,
perché hanno causato tutta una serie di criticità, quindi nessun
buco nero. A monte c'è un piano, ma per poter eventualmente
sostenere con denari pubblici (che sono gli stessi che non sono
stati erogati), il piano deve essere aggiornato e ho sentito che
qualcuno ha detto: "le cose qui si fanno o dal punto di vista
elettorale, o perché nessuno controlla", non funziona così
l'amministrazione pubblica! Qualcuno ha parlato di buona politica e
di buona amministrazione, ma se vogliamo fare buona
amministrazione, prima si modificano le regole del gioco, quindi
prima si approvano degli atti, ma prima ci va un indirizzo di
natura politica che ad oggi non c'era. Oggi se questa risoluzione
sarà approvata, ci sarà un indirizzo di natura politica per poter
aggiornare il piano, ma nell'aggiornare il piano andremo a
modificare due, tre, quattro, cinque misure, la prima... e credo
sia importante dato che i valdostani ci stanno ascoltando... e
ognuno dovrà fare la sua parte... la riduzione del costo del
personale per prima e la seconda è legata alla ridefinizione del
debito di Finaosta.
Termino con un'ultima considerazione di natura politica. Come
dicevo prima, ringrazio il collega Gerandin, che è rimasto in aula
e che sosterrà questa risoluzione, ma oggi la maggioranza non c'è
più: questo è il dato politico. Oggi, grazie ai colleghi che ho
detto prima, grazie alla sintesi che si è trovata in giornata, si
dà una risposta a una criticità che ci stava scappando di mano, ma
oggi diamo solo una risposta da un punto di vista di indirizzo a
questa criticità. Domani, per quanto riguarda ALPE, sarà una nuova
giornata in cui le forze politiche dovranno mettersi in campo,
perché io penso che, nel momento in cui si decide di fare un
percorso insieme, oneri e onori, e se ci sono delle criticità,
bisogna avere il coraggio, la forza e la determinazione di
assumersi le proprie responsabilità sempre nell'interesse pubblico
e soprattutto avendo ben chiaro qual è l'obiettivo da raggiungere.
E noi qui siamo stati eletti per risolvere le criticità, trovare le
migliori soluzioni non solo per pochi, ma per tutta la comunità
valdostana.
Presidente -
La parola al collega Consigliere Vesan.
Vesan (M5S) -
Volevo parlare per fatto personale visto
che il Consigliere Chatrian mi tira in ballo accusandomi di
dichiarare falsità, ma io ho citato solo i 15 milioni di euro che
sono stati ripetutamente riportati come gettito. Capisco che ci
siano delle quote che non derivino da quelle che sono le ritenute
del personale, ma, se queste sono di 6,3 milioni, vuol dire che
quasi 9 milioni di quei 15 invece dipendono da quello di cui ho
parlato io. Mi sembra strano che non abbia accusato di dire falsità
anche tutti i suoi colleghi che invece hanno detto che i 15 milioni
erano un utile indispensabile.
Sempre legato alla questione personale, visto che continua a
tirarmi in ballo con accuse personali nei miei confronti e
addirittura nei confronti della mia famiglia, approfitto
dell'occasione per invitarla a querelare mio fratello visto che
l'altro ieri ha dichiarato di essere stato da lui minacciato.
Con questo spero di aver concluso il nostro rapporto personale
all'interno di questo Consiglio.
Presidente -
Non ci sono altri interventi per
dichiarazione di voto, pertanto metto in votazione la risoluzione.
La votazione è aperta. La votazione è chiusa. Comunico l'esito
della votazione:
Presenti: 33
Votanti           
: 32
Favorevoli: 26
Contrari: 6
Astenuti: 1 (Bertin)
Il Consiglio approva.
Con questo punto si conclude l'ordine del giorno, vi ringrazio e
vi auguro una buona serata.
---
La sessione straordinaria termina alle ore 22:10.
