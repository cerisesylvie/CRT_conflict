Classificazione
AMBIENTE
Stoccaggio e smaltimento rifiuti



Oggetto del Consiglio n. 1450 del 27 aprile 2022 - Resoconto
OGGETTO N. 1450/XVI - D.L. n. 50 e P.L. n. 45: "Approvazione
dell'aggiornamento del Piano regionale di gestione dei rifiuti per
il quinquennio 2022/2026".
Bertin (Presidente) -
Alla presenza di 34 Consiglieri
possiamo riprendere i lavori di questo pomeriggio del Consiglio
regionale. Siamo ancora in discussione generale dei punti n. 6 e n.
8 dell'ordine del giorno, vale a dire il testo della Commissione
che coordina il DL 50 e la PL 45 riferiti al piano rifiuti. Siamo
in discussione generale. Ha chiesto la parola il consigliere
Cretier, ne ha facoltà.
Cretier (FP-PD) -
Il lavoro in Commissione è stato
importante, lungo ma puntuale e per questo ringrazio gli uffici e
il personale del Consiglio per la puntualità della fornitura della
documentazione e nella predisposizione degli atti necessari.
Ringrazio anche, come avevano fatto i miei colleghi, i tecnici
dell'Assessorato competente e il dottor Tornavacca. Personalmente
mi sento di ringraziare anche i colleghi di Commissione, in
particolare il presidente Chatrian, che ha guidato le audizioni e
l'iter in Commissione.
Intanto vorrei precisare per chi ci ascolta che la DGR n.
7440/1995, a proposito di Chalamy, cita chiaramente che siamo in
presenza di una discarica di seconda categoria tipo A dei rifiuti
speciali inerti. Solo per essere corretti, per coloro che da sempre
la dichiaravano cava di estrazione, in questo caso si tratta di
discarica. Abbiamo affrontato un difficile livello di discussione
per la norma transitoria visto che il piano regionale di gestione
dei rifiuti ha un inizio e una scadenza naturale e, come si è
detto, è possibile la modifica in itinere.
Come Commissione abbiamo messo a confronto il DL 50 e la PL 45,
ci siamo confrontati con gli Enti locali, i comitati e i cittadini
poiché la tematica è un patrimonio di tutti e non di una singola
parte della cittadinanza o della politica. Certo che la soluzione
deve prendere in considerazione le migliorie possibili. La
popolazione, sia quella che giornalmente si impegna nella
differenziata che di quella che non ha a cuore il tema... sia
nell'immediato che per il futuro della propria porzione di
territorio che dal proprio Comune e dalla propria Regione... Tutto
questo condensato in un piano che non ricada con delle norme
impugnate, bisogna ricordare che i rifiuti sono delle merci e si
muovono in una situazione di libero mercato deciso dallo Stato con
sue norme che non possono essere prevaricate dalla Regione, per cui
abbiamo cercato di trovare delle soluzioni legislative guidati
dall'ufficio competente e dall'Avvocatura in un contesto che ha
preso in considerazione alcuni aspetti.
Le discariche comunali devono essere adeguate e autorizzate, ma
credo che si debba fare delle valutazioni locali o regionali come
proposto da qualche collega, partendo dalla volontà a continuare e
dare risposte, dando le possibilità di differenziare sulla base
della tipologia di materiali e alle piccole quantità prodotte da
artigiani e privati. Ci è stato riferito che in alcune di queste
discariche comunali si portano poche quintali di rifiuti ogni anno,
il fatto potrebbe essere risolto con dei semplici cassonetti di
raccolta. Certo, si dovrà sostenere economicamente la messa a norma
di quelle che saranno necessarie, sostenibili e utili; altre nel
raggio delle
Unités
potrebbero anche chiudere. Si tratta di
studiare i fabbisogni e la copertura del territorio, un confronto
sereno tra i Comuni e gli uffici per dettare delle scelte e delle
linee guida. Questo va nel senso delle parole espresse dal collega
Marquis sui trasporti; purtroppo, come ho già evidenziato altre
volte, la conformazione della Valle d'Aosta non è comunque
valutabile per una riduzione dei costi, purtroppo il
chilometraggio, come citato da altri colleghi, ci porta ad avere
spese enormi sui trasporti.
La discarica regionale non è eterna, ha un limite in questa
situazione di dieci anni ancora forse, questa è una domanda che ci
dobbiamo porre per il prossimo futuro. Non sono molti gli anni,
abbiamo fatto una scelta in passato innegabile ma i rifiuti li
produciamo in modo abnorme ma nessuno li vuole in casa o nei suoi
pressi.
Per quanto riguarda le tariffe di conferimento, non siamo ancora
alla tariffa puntuale, da una parte, chi è sensibile sul tema,
dall'altra, quelli negligenti per non usare altri termini; vero è
che anche il sistema produttivo, il convenzionamento e la
distribuzione - ma vale anche per gli aspetti sanitari - la fanno
da padrona e tornare indietro dalla strada intrapresa è difficile.
Qualcosa si sta facendo, il riuso generalizzato, riciclo specifico,
recupero e differenziazione per arrivare a un sistema integrato che
chiede delle scelte lungimiranti. Bisogna porre attenzione ai
controlli, le sanzioni al momento non si vogliono applicare,
necessariamente bisogna fare una corretta e continua informazione.
È necessario dare delle deleghe alle
Unités
, che, a loro
volta, devono aver tempo e personale, questo è stato anche citato
già da qualche collega e mettere in atto la riscossione finale
delle sanzioni, che è, al momento, una chimera.
Certo non si danno tutte le risposte necessarie alle tante
domande in questo piano e per la comprensione del tema - lo dico a
chi ci ascolta da casa - evidenzio quello che ha detto il dottor
Tornavacca della scuola Parco di Monza, che ha ben esemplificato le
competenze in carico a Regione e Stato. L'esempio che ha portato è
di un'attività industriale, dalla mensa degli operai e del
magazzino merci i materiali e prodotti sono destinati come rifiuti
domestici, questa situazione è in capo alla Regione, mentre gli
scarti della lavorazione industriale sono dei rifiuti speciali e
quindi l'imprenditore, volendo, li può trasportare e destinare
anche in altre Regioni italiane, valuta lui il costo dello
smaltimento e il trasporto e questo fatto è in capo allo Stato.
Spesso viene fatta una domanda a cui bisogna rispondere ai
cittadini: perché la Regione non si dota di efficienti impianti per
smaltire particolari rifiuti speciali? Semplicemente perché non è
il suo compito, il privato valuta la quantità e si giustifica degli
investimenti, vi faccio l'esempio fatto da Confindustria, altro
ente intervenuto in Commissione: un rotolo di guaina, isolante di
pochi metri, si è dovuto consegnare in Liguria, nemmeno in
Piemonte. Siamo di fronte ad aspetti economici che sono gestiti dal
settore privato. L'iniziativa non deve mancare che sa valutare
perfettamente i costi e i benefici, se investire oppure no. Siamo
davanti a un'attività imprenditoriale che può scegliere liberamente
dal mercato. Spesso bisogna fare delle scelte, ascoltando il volere
dei cittadini e dei comitati, ma nel rispetto delle leggi
regionali, statali e comunitarie. Viene presentato un piano
regionale di gestione dei rifiuti agile e modificabile, efficiente
e mirato.
Credo che l'iter abbia messo assieme e a confronto gli attori e
gli scenari reali, certo sono necessari maggiori controlli come
detto, siamo sia nella produzione che al conferimento, oltre che
nei luoghi deputati al conferimento che nel territorio troppo
spesso si vedono ancora abusi e malcostumi.
Alcuni colleghi come altri spesso citano la potenzialità della
tecnologia attuale ma anche di quella futura ancora da costruire ma
mi rimane impressa ancora in mente la sequenza dei nastri
trasportatori in cui il genere umano deve dividere manualmente
quello che gli altri soggetti del genere umano hanno mescolato:
materiali e rifiuti di varia derivazione e destinazione,
fregandosene altamente di impegnarsi un po' a beneficio di tutti e
del pianeta.
Molti passi sono stati fatti negli ultimi anni, ricordo che
provengo da una zona in cui nel 1975 ogni frazione aveva una bella
discarica a cielo aperto dove tutti riversavano qualsiasi materiale
senza controllo. Ora non esistono più o, meglio, sono state coperte
e sepolte. I rifiuti ora sono raccolti con dei costi e sono
destinati alla discarica regionale. Invito tutti i cittadini a
visitare il sito di Brissogne. Gli amministratori locali e alcune
scuole lo hanno già fatto.
La società Enval giusto ieri ha messo in piedi un'azione
informativa; invito tutti a vedere i cumuli e a ragionare su quello
che si può fare. La III Commissione ci ha provato, si poteva fare
di più forse sì forzando le norme, ma non è il caso in questo
momento rischiando impugnative ed eventuali sanzioni.
Presidente -
La parola alla consigliera Minelli, sempre
in discussione generale.
Minelli (PCP) -
Intervengo in discussione generale dopo
aver illustrato la relazione questa mattina perché il tema che il
Consiglio deve affrontare è sicuramente un tema di grande rilevanza
e riguarda una questione importante e complessa come la gestione
dei rifiuti, sia quelli urbani sia quelli di carattere industriale
o comunque definiti speciali. Occorre ricordare che ci troviamo a
operare in un momento in cui si sta cercando di realizzare una
svolta radicale per quello che riguarda i rifiuti, non certo
soltanto in Valle d'Aosta ma in tutta Italia e a livello europeo,
una rivoluzione nella gestione dei rifiuti. È un problema questo
che si è manifestato nella seconda metà del Novecento perché prima
i rifiuti non esistevano come quantità, se non in quantità del
tutto marginali, un problema che per decenni è stato gestito
praticando sostanzialmente due metodologie: il conferimento dei
rifiuti, sia urbani sia speciali, in discariche sempre più ampie,
sempre più grandi, e, per quanto riguarda i rifiuti urbani,
attraverso l'incenerimento. Così in Valle d'Aosta abbiamo visto
sorgere la montagna di Brissogne e abbiamo assistito anche al
tentativo di proporre un inceneritore con l'opzione
pirogassificatore che, com'è stato ricordato anche questa mattina,
è stata bocciata dal referendum popolare del 2012. Oggi si è
tornati a evocare la possibile alternativa dell'inceneritore
dicendo soprattutto che i costi forse avrebbero potuto essere
inferiori, non credo che sia così ma soprattutto non si può fare
soltanto una valutazione di ordine economico al contrario. Comunque
dal 2012, grazie al voto popolare e al fatto che la prospettiva era
di esaurimento in tempi brevi della discarica di Brissogne, anche
in Valle d'Aosta si è dovuto cambiare la strada, imboccarne
un'altra e puntare sulle tre "R", cioè sulla riduzione, sul riciclo
e sul riuso. Oggi si parla apertamente di una politica di gestione
dei rifiuti finalizzata all'obiettivo "Rifiuti zero".
Con l'aggiornamento del piano di gestione dei rifiuti del 2015,
quello che andiamo a modificare, un piano redatto dopo il
referendum del 2012, si è dovuto pianificare nella direzione della
riduzione della produzione dei rifiuti, più raccolta differenziata,
più recupero di materia, riorganizzazione del sistema di raccolta
dei rifiuti urbani. Tra le altre cose, attraverso la riduzione del
numero dei sub-ATO, e poi anche con la previsione di un impianto di
compostaggio.
Per quanto riguarda i rifiuti speciali, il piano del 2015 era
invece del tutto carente e lo abbiamo evidenziato più volte nel
corso dei lavori di Commissione. Gli obiettivi del piano del 2015
non sono stati raggiunti in modo soddisfacente, la riduzione della
produzione pro-capite dei rifiuti urbani non è proprio avvenuta, si
prevedeva di diminuire di 20-30 chilogrammi pro-capite e invece i
dati ci dicono che è aumentata di 40 chilogrammi a testa.
Per quello che riguarda la raccolta differenziata, il minimo di
legge che bisognava raggiungere era del 65 percento, noi siamo, e
il dato è preciso, al 64,53 percento di media, poi è vero che ci
sono delle
Unités
che hanno superato questa percentuale, ma
la media regionale è quella; l'impianto regionale di compostaggio
che si pensava non è poi stato pensato e non è stato realizzato. I
sub-ATO sono stati ridotti, ma ne sono rimasti comunque in piedi
cinque e, anche con le modifiche poi che ci sono state in itinere
della bozza che era stata presentata inizialmente del nuovo piano,
mi chiedo quando e addirittura "se" arriveremo all'ATO unico. Sono
dei risultati insoddisfacenti, questi della gestione dei rifiuti
urbani, ma ci sono risultati peggiori ancora nella gestione dei
rifiuti speciali.
Con i due bubboni di Pompiod e di Chalamy, che sono sorti come
discariche di inerti, ma in cui successivamente è stato autorizzato
lo sversamento di una serie incredibile di sostanze che di inerte
hanno soltanto il termine amministrativo con cui sono state
classificate, tanto che Pompiod era diventata una discarica che
accoglieva dei rifiuti speciali provenienti da varie parti
d'Italia. Ci è stato ricordato che i rifiuti sono delle merci, però
appunto i rifiuti di produzione regionale ben pochi e una grande
quantità provenienti dal resto del Paese, creando - lo sappiamo -
dei disagi e delle proteste che abbiamo ascoltato e che abbiamo
avuto modo di vedere tutti quanti. Poi abbiamo assistito al
fenomeno delle quasi quattordicimila firme della petizione popolare
nata per affermare che la Valle non è una discarica. In sintesi è
un panorama questo ben poco esaltante, un panorama con cui ci siamo
affacciati al secondo decennio degli anni Duemila. È in questo
contesto che si colloca la discussione di oggi in cui i temi
centrali sono due, a nostro avviso: il primo, come programmare,
attraverso l'aggiornamento del piano rifiuti e la legge che lo
accompagna una migliore gestione dei rifiuti urbani in modo da
poter camminare speditamente verso l'opzione rifiuti zero; il
secondo, come affrontare il problema delle discariche di rifiuti
speciali, in particolare quello delle due ferite aperte di Pompiod
e di Chalamy.
Noi abbiamo dato un giudizio negativo sul piano e sulla legge
che erano stati presentati dalla Giunta nel mese di dicembre. Un
giudizio negativo che riguardava sia la forma in cui si presentava
il piano - ricordo 911 pagine che raggruppavano sotto un indice
generale lavori e relazioni istruttorie con quello che invece
doveva essere il vero e proprio piano - sia la sostanza, con alcuni
punti deboli nella parte dei rifiuti urbani. Poi avevamo dato un
giudizio negativo per le gravi omissioni nella parte relativa ai
rifiuti speciali, un giudizio che riguardava anche il testo della
legge di accompagnamento costituita soltanto da una copertina che
non innovava nulla rispetto alla legge quadro del 2007 e non
prendeva nemmeno in considerazione le proposte che erano state
avanzate prima con la proposta di legge n. 15 e poi con la n.
45.
Del resto sottolineo e ricordo che i rilievi critici sul piano
non sono venuti certo soltanto da noi: il Celva sul DL n. 50 si era
astenuto e aveva proposto delle modifiche, vari Comuni, poi anche i
comitati e le associazioni, hanno inviato delle osservazioni e poi
anche successivamente delle contro-risposte, da novembre fino alle
scorse settimane. Per fortuna, in Commissione c'è stato un
confronto, un approfondimento, e riteniamo che qualche
miglioramento ci sia stato, e nei contenuti del piano e nella legge
di accompagnamento, però riteniamo che un passo in più si possa e
si debba ancora fare. Per questo abbiamo presentato degli
emendamenti che riguardano sia delle parti di piano, sia il testo
coordinato della legge.
Per quanto riguarda i volumi del piano, noi siamo fermamente
convinti che, nell'ambito dei rifiuti urbani, della gestione dei
rifiuti urbani, si debba essere più determinati nell'obiettivo di
arrivare a un Ato unico. Riteniamo poi che occorra essere più
incisivi sulla necessità della rapida introduzione della
tariffazione puntuale e sul monitoraggio, non soltanto dei rifiuti
urbani ma anche dei rifiuti speciali.
Riteniamo inoltre sbagliato come impostazione anche soltanto
prospettare l'idea di andare alla ricerca di una nuova discarica
regionale dei rifiuti urbani quando, se c'è l'intenzione di operare
bene e di raggiungere gli obiettivi di riduzione di riciclo e
riuso, dobbiamo considerare l'attuale discarica di Brissogne come
quella definitiva e unica, dato che l'obiettivo che il piano adotta
aderendo all'economia circolare e alle direttive europee è quello
che prevede il conferimento in discarica come qualche cosa di
assolutamente residuale.
Per quanto concerne invece i rifiuti speciali e in particolare
le due discariche che abbiamo più volte citato di Pompiod e di
Chalamy, come ho evidenziato questa mattina nella relazione, il
testo iniziale del piano nulla diceva su questo, c'era
un'omissione, eppure ai cittadini e anche a noi Consiglieri era
stato più volte detto che il tema sarebbe stato affrontato
nell'ambito dell'aggiornamento del piano. Nella nuova formulazione
del piano e nel testo di legge che sono appunto scaturiti dalla
Commissione ci sono, come ho detto, delle modificazioni positive,
ma, lo ripeto, ci vuole ancora un input, un passo avanti. Il nodo
da sciogliere - e qui bisogna essere chiari, bisogna essere onesti
- è se si vuole intervenire nel piano e nella legge per evidenziare
che le autorizzazioni già rilasciate per quelle due discariche lì
debbano essere oggetto di riesame e considerare i rinnovi a tutti
gli effetti delle nuove autorizzazioni, che devono seguire le nuove
normative e il nuovo piano, oppure se si vuole confermare queste
autorizzazioni nonostante i problemi che hanno determinato. A
nostro avviso, bisogna che il piano e la legge contengano delle
disposizioni in grado di consentire il riesame delle autorizzazioni
in essere alla luce delle norme imperative nel frattempo dettate
dalla legislazione italiana, in particolare il decreto legislativo
n. 121/2020, ma non solo, e dalla necessaria coerenza con la nuova
pianificazione regionale. Questo non è un problema giuridico, quel
nodo sulla possibilità di intervenire anche per le autorizzazioni
già in essere è stato sciolto dal comma 2 dell'articolo 5 del testo
coordinato, che già afferma il principio che le normative nazionali
devono trovare applicazione anche per le autorizzazioni già in
essere, quindi il principio in sé è già affermato, ma bisogna fare
un'integrazione, altrimenti la norma, a nostro avviso, rimane
monca.
Che cosa manca, secondo noi, ancora all'articolo 5? Manca
l'individuazione in legge di chi deve fare la verifica sulla
conformità delle autorizzazioni in essere con le norme imperative
nazionali e con la pianificazione regionale. Si dice in
quell'articolo, adesso, che la verifica va fatta, lo si afferma, ma
non si spiega chi, con quali tempi e con quali modalità la deve
fare. Nei lavori di Commissione avevamo proposto un emendamento per
dire che questa verifica poteva avvenire tramite una relazione che
doveva essere presentata dalle imprese titolari delle
autorizzazioni e poi verificata dalla struttura regionale
competente. Ci sono stati dei rilievi e delle opposizioni
procedurali a quest'impostazione, che abbiamo raccolto. Abbiamo
quindi ritirato l'emendamento e lo abbiamo proposto adesso con una
formulazione diversa in cui si dice che la struttura competente,
con l'ausilio di ARPA e con un adeguato lasso di tempo - abbiamo
parlato di centoventi giorni - provvederà all'elaborazione di una
relazione di verifica sulla conformità; una relazione da
trasmettere alla Giunta per gli opportuni atti da adottare sentita
la competente Commissione consiliare. È una formulazione che è
priva di controindicazioni giuridiche e che costituisce il logico
sviluppo e il completamento del comma 2 dell'attuale testo di
legge.
Abbiamo inoltre presentato altri emendamenti che vi sono stati
inoltrati ieri pomeriggio relativi ai volumi del piano, alla
gestione dei rifiuti urbani, a quella per le discariche per rifiuti
speciali e alle aree idonee e inidonee, degli emendamenti che hanno
una valenza prettamente politica e non tecnica, nel senso che
riguardano delle scelte che si possono fare o si decide di non fare
o addirittura di lasciare nell'indeterminatezza.
Gli stessi tecnici in Commissione hanno ammesso che ci sono
degli aspetti su cui la valutazione e la decisione spettano alla
parte politica e non a quella tecnica, hanno proprio detto
esplicitamente, e cito dal verbale del 22 marzo scorso le parole
dell'ingegnere responsabile della redazione del piano alle nostre
osservazioni; in particolare sulla questione della tariffazione
puntuale e dell'Ato unico, l'ingegner Tornavacca ha detto in
quell'occasione: "qui si tratta proprio di fare una scelta politica
e i tecnici a un certo punto devono fare un passo indietro e
lasciare che sia la politica a esprimere una decisione definitiva
in merito che può essere di un tipo o di un altro ovviamente".
Per quello che riguarda gli emendamenti, entrerò poi nel
dettaglio nel momento in cui ci arriveremo con l'esame
dell'articolato.
Evidentemente, per quello che riguarda il nostro voto finale
sulla legge e sul piano, per quanto riguarda appunto il voto finale
di PCP, che ha lavorato con convinzione e con impegno per
migliorare il testo, i volumi e la legge, esso dipenderà dalla
valutazione che verrà fatta quest'oggi anche sugli emendamenti che
esamineremo più tardi.
Presidente -
Altre richieste di intervento? Ha chiesto la
parola la consigliera Erika Guichardaz, ne ha facoltà.
Guichardaz E. (PCP) -
Il nuovo testo di legge relativo al
piano rifiuti che discutiamo oggi, come già evidenziato nel
dibattito, è ampliato e migliorato rispetto al disegno di legge n.
50, ha recepito in parte la nostra proposta di legge ma contiene
ancora alcune criticità...
Presidente -
Consiglieri, invito a ridurre il
chiacchiericcio di fondo. Prego Consigliera.
Guichardaz E. (PCP) -
...come PCP, è oltre un anno che
cerchiamo di dare risposte concrete, soprattutto sulla questione
dei rifiuti speciali, dapprima con la volontà a febbraio 2021 di
proporre un disegno di legge da parte dell'assessora Minelli in
Giunta, che non ha potuto concretizzarsi viste le resistenze che ci
sono state, ma poi anche numerose osservazioni puntuali al piano,
prima in sede di VAS e poi a quello scaricato dalla Giunta a
settembre, rendendosi conto dell'importante tematica e delle
criticità legate a una materia così tecnica, oltretutto il nostro
gruppo ha anche chiesto una consulenza proprio per affrontare i
temi in discussione in modo più puntuale e preciso. In questo
periodo inoltre abbiamo portato anche diverse iniziative in
Consiglio legate a questa tematica per far emergere alcune di
quelle criticità che andrò a evidenziare e che purtroppo
permangono. Abbiamo portato, ad esempio, le difficoltà emerse
rispetto al conferimento dei rifiuti per malati di Covid, la
questione dei rifiuti tessili, la mancanza dei dati aggiornati
rispetto ai rifiuti speciali nel piano, il sovradimensionamento di
alcuni impianti rispetto alle esigenze valdostane, nonché una
maggiore considerazione dei risultati relativi al piano 2015-2020
per utilizzarli più dettagliatamente per questa nuova
pianificazione. Questo impegnativo lavoro sicuramente è servito a
migliorare notevolmente il testo che oggi affrontiamo in aula e il
piano a esso allegato, e ci fa piacere che questo ci sia stato
riconosciuto da molti, ma soprattutto apprezziamo che diversi
contenuti delle nostre proposte siano stati ritenuti significativi
e siano stati inseriti nel testo, ad esempio, l'indicazione precisa
del quadro normativo di riferimento, l'inserimento della tabella
dei tributi per il conferimento dei rifiuti in discarica anche se
manteniamo delle perplessità rispetto ad alcune voci, l'impegno
entro sessanta giorni dall'entrata in vigore della legge per
approvare le norme tecniche di attuazione o l'esplicitazione del
principio, seppure in modo ancora troppo blando, dell'adeguamento
alle normative imperative anche per i procedimenti avviati e non
ancora conclusi.
Naturalmente ci sarebbe moltissimo altro da dire ma mi
concentrerò principalmente sul volume relativo ai rifiuti speciali
e alle discariche di Pompiod nel Comune di Aymavilles e Jovençan
perché purtroppo continuano a rimanere delle criticità, per questo
abbiamo riformulato degli emendamenti anche oggi da esaminare in
aula per cercare di dare le risposte che molti si aspettano e
incidere maggiormente per evitare le diffuse e motivate
preoccupazioni dei cittadini.
Quanto è avvenuto a Pompiod ha dimostrato che i cittadini
avevano ragione a temere e a denunciare gli arrivi dei camion
provenienti da fuori Valle in quanto i risultati delle analisi
effettuati, pur non dichiarando il danno ambientale conclamato,
hanno, ad esempio, evidenziato la presenza di amianto o fenoli,
rifiuti quindi che non potevano essere smaltiti in quella
discarica, come evidenziato nella perizia della Procura in cui si
legge anche di una carenza nella documentazione progettuale, nonché
di diversi aspetti che non rispettavano il decreto legislativo n.
36/2003 relativi alla barriera di confinamento ai sistemi di
contenimento e di abbattimenti delle polveri, al sistema di
monitoraggio delle acque sotterranee.
La nostra Regione è disseminata di cave che, finita la dinamica
estrattiva, sono rimaste come grandi buche o ferite sul territorio;
in alcuni casi, anziché bonificarle e riconvertirle, i proprietari
hanno pensato di trarvi nuovamente profitto riempiendole con
materiali estranei, in particolare i rifiuti. Ora, i vuoti
normativi devono essere colmati al più presto perché nel tempo ad
alcune discariche per rifiuti inerti sono state concesse tutte le
deroghe possibili anche per smaltire i rifiuti speciali non
pericolosi sulla carta ma egualmente inquinanti e da trattare con
molte cautele. Anche rispetto a questa situazione, la perizia della
Procura sulla discarica di Pompiod ci aiuta a capire. Per questa
ragione uno degli emendamenti che abbiamo presentato cerca di
evitare fotografie parziali di questa discarica. La discarica di
Pompiod risulta essere in Italia la prima per numero di tipologie
di rifiuti: centoventotto tipologie di rifiuti, di cui diciannove
in deroga per diciannove parametri e quarantacinque tra
polverulenti e potenzialmente polverulenti. Una discarica
individuata nel piano a volte come discarica per inerti, a volte
come discarica per rifiuti non pericolosi, a riprova della
confusione e della complessità dell'intera vicenda di Pompiod.
Viene riportata nel piano la delibera del 2016 che, oltre alla
non conformità di cui ho poc'anzi parlato, non risulta nemmeno
essere passata in procedura di VIA nonostante si prevedesse una
modifica sostanziale dell'impianto. Se uno non fosse a conoscenza
di tutto quello che è avvenuto, non conoscesse gli atti della
Procura e tutto quello che ci siamo detti oggi, basandosi
semplicemente sul piano, molto probabilmente non potrebbe capire la
situazione complessa di questa discarica.
Naturalmente sappiamo tutti bene che le discariche per inerti
sono più semplici da progettare, costruire e gestire delle
discariche per rifiuti industriali. Inoltre la gestione
post
operativa dura per le prime solo cinque anni rispetto ai trenta
richiesti per le discariche per rifiuti non pericolosi. Essendo poi
nata come una discarica per inerti, è stato possibile collocarla
nelle vicinanze di un SIC vicino a una zona di notevole interesse
agricolo di coltivazione della vite e soprattutto a meno di cento
metri dalle case. Purtroppo anche questa parte nel nuovo piano, con
l'attuale formulazione, non cambierà. I fattori escludenti sono
sempre e solo pensati per le nuove autorizzazioni e continuano a
essere ancora troppo permissivi e discrezionali. In particolar modo
per quanto concerne la distanza dalle abitazioni, dagli edifici
sensibili, dai fondi agricoli di qualità e dai corsi d'acqua,
ragion per cui abbiamo presentato anche su questo un apposito
emendamento.
Come evidenziato dalle Amministrazioni di Jovençan e Aymavilles
in audizione sulla discarica di Pompiod, nei mesi d'apertura non ci
sono stati conferimenti locali ma solo extra regionali e una
pianificazione regionale lungimirante dovrebbe quindi rispondere ai
principi di autosufficienza e prossimità e mettere a sistema gli
impianti integrando i cicli al fine di rispondere alle esigenze del
territorio ed evitare un'eccessiva discrezionalità. Questi due
principi, oltre a garantire la tutela della salute, rispondono
anche al problema delle ecomafie e dei reati ambientali come
evidenziato dal dottor. Pergolizzi, giornalista e curatore del
rapporto annuale sulle ecomafie per Legambiente.
Non volevo intervenire sulla parte dei rifiuti urbani perché
questa parte del piano è fatta molto meglio e si pone degli
obiettivi necessariamente ambiziosi perché deve colmare i ritardi
per il mancato raggiungimento degli obiettivi posti dal piano
precedente e che sono tra le cause principali degli aumenti delle
bollette, ma questo continuo richiamo avuto questa mattina rispetto
al pirogassificatore, come se questo non avesse dei costi e questo
non aumentasse le bollette, mi è sembrato molto fuori luogo. In
Commissione l'ingegner Tornavacca, proprio a seguito di una
considerazione del consigliere Distort, ha ben precisato con dati e
analisi quanto lo scenario scelto è il migliore e quanto non
sarebbe stato non solo dannoso ma anche antieconomico un
pirogassificatore. La tariffazione puntuale "pago per quanto di
indifferenziato produco" e un nuovo e unico ambito territoriale
sono gli aspetti e gli strumenti più efficaci, ma anche qui il
piano, purtroppo, è poco incisivo e si rimandano anche queste
scelte strategiche.
"A nostro giudizio - diceva Tornavacca in Commissione - la
scelta di non andare verso il pirogassificatore è ancora,
ribadisco, la scelta giusta. Stanti i quantitativi di rifiuti
prodotti, oggi in nessuna parte d'Europa si prende nemmeno in
ipotesi quella di dimensionare o realizzare un impianto di
incenerimento per trattare i rifiuti nelle quantità che servirebbe
trattare per la Regione autonoma Valle d'Aosta". Poi naturalmente
lui nel suo intervento ha portato molti esempi: la Regione
Lombardia, il Trentino Alto Adige, proprio a riconferma del fatto
che anche in queste Regioni la scelta di avere dei
pirogassificatori ha portato, ad esempio, per la Lombardia a dei
problemi visto che il quantitativo è molto diminuito rispetto ai
tempi in cui era stato progettato e visto che l'obiettivo è quello
di andare verso una riduzione sempre maggiore dei rifiuti, sotto
questo punto di vista, credo che le considerazioni di quest'oggi
meriterebbero, almeno per i Consiglieri che le hanno fatte, di
andare a riprendersi quell'audizione molto dettagliata e quella
risposta molto dettagliata dell'ingegner Tornavacca proprio su
questo aspetto. La colpa dell'aumento delle tariffe sta quindi nei
dieci anni persi dal referendum. Oltre a Tornavacca ci sono decine
di confronti tra territori omogenei con inceneritori con tariffa
puntuale.
Rispetto quindi alle considerazioni più volte emerse da alcuni
colleghi che parlano di politiche sinistre portate avanti da
ambientalisti o persone ideologiche, l'invito è ad aprire gli occhi
anche fuori dalla Valle d'Aosta e si accorgeranno che la zona
geografica che ha le tariffe più basse d'Italia e quella più
virtuosa è la Provincia di Treviso, che non mi sembra essere una
Provincia dichiaratamente di centro-sinistra. Il consorzio
Contarina, il cui Presidente più volte è venuto in Valle d'Aosta ed
è noto esponente di Forza Italia, molto probabilmente potrebbe,
sotto questo punto di vista, illuminare questi Consiglieri, proprio
perché circa vent'anni fa hanno abbandonato l'incenerimento e loro,
come potremmo prendere anche ad esempio la Val di Fiemme o altre
Regioni più simili a noi, hanno aumentato, dopo quella scelta, in
maniera notevole la raccolta differenziata.
Il nostro sistema è inefficace e inefficiente ed è per questo
che costa. Siamo passati da nove sistemi di raccolta diversi a
cinque per 130 mila abitanti; non si sfruttano le economie di scale
e alcune
Unités
pagano ancora purtroppo scelte del passato.
Si può capire che i Sindaci siano restii a mollare tutto questo
alla Regione ma credo che proprio il Consorzio di Contarina possa
in questo senso insegnare.
In conclusione quindi, nonostante il grande lavoro e il testo
migliorato, rimangono quelle criticità di cui ho parlato e che ho
voluto evidenziare e a cui cercheremo di porre rimedio presentando
degli emendamenti, non dimenticando mai che non ereditiamo la Terra
dai nostri genitori ma la prendiamo in prestito dai nostri
figli.
Presidente -
Siamo ancora in discussione generale. Se
qualcuno vuole intervenire, si prenoti. Se non vi sono richieste,
chiudo la discussione generale. La discussione generale è chiusa.
Per il Governo, la parola al presidente della Regione Lavevaz.
Lavevaz (UV) -
Credo che questa sia la chiusura di un
lavoro, com'è stato detto da tutti gli intervenuti, lungo,
complesso e, come ha osservato la collega Minelli, anche raro;
effettivamente è così. È stato fatto uno sforzo di sintesi
importante e non comune, una sintesi tra un DL, che è un DL di
approvazione di un documento di pianificazione e una o due proposte
di legge. Un lavoro complesso e articolato che ha avuto anche
un'accelerazione, come sappiamo, nel suo iter dovuto al fatto -
dico cose note - di dover anticipare l'attivazione della procedura
di VAS per le note questioni. Questo quindi ha rimandato in una
seconda fase, un lavoro più puntuale, da parte delle Commissioni,
lavoro che puntualmente è arrivato ed è stato un lavoro, com'è
stato detto, molto approfondito e molto dettagliato da parte di
tutti i gruppi, sia di maggioranza che di opposizione, quindi mi
associo anch'io ai ringraziamenti che sono già stati fatti un po'
da tutti, in particolare alle Commissioni, al Presidente delle
Commissioni, a tutti i tecnici e ovviamente a tutti voi.
Siamo partiti da un testo che ha visto l'aggiornamento della
pianificazione regionale con le nuove normative europee, in
particolare per quanto riguarda l'economia circolare e non solo e
le normative nazionali e non ripeto e non mi metto a elencare di
nuovo le novità che sono state molto bene enunciate già fin dalla
relazione iniziale. Le novità principali sono in buona sostanza per
sintetizzarle in tre punti: la qualità del rifiuto piuttosto che la
quantità come avveniva prima, il potenziamento del riuso e la
diminuzione dei rifiuti, che rimane come obiettivo fondamentale ma,
com'è stato detto, è un obiettivo che esula un po' dalle dinamiche
di una piccola Regione ma si lega a delle dinamiche molto più
articolate, più complesse e più generali. Il documento poi ha
giustamente tenuto conto delle osservazioni puntuali degli Enti
locali, Enti locali che sono in prima linea o l'ultimo anello della
catena, dipende da come vogliamo vederli, ma sono sostanzialmente
quelli che poi devono attuare gli obiettivi programmatici e di
pianificazione che nei vari piani vengono enunciati. Abbiamo
sentito le associazioni di categoria, i comitati e quello che ne
esce è un risultato, un lavoro di sintesi che ritengo di assoluto
valore, lo ritengo un buon risultato, un piano senza obiettivi
fantasiosi o poco realistici ma con obiettivi che sono calati sulla
nostra realtà che sono realizzabili seppur siamo di fronte a degli
obiettivi che sono comunque molto sfidanti. Com'è stato detto, la
gestione dei rifiuti è una materia molto complessa, molto
articolata, in divenire e che va sicuramente per questo affrontata
con serietà, con pragmatismo e sicuramente senza posizioni
ideologiche.
Personalmente ho avuto modo, al di là di questa piccola
esperienza come
interim
all'ambiente, di affrontare queste
tematiche in altri ruoli e più in prima linea, proprio rispetto a
queste nuove tematiche, quindi la necessità di dover giocare su
questo sottile equilibrio tra gli obiettivi da raggiungere, quindi
con le nuove richieste che già c'erano di individuazione puntuale
dell'utente, quantificare la quantità di rifiuto conferito,
eccetera, con la necessità di non aumentare i costi o di aumentarli
il meno possibile. Questa è una sfida molto complicata, com'è stato
sottolineato dai colleghi Marquis e Distort; questa è la vera sfida
ed è la vera difficoltà che c'è, ovviamente nella gestione dei
rifiuti in generale e quindi anche nella nostra gestione.
Ho apprezzato molto l'intervento del collega Testolin per le
considerazioni che ha fatto in maniera molto pragmatica e molto
puntuale perché credo che sia molto facile dire che i costi non
devono aumentare. Su questo ovviamente siamo tutti d'accordo, chi
non lo sarebbe, è ovvio che siamo tutti per non aumentare i costi o
possibilmente anche per ridurli, ma purtroppo i libri dei sogni
sono una cosa diversa da un piano di programmazione e gestione dei
rifiuti. Da questo punto di vista, c'è un grande sforzo da parte di
tutti sia a livello pianificatorio che a livello poi di messa in
campo delle iniziative da parte degli Enti locali.
Vengo a due considerazioni in replica a quanto è stato detto.
Rispetto a quanto detto dal collega Marquis, in realtà nel piano
qualche analisi di tipo economico c'è ed è anche credo fatta in
maniera abbastanza puntuale. In linea generale questo lo vediamo
dalle esperienze di altre Regioni, che sono più avanti rispetto a
noi, bisogna dirlo, rispetto alla gestione e agli obiettivi di
raccolta differenziata, è stata citata la Provincia di Treviso, che
è presa ad esempio spesso giustamente per questi obiettivi, si è
visto che, dopo un aumento iniziale in fase di prima applicazione,
i costi comunque tendono a ridursi.      
Questo a fronte di un servizio che deve essere ben organizzato e su
questo un'analisi c'è, mi sono preso gli appunti: nelle pagine da
264 a 270 del piano, c'è un'analisi puntuale da questo punto di
vista e poi a pagina 298 ci sono i costi sostenuti complessivamente
nel passato e anche l'evoluzione attesa per i prossimi anni, anche
con l'ipotesi di riuscire o meno ad abbattere i costi di
investimento con il recepimento o meno dei fondi del PNRR. Come
sapete, sono fondi di investimento importanti per i progetti che
abbiamo inserito.
Una considerazione di base che va fatta è che lo spirito, anche
in relazione alle difficoltà attuali, che sono proprio una
questione di questi mesi, . di reperire materia prima, l'ha
ricordato il collega Testolin... l'obiettivo è quello di sprecare
il meno possibile, quindi di recuperare la maggior parte di
materiale possibile. Questo vuol dire differenziare il più
possibile e soprattutto il meglio possibile: questa è la differenza
rispetto al passato. Questa credo che sia una questione non
soltanto di obiettivi che ci vengono imposti ma è anche una
questione etica, ambientale e direi proprio di tenuta del sistema
generale. Dire che la questione ambientale è legata soltanto ai
camion che circolano è una questione direi piuttosto riduttiva, la
questione è molto più complessa e articolata.
Il piano peraltro prevede anche delle questioni innovative,
chiamiamole
smart
se vogliamo, proprio per ottimizzare i
percorsi, al di là dell'utilizzo di mezzi a bassa emissione, che è
un obiettivo specificato nel piano, c'è la possibilità di
utilizzare dei mezzi che hanno due o quattro vasche sullo stesso
mezzo per evitare di fare più giri per raccogliere diverse
tipologie di materiale e anche, ad esempio, per le frazioni più
isolate si ipotizza un servizio a chiamata per minimizzare gli
spostamenti, quindi si andrà nelle frazioni isolate solo quando il
cassonetto o comunque il sistema è saturo.
Alcune questioni invece sollevate puntualmente dal collega
Distort: sui rifiuti speciali il piano prevede, come sottolineato,
lo sviluppo in qualche modo di un sistema circolare, un piano di
azione GPP come si dice, cioè di
Green Pubblic Procurement
,
cioè sviluppare una sorta di mercato in particolare che coinvolge
le Pubbliche Amministrazioni in modo da produrre meno rifiuti da
una parte e creare prodotti dai rifiuti e cercare, laddove è
possibile, di creare un mercato locale che possa assorbire come si
farà nel nostro caso con il compost che sarà prodotto dalla
raccolta differenziata dell'umido. Di questo ne abbiamo parlato, ci
sarà anche, ma questo riguarda più il servizio idrico, la
possibilità di recuperare i fanghi da depurazione con progetti
molto interessanti da questo punto di vista, ma questa è una
questione parallela.
Per quanto riguarda le discariche di inerti, il piano prevede
una riorganizzazione delle discariche comunali che hanno la
necessità di essere messe a norma, questo è un problema oggettivo e
importante. Va ricordato che il recupero ambientale - e vengo anche
ad alcune questioni poste dalla collega Guichardaz - cioè il
"tappare i buchi" è un obbligo, questo sia nella coltivazione della
cava, sia nelle cave dismesse.
Per quanto riguarda i rifiuti pericolosi, anche qua toccato in
maniera puntuale dal collega Distort, il problema di fondo è che
abbiamo, per fortuna, modeste quantità di produzione sul nostro
territorio che non giustificano, sia dal punto di vista tecnico che
dal punto di vista economico, la realizzazione di impianti
specifici perché poi i rifiuti pericolosi sono anche molto
specifici, nel senso che hanno bisogno di trattamenti speciali e
diventa difficile, impossibile anzi, fare un impianto che possa
trattare tutti i rifiuti allo stesso modo. Su questo, purtroppo,
non c'è una possibilità di gestione interna proprio per i nostri
piccoli numeri.
Un'ultima cosa che mi sono annotato rispetto a quanto detto dal
collega Distort è l'attuazione, quindi i passaggi successivi; il
piano prevede tutta una serie di documenti attuativi anche
importanti, in particolare prevede la redazione di norme tecniche
di attuazione che andranno poi nello specifico a declinare le
modalità sia operative riguardanti autorizzazioni, rinnovi,
eccetera.
Io credo che risulti fondamentale - e vengo ad alcune
considerazioni fatte dalla collega Minelli e dalla collega
Guichardaz - porre in essere, nella pianificazione e nella
realizzazione di un piano così importante, delle iniziative che
siano sostenibili da un lato ma che siano praticabili dall'altro,
senza però forzature inapplicabili o, peggio, iniziative che non
sono realizzabili o che non risolvono i problemi o addirittura ne
creano altri. Non voglio anticipare gli emendamenti ma li avete
citati voi nella relazione, poi i colleghi li avranno analizzati,
credo che siano emendamenti che non vadano tanto in questa
direzione.
Io non credo che si possa pianificare legiferando per risolvere
una questione puntuale, voi avete citato spesso le discariche di
Chalamy e di Pompiod, che oggettivamente sono una questione che è
stata sotto le attenzioni dell'Assessorato e non solo, anche del
Legislativo e dell'Avvocatura per cercare di trovare delle
soluzioni, io non credo che si possa immaginare di legiferare per
un problema puntuale creando un problema al resto del mondo, perché
questo è quello che si fa, perché se noi oggi approvassimo i vostri
emendamenti così come voi li avete previsti e proposti, andremmo
probabilmente sì a chiudere due discariche ma anche altre trenta
discariche sul territorio, discariche comunali peraltro, quindi con
un problema che oggettivamente c'è: quello della mancanza in questo
momento di discariche di inerti che c'è e ci sarà nel futuro. Io
credo che non è questione di essere sinistri o di considerazioni di
tipo politico, si tratta credo soltanto di buon senso. Credo che a
Treviso non avrebbero mai proposto degli emendamenti come quelli
che avete proposto voi, ma questo non perché noi non vogliamo
accontentare i comitati, però ci sono problemi più generali. Se per
accontentare i comitati facciamo un dispetto non solo ai Comuni ma
a tutta la Valle d'Aosta, perché poi ci ritroviamo senza discariche
di inerti, credo che questo non sia il modo corretto di affrontare
i problemi della Valle d'Aosta. Poi non voglio fare altre
considerazioni come ho fatto di recente, mi limito alla fotografia
della situazione e di quanto vuoi chiedete con questi
emendamenti.
Nel caso specifico, per quanto riguarda Pompiod e Chalamy,
peraltro si sta giungendo a delle soluzioni del problema in maniera
diversa, in maniera coordinata con i territori, coordinata con i
Comuni. Al di là di essere la soluzione anche di problemi che
verranno fuori da qua a breve - in realtà in parte ci sono già - di
mancanza di discariche di inerti, si andrà anche in modo armonioso
e, come dicevo prima, coordinato con i Comuni, a risolvere un
problema che oggettivamente esiste, però senza cavalcarlo in
maniera non corretta. Queste sono alcune considerazioni rispetto a
quanto è stato detto nel dibattito.
Chiudo ringraziando di nuovo tutti veramente, tecnici e tutti
quanti per questo lavoro lungo e complesso che è arrivato a una
conclusione direi nel modo corretto.
Presidente -
Altri? La parola al consigliere
Rollandin.
Rollandin (PA) -
La giornata...
Presidente -
In questa fase però non potrebbe
intervenire, se lo fa, interviene come dichiarazione di voto...
allora iniziamo con l'analisi del testo. Ricordo che il testo è
quello di Commissione che coordina il DL 50 e la PL 45. Iniziamo
con l'articolo n. 1. Mettiamo in votazione, la votazione è aperta.
La votazione è chiusa.
Presenti: 34
Votanti: 20
Favorevoli: 20
Astenuti:14 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Rollandin, Sammaritani,
Spelgatti)
L'articolo n. 1 è approvato.
Metto in votazione l'articolo n. 2... c'è un problema al
sistema... il sistema è stato riavviato. Posso mettere in votazione
l'articolo n. 2. La votazione è aperta. La votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Rollandin, Sammaritani,
Spelgatti)
L'articolo n. 2 è approvato.
Stesso risultato per l'articolo n. 3? L'articolo n. 3 è
approvato. Metto in votazione l'articolo n. 4. La votazione è
aperta. La votazione è chiusa.
Presenti: 34
Votanti: 18
Favorevoli: 18
Astenuti: 16 (Aggravi, Baccega, Brunod, Distort, Foudraz, Ganis,
Erika Guichardaz, Lavy, Manfrin, Marquis, Minelli, Perron, Planaz,
Rollandin, Sammaritani, Spelgatti)
L'articolo n. 4 è approvato.
All'articolo n. 5 c'è l'emendamento n. 1 credo di PCP. La parola
alla consigliera Minelli per l'illustrazione dell'emendamento.
Minelli (PCP) -
In parte ho già illustrato il senso di
questo emendamento che va a completare e a implementare l'articolo
di legge che è stato inserito. Il comma 2 dell'articolo 5 ha
chiarito che le norme imperative in materia di rifiuti sono da
applicare anche agli impianti già autorizzati. Noi proponiamo di
aggiungere il comma 3bis, che è un comma di natura organizzativa,
in cui si esplicita a chi viene affidato il compito di attivare
quella verifica che è stata prevista per legge, verifica sulla
conformità fra le autorizzazioni in essere e le norme statali
imperative e quelle risultanti dal nuovo... Presidente, abbia
pazienza, io se c'è un po' di silenzio riesco andare avanti,
altrimenti non ci riesco perché ho mal di testa...
Presidente -
Invito l'Aula a rispettare chi interviene e
fare silenzio.
Minelli (PCP) -
...dicevo che è un comma di natura
organizzativa in cui semplicemente si dice a chi viene affidato il
compito della verifica di conformità tra le autorizzazioni in
essere, le norme statali imperative e quelle risultanti dal nuovo
piano, poi anche i tempi e le modalità con cui ciò deve
avvenire.
Il presidente Lavevaz nel suo intervento precedente ha detto - e
penso che si riferisse in particolare a questo - che è un
emendamento non accoglibile, che altrove non sarebbe stato proposto
perché per andare a intervenire su due situazioni particolari si
rischia di mettere in difficoltà tutta la Regione per quello che
riguarda le discariche comunali.
Io evidenzio che l'emendamento propone due cose, nella parte
finale in particolare c'è scritto che la Giunta regionale, con sua
deliberazione e sentito il parere della Commissione consiliare
competente, approva la relazione che chiediamo venga effettuata
dalle strutture competenti in collaborazione con ARPA, una
relazione che deve verificare la conformità o meno delle
discariche, indicando i provvedimenti adottati o da adottare per
assicurare la necessaria conformità. Questo non significa, come lei
ha detto, la chiusura automatica delle discariche; è un comma che
prevede una cosa diversa: prevede che venga evidenziato chi fa cosa
e va a completare e a implementare l'articolo che avete
proposto.
Le discariche sono tante, sono oltre trenta, fare una verifica
in centoventi giorni della situazione e indicare i provvedimenti
che si dovrebbero adottare per mettere a posto, per rendere
conformi queste discariche non significa bloccare e andare a creare
problemi ulteriori, anche perché se nell'articolo di legge si dice
che le norme imperative devono essere applicate anche alle
autorizzazioni in essere, questo vuol dire che in qualche modo
bisogna verificare che sia così. Ma non dire chi, non dire in che
modo e in che tempi questo si va a fare, vuol dire lasciare un
articolo monco. Si enuncia un principio e non si dice come lo si
applica.
Il senso dell'emendamento è quello di andare a migliorare, a
rendere effettivo, a rendere efficace quello che c'è scritto nel
comma precedente.
Presidente -
Se non vi sono altri interventi, metto in
votazione l'emendamento all'articolo n. 5. La votazione è aperta.
La votazione è chiusa.
Presenti: 34
Votanti: 18
Favorevoli: 2
Contrari: 16
Astenuti: 16 (Aggravi, Bertin, Brunod, Cretier, Distort,
Foudraz, Ganis, Jean-Pierre Guichardaz, Lavy, Malacrinò, Manfrin,
Padovani, Perron, Planaz, Sammaritani, Spelgatti)
L'emendamento non è approvato.
Adesso metto in votazione l'articolo n. 5. La votazione è
aperta. La votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Rollandin, Sammaritani,
Spelgatti)
L'articolo n. 5 è approvato.
Metto in votazione l'articolo n. 6. La votazione è aperta. La
votazione è chiusa.
Presenti: 33
Votanti: 20
Favorevoli: 20
Astenuti: 13 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Sammaritani, Spelgatti)
L'articolo n. 6 è approvato.
A questo punto passiamo agli allegati, al nuovo allegato,
aggiornamento del piano rifiuti, sul quale vi sono diversi
emendamenti di PCP, a iniziare dall'emendamento n. 1 pagina 258 del
volume primo. Per l'illustrazione, ha chiesto la parola la
consigliera Minelli, ne ha facoltà.
Minelli (PCP) -
L'emendamento è soppressivo, si chiede di
eliminare la frase: "tale attività ricognitiva sarà comunque
avviata a partire dal 2026". Questa frase si riferisce alla
localizzazione di una nuova discarica per rifiuti urbani per una
riflessione da avviare a partire dal 2026. Nel piano ci sono alcune
affermazioni che risultano contraddittorie rispetto alla durata
dell'attuale discarica regionale di Brissogne. Un conto infatti è
se andranno in discarica 30 mila tonnellate all'anno come ora, un
altro conto è se ve ne andranno 8 mila o anche meno, com'è
obiettivo del nuovo piano che recepisce l'opzione nazionale europea
dei rifiuti zero. Lo scenario che nel piano si adotta per la
gestione dei rifiuti urbani è il n. 3, com'è stato evidenziato,
scenario che prevede ulteriori riduzioni nei conferimenti e che
allunga la durata della discarica di Brissogne ben oltre il 2026,
com'è stato anche sottolineato dai tecnici in audizione. La frase
di pagina 258 suggerisce invece, a nostro avviso, un'incertezza
circa questo obiettivo, può creare delle ambiguità e anche un
atteggiamento psicologico sbagliato nei confronti del conferimento
di rifiuti, quindi quello che chiediamo appunto è di toglierla.
Presidente -
Ci sono altri interventi? Non vedo
richieste, mettiamo in votazione l'emendamento n.. 1. La votazione
è aperta. La votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Rollandin, Sammaritani,
Spelgatti)
L'emendamento n. 1 è approvato.
Passiamo ora all'emendamento n. 2, sempre di PCP, a pagina 344
capitolo 14.3 del primo volume. Per l'illustrazione, ha chiesto la
parola la consigliera Minelli.
Minelli (PCP) -
L'emendamento riguarda la tariffazione
puntuale, in particolare le tempistiche. Dopo il punto della
tabella che recita: "riconoscimento utenze su tutto il territorio
regionale( entro il 2024)", che ricordo era già stata una richiesta
del CPEL che è stata accolta, chiediamo di aggiungere questo punto:
"attivazione su almeno l'80 percento del territorio regionale entro
il 31 dicembre 2025" e poi di sostituire il secondo punto che
recita: "attivazione - e si riferisce alla tariffazione puntuale
 - entro fine piano", chiediamo di sostituirlo con
"completamento - del raggiungimento della tariffazione puntuale -
entro il 2026".
Abbiamo già evidenziato durante i lavori di Commissione come
riteniamo importante fissare degli
step
cronologici precisi
per il raggiungimento dell'obiettivo finale, che non deve essere,
secondo noi, l'attivazione della tariffazione puntuale al termine
del periodo di pianificazione, bensì la piena realizzazione di
quest'obiettivo entro la scadenza. È per questo che proponiamo di
inserire appunto uno step e poi di essere molto precisi sulla
questione del completamento entro il 2026.
Presidente -
Se non vi sono altri interventi, metto in
votazione. La votazione è aperta. La votazione è chiusa.
Presenti: 34
Votanti: 3
Favorevoli: 2
Contrari: 1
Astenuti: 31 (Aggravi, Baccega, Barmasse, Bertin, Bertschy,
Brunod, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rosaire, Sammaritani, Sapinet, Spelgatti,
Testolin)
L'emendamento non è approvato.
Emendamento n. 3, sempre di PCP, a pagina 344, tabella 14, punto
4, volume primo. Per l'illustrazione, ha chiesto la parola la
consigliera Minelli, ne ha facoltà.
Minelli (PCP) -
L
'
emendamento si riferisce, come
ha detto, al punto 4 della stessa tabella che avevamo preso in
considerazione precedentemente e riguarda le tempistiche. Noi
chiediamo di eliminare la frase che c'è in questo momento nel
piano, che è diversa da quella che era stata presentata nella bozza
avviata a VAS, decisamente diversa. Ora c'è scritto: "assunzione
decisione di procedere o meno alla riorganizzazione - ovviamente
dell'ATO unico - entro fine piano". Noi chiediamo di inserire:
"definizione entro il 31 dicembre 2024 del percorso per arrivare a
un ATO unico e attivazione dell'ATO unico entro il 2026". La
modifica che è stata introdotta rispetto alla versione precedente
che avevamo visto a novembre, quando abbiamo fatto la VAS, è
peggiorativa perché nella sostanza che cosa fa? Rinvia l'entrata in
vigore dell'ATO unico a data da destinarsi. Infatti nella nuova
formulazione si prevede soltanto che, entro il 2026, si deciderà se
procedere o meno alla riorganizzazione, eliminando i sottoambiti.
Questo, a nostro avviso, rende l'azione del piano meno incisiva,
mantiene una disparità nelle modalità di raccolta e di gestione che
sono alla base del mancato raggiungimento degli obiettivi del piano
2015-2020. Questa formulazione... la decisione di andare in questa
direzione, tra l'altro, è in aperta contraddizione con quello che
si sta prospettando per quanto riguarda il servizio idrico
integrato per cui invece si prevede la realizzazione di un unico
ambito.
Sicuramente l'ATO unico è un obiettivo sfidante, complicato,
difficile, ma non va bene rimandarlo a chissà quando, perché non si
indica nemmeno che si raggiungerà a fine piano, si dice soltanto
che si verificherà a fine piano se farlo o meno, quindi andiamo
assolutamente oltre il 2026; optare per questa soluzione, a nostro
avviso, significa già rinunciare in partenza all'ATO unico.
Presidente -
Posso mettere in votazione l'emendamento n.
3? Non vedo richieste, lo metto in votazione. La votazione è
aperta. La votazione è chiusa.
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento n. 3 non è approvato.
Passiamo ora all'emendamento n. 4 a pagina 51 e a pagina 105 del
Volume II. Per l'illustrazione, ha chiesto la parola la consigliera
Minelli, ne ha facoltà.
Minelli (PCP) -
In questi tre mesi di lavoro e di analisi
dei quattro volumi del piano rifiuti, ma in particolare di questo
volume, abbiamo rilevato varie contraddizioni nelle pagine del
testo, alcune delle quali sono state superate con il lavoro di
Commissione, ma questa invece è rimasta ed è una delle più
macroscopiche che però evidenziano, secondo noi, in modo chiaro
quanto sia problematica e complicata la storia delle due
discariche, perché le parole hanno comunque un significato e un
peso e alle volte dicono anche più di quello che tanti ragionamenti
possono fare.
Le due discariche nascono come discariche per rifiuti speciali
inerti e come tali sono citate in alcune pagine del piano, per
esempio, alle pagine 38, 41 e 68 del volume II. Poi, lo sappiamo,
con dei discutibilissimi provvedimenti successivi, è stato
autorizzato il conferimento di una serie impressionante di CER che
le hanno in sostanza trasformate in discariche per rifiuti speciali
non pericolosi, e proprio come discariche per rifiuti speciali non
pericolosi sono identificate a pagina 51 e a pagina 105.
Il risultato è che chi legge questo volume, questo piano, non
può che provare una grande confusione, come peraltro succede anche
nella realtà. Noi abbiamo letto tutti i documenti, abbiamo
partecipato ai lavori della Commissione, abbiamo seguito l'iter per
tutti questi mesi, però sinceramente adesso che siamo al termine
del percorso e all'approvazione del nuovo piano, se qualcuno
all'uscita di qui mi chiedesse di dire chiaramente come queste
discariche sono considerate oggi nel piano regionale dei rifiuti
della Valle d'Aosta, e cioè se sono delle discariche per rifiuti
speciali inerti o per rifiuti speciali non pericolosi, io in tutta
coscienza non potrei dirlo perché nel testo sono identificate in
due modi diversi, nelle pagine che si susseguono sono identificate
con due espressioni diverse, che non sono poco significative,
vogliono dire che si parla di due discariche di tipologia
differente. L'ambiguità permane non solo nelle definizioni, ma
permane nella realtà, però nel piano così sono ed è motivo per cui
chiediamo di fare chiarezza e di definirle una volta per tutte per
quello che dovrebbero essere, cioè quello per cui sono state
autorizzate inizialmente e quindi delle discariche per inerti.
Presidente -
Se non ci sono interventi, metto in
votazione. La votazione è aperta. La votazione è chiusa.
Presenti: 34
Votanti: 21
Favorevoli: 20
Contrati: 1
Astenuti: 13 (Aggravi, Baccega, Brunod, Distort, Foudraz, Ganis,
Lavy, Manfrin, Marquis, Perron, Planaz, Sammaritani, Spelgatti)
L'emendamento è approvato.
Emendamento n. 5, sempre PCP, a pagina 102 dopo la tabella 54
del Volume II. Per l'illustrazione, la parola alla consigliera
Minelli.
Minelli (PCP) -
Chiediamo di inserire questa tabella dopo
la tabella 54, una tabella che è simile ma non uguale a quella
prevista nel volume I, laddove ci si riferisce al monitoraggio dei
rifiuti urbani perché riteniamo che sia assolutamente necessario
che ci siano delle tempistiche precise e definite anche per quanto
riguarda il monitoraggio dei rifiuti speciali, considerata
oltretutto la complessità di questi conferimenti.
Avevamo già presentato un emendamento simile in Commissione su
cui erano stati giustamente mossi dei rilievi in quanto la tabella
sui rifiuti urbani presentava alcune voci che non potevano essere
applicate
tout court
per gli speciali.
Quella che proponiamo è una tabella che chiede di effettuare due
monitoraggi completi, che sono quelli del 2024, rapporto intermedio
di attuazione, e quello del 2026, relazione finale di monitoraggio,
per tutti gli obiettivi che sono evidenziati nella tabella 54 e poi
soltanto 3
step
per gli indicatori che verranno ritenuti
prioritari.
Presidente -
Posso mettere in votazione? Metto in
votazione l'emendamento n. 5. La votazione è aperta. La votazione è
chiusa.
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani, Spelgatti)
L'emendamento n. 5 è approvato.
Emendamento n. 6, sempre di PCP, a pagina 119, allegato 2, e
pagina 122 allegato 3 del volume II. Per l'illustrazione, la parola
alla consigliera Minelli.
Minelli (PCP) -
L'emendamento è di tipo soppressivo, si
chiede di sopprimere sia l'allegato 2 che l'allegato 3 e
conseguentemente di apportare alla tabella n. 26 le opportune
modifiche di coordinamento; perché? L'allegato 2 conferma e avvalla
la delibera n. 909/2016, che autorizza le attività della discarica
di Pompiod con i relativi CER ammessi. L'allegato 3 invece conferma
la delibera n. 1381/2014, che autorizza la discarica di Chalamy con
l'elenco dei CER ammessi. In sede di Commissione sulla proposta di
stralcio di questi allegati sono state fatte delle osservazioni
tese a sostenere che il loro inserimento abbia semplicemente lo
scopo di fotografare in modo asettico - questa è stata
l'espressione utilizzata - la situazione di quello che è stato
autorizzato a Pompiod e a Chalamy.
Noi riteniamo che se l'intenzione era davvero questa, cioè
quella di fare una fotografia, la fotografia sia incompleta, in
quanto almeno per Pompiod occorreva allora inserire anche la
perizia della Procura che evidenzia le criticità della
deliberazione. Infatti la delibera n. 909/2016 è stata giudicata
non conforme alla normativa vigente da quella perizia del marzo
2020 da parte del consulente tecnico incaricato dalla Procura della
Repubblica di Aosta nell'ambito del procedimento 1567/2019. Non
sussiste - così ci è stato detto in Commissione - alcun obbligo di
inserimento delle delibere nel piano, non c'è un obbligo tecnico,
ed è la motivazione per cui ci sembra poco opportuno che delibere
di questo tipo, che hanno portato a una situazione che tutti
conosciamo come essere critica, ma soprattutto che vengono ritenute
in qualche modo problematiche da una perizia della Procura, non
debbano essere inserite nel piano e, di conseguenza, nella
legge.
Presidente -
Se non vi sono altre richieste di
intervento, metto in votazione l'emendamento n. 6. La votazione è
aperta. La votazione è chiusa.
Presenti: 35
Votanti: 3
Favorevoli: 2
Contrari: 1
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Jean-Pierre Guichardaz, Jordan, Lavevaz, Lavy, Malacrinò, Manfrin,
Marguerettaz, Marquis, Marzi, Padovani, Perron, Planaz, Restano,
Rollandin, Rosaire, Sammaritani, Sapinet, Spelgatti, Testolin)
L'emendamento n. 6 non è approvato.
Emendamento n. 7, sempre di PCP, a pagina 19 e a pagina 20 del
Volume IV. Per l'illustrazione, ha chiesto la parola la consigliera
Minelli, ne ha facoltà.
Minelli (PCP) -
Questo emendamento chiede per le due
tabelle che lei ha citato di pagina 19 e pagina 20, nella colonna
che è riferita ai fattori escludenti, di sopprimere l'inciso "nel
caso di nuove autorizzazioni". In queste due tabelle, che sono
relative alle aree per rifiuti speciali non pericolosi e per
rifiuti speciali pericolosi, è indicato come fattore escludente la
vicinanza alle abitazioni, anche quelle sparse; questo vincolo però
viene vanificato dall'inciso con cui si afferma che la disposizione
si applica soltanto alle nuove discariche. A noi pare una
contraddizione, perché per le nuove autorizzazioni esiste tutta una
normativa che è sopraggiunta negli anni che impone dei vincoli più
stringenti. Il problema riguarda invece proprio le discariche già
autorizzate per le quali sono sorti i problemi che ben conosciamo.
Noi riteniamo che non si possa pensare di tutelare la salute e il
territorio solo per quello che riguarda il nuovo, ciò che sarà da
qui in poi, ma anche per la situazione attuale. Ci viene spesso
detto, è stato evidenziato anche oggi, che intervenire su degli
impianti in essere può innescare dei meccanismi di ricorsi, di
contenziosi e quant'altro, ed è anche in parte condivisibile, nel
senso che noi non abbiamo mai chiesto in tutto questo tempo di
chiudere, di revocare delle concessioni di questo tipo, non
l'abbiamo mai fatto perché sappiamo che è una questione assai
complessa e delicata, però riteniamo che non si può preoccuparsi
principalmente o soltanto dei problemi legati ai ricorsi e ai
contenziosi, ma soprattutto alla tutela degli interessi pubblici,
siano essi degli interessi sanitari, ambientali, agricoli,
paesaggistici, eccetera.
Chiediamo di eliminare questo inciso, "nel caso di nuove
autorizzazioni", nella colonna dei fattori escludenti per queste
due tabelle che sono relative alle discariche per rifiuti speciali
non pericolosi e pericolosi.
Presidente -
Metto in votazione l'emendamento n. 7. La
votazione è aperta. La votazione è chiusa.
Presenti: 34
Votanti: 3
Favorevoli: 2
Contrari: 1
Astenuti: 31 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marzi, Padovani, Perron, Planaz, Restano,
Rollandin, Rosaire, Sammaritani, Sapinet, Spelgatti, Testolin)
L'emendamento n. 7 non è approvato.
Metto ora in votazione l'allegato aggiornato del piano rifiuti,
poi ci saranno le dichiarazioni di voto e poi il voto della legge
nel suo insieme. La votazione è aperta. La votazione è chiusa.
Presenti: 34
Votanti: 18
Favorevoli: 18
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'allegato è approvato.
Adesso, prima di approvare la legge nel suo insieme, se ci sono
delle dichiarazioni di voto, invito i Consiglieri a prenotarsi. Ha
chiesto la parola il consigliere Chatrian, ne ha facoltà.
Chatrian (AV-VdA Unie) -
Per confermare il voto
favorevole del nostro gruppo su questo difficile ma importante
provvedimento. Colgo l'occasione per ringraziare, a nome della
Commissione, tutti i funzionari e i dirigenti regionali che hanno
partecipato a integrare, rielaborare e a ricondire comunque i
passaggi importanti inseriti sia nei quattro volumi che nel DL 50 e
nella PL 45, che poi è sfociata in un nuovo testo coordinato da
parte della III Commissione.
A nome della Commissione, vorrei ringraziare i Commissari ma
soprattutto le forze politiche che hanno voluto intervenire e
accompagnare le modifiche fatte in questi quattro mesi, sono stati
quattro mesi interessanti, quattro mesi dove, come dicevo prima,
oltre a udire e ad ascoltare, il lavoro che è stato fatto è quello
che a domanda puntuale c'è stata una formale risposta puntuale
tecnica, quindi se era possibile dal punto di vista tecnico si è
inserita la modifica, se dal punto di vista tecnico non era
possibile, non è stata inserita e dove c'è stata anche la volontà
di trovare delle sintesi da un punto di vista politico con i
Sindaci, con le comunità, con il Celva e con tutti gli attori che
ci hanno fornito non solo le loro preoccupazioni ma i loro quesiti,
noi pensiamo che la rielaborazione che è stata fatta sia, per
quanto ci riguarda indubbiamente, un buon lavoro.
È normale che, nel momento in cui si affrontano determinati
argomenti, com'è stato detto da più parti, delicati e difficili,
dove si va a toccare con mano comunque il territorio, quel
territorio fragile come il nostro anche da un punto di vista
ambientale, è importante avere una visione, avere a cura il nostro
territorio, conoscere il nostro territorio per poter dare le giuste
risposte. Dall'altra parte nel dibattito anche di oggi in Consiglio
forse ogni tanto è semplice mettere in evidenza le criticità, i
problemi, un po' più difficile trovare le soluzioni e risolvere i
problemi. Penso che questa sia la parte più interessante, la parte
più sfidante, la parte che probabilmente ci ha dato la possibilità
di poter rielaborare il testo.
Un ultimo appunto sulla questione costi che è stata evocata da
qualche collega mettendo in evidenza la criticità. Su questo penso
che una risposta al quesito sia di natura tutta politica, nel senso
che l'approvazione di questo piano è ancora più rilevante e
necessaria in quanto costituirà una condizione necessaria per
l'accesso ai fondi europei della nuova programmazione dei bandi,
del PNRR. Cosa vuol dire? Vorrà dire che comunque ci sarà la
possibilità, se andremo ad accedere a questi finanziamenti, di
abbattere certi investimenti e certi costi.
Per quanto riguarda la seconda, invece sempre sulla questione
costi, sicuramente i costi dove la raccolta puntuale è stata
introdotta tendono a ridursi nella seconda fase nel momento in cui
la raccolta viene ben organizzata, ben studiata, ben pianificata e
soprattutto utilizzando anche delle nuove tecnologie in modo da
evitare certi costi e a ridurre, dove si può, vista anche la nostra
conformazione, cercando di contenere il più possibile i costi.
Grazie ancora a tutti quelli che hanno collaborato a redigere
questo piano, questo DL e un ringraziamento ancora a tutti quelli
che ci hanno sostenuto tecnicamente.
Presidente -
Ha chiesto la parola il consigliere
Padovani, ne ha facoltà.
Padovani (FP-PD) -
Non mi addentrerò in analisi sul
passato e su quanto i risultati passati di referendum o di azioni
politiche possono avere influito sui costi o meno della gestione
dei rifiuti. Mi limito a dire che a quei risultati, chi volente e
chi nolente, ci si deve adeguare e si devono adeguare le politiche
di gestione dei rifiuti.
Non mi addentrerò nemmeno nella questione della sostenibilità
economica e ambientale di questo piano perché è già stato ben
argomentato dal Presidente nella sua funzione di Assessore e dal
collega Chatrian in precedenza. Mi limiterò a dire che crisi
climatica e gestione dei rifiuti hanno uno stretto rapporto e
l'IPCC, il Foro scientifico formato nel 1988 dall'Organizzazione
Meteorologica Mondiale e il Programma delle Nazioni Unite per
l'Ambiente, ha riconosciuto che la gestione dei rifiuti è uno dei
tre settori con il maggior potenziale per ridurre l'aumento della
temperatura nei prossimi 10-20 anni. Tutti gli esperti dicono a
gran voce che non possiamo mantenere l'aumento della temperatura
globale al di sotto del grado e mezzo senza significative riduzioni
delle produzioni di rifiuti.
Il concetto fondamentale del nuovo piano di rifiuti oggi in
discussione in Consiglio è quello di economia circolare, un modello
cioè nel quale si incentivano ricondizionamento, riuso e riciclo
dei prodotti, allungandone il ciclo di vita in modo da ridurre i
rifiuti al minimo e questa è sicuramente la via per raggiungere
questo importante obiettivo. Se il vecchio piano puntava ad
aumentare la quota di raccolta differenziata, ora è necessario fare
un passo in più andando a lavorare in maniera incisiva non solo
sulla differenziazione corretta ma soprattutto sul riutilizzo,
rinnovo e riciclo dei materiali esistenti. Quello che normalmente
si considerava come rifiuto può essere trasformato in una risorsa;
i rifiuti residui possono così diventare prossimi allo zero.
Con questo sistema penso - e ci sono le prove anche nel mondo -
si creeranno sicuramente nuovi posti di lavoro. Serve insomma
accelerare quel cambiamento culturale che ha già iniziato a
prendere piede ma che ha bisogno di una spinta in più per
verificarsi. In questo senso l'introduzione finalmente della
tariffa puntuale dove ognuno paga per la quota di rifiuti
indifferenziati che produce può essere un incentivo - e lo sarà
sicuramente - importante.
Sulle discariche poi si sono provate a dare le risposte che le
leggi ci hanno consentito di dare e penso che quanto dichiarato
oggi dal Presidente sempre nella sua funzione di Assessore, cioè
che si sta provando a costruire una risposta insieme ai territori
interessati, penso alle discariche ovviamente di Chalamy e di
Pompiod, sia un fatto importante per tutta la comunità.
Per tutti questi motivi confermo il voto favorevole del mio
gruppo.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Le proposte che sono state fatte durante
questo pomeriggio sono il risultato di tutta un'analisi fatta a
livello di Commissioni competenti. Si è appena accennato al
discorso del pirogassificatore. Ora, come molti di noi
ricorderanno, il pirogassificatore è stato oggetto di una tendenza,
di una volontà di capire che cosa c'è, poi c'è stato un referendum
su cui non voglio esprimere altre "situazioni"... sappiamo tutti
com'è andata a finire. Voglio però ricordare che oggi nelle varie
indicazioni sul come, sul dove, quando, con quali riferimenti, con
quale difficoltà economica dovremo ancora assistere a una serie di
problematiche che progressivamente vengono a galla... io credo che
se non verrà fatto, proveremo a vedere quali... e come possono
essere meglio focalizzate le proposte che con il pirogassificatore,
nella sua
(incomprensibile)
iniziale, possono portare dei
benefici importanti. Non è un'invenzione, sappiamo che esistono e
che ci sono, quindi siccome oggi qui praticamente non se n'è
parlato, si è fatto un accenno, io credo che sarebbe importante
provare a vedere questo che cosa significa, con quali mezzi e
tenendo conto delle evoluzioni che di volta in volta sono in
progressione avvenute e che noi dobbiamo assolutamente
riprendere.
Presidente -
Altre dichiarazioni di voto? Ha chiesto la
parola la consigliera Minelli, ne ha facoltà.
Minelli (PCP) -
Al termine di questo lungo lavoro durato
mesi la nostra valutazione è duplice direi: da una parte, c'è
certamente soddisfazione perché, grazie a un lavoro approfondito a
cui abbiamo fattivamente contribuito, sulla parte dei rifiuti
speciali ci sono stati dei passi in avanti e ci sono adesso nella
legge alcuni aspetti che potranno essere utilizzati per evitare di
tornare al passato. Dall'altra parte però c'è sicuramente
rammarico, perché il cammino che è stato fatto è un cammino
incompiuto e bastava poco per concluderlo bene e dare ai cittadini
le risposte che aspettavano e che invece non sono arrivate in modo
adeguato e completo. In particolare il fatto che non si sia voluto
approvare l'emendamento relativo all'articolo 5 porta a pensare che
davvero quell'articolo contenga una dichiarazione di intenti, una
dichiarazione di principio, che però occorrerà assolutamente
monitorare affinché venga messa in atto, perché così com'è scritto
non porta sostanzialmente a una modificazione e a una chiarezza,
che era invece ciò di cui c'era assolutamente bisogno. Rammarico
poi anche perché le scelte coraggiose che erano state fatte per la
raccolta dei rifiuti urbani nella bozza di piano che era stata
avviata alla VAS, la prima, sono state "annacquate", rese meno
incisive, ciò che non porterà a lavorare con la necessaria
convinzione e con l'impegno che ci vorrebbe per raggiungere
l'obiettivo rifiuti zero e l'applicazione delle direttive europee,
come invece si sarebbe potuto fare.
Accogliamo con favore la decisione che c'è stata di approvare
tre degli emendamenti che abbiamo proposto, che non erano però
quelli più sfidanti, più stringenti, più significativi. È passato
un emendamento sulla questione della discarica di Brissogne, la
tabella sul monitoraggio anche per i rifiuti speciali e poi, e
questo è un po' più significativo, la questione della definizione
delle due discariche. L'auspicio è ora che quanto prima si arrivi
ai vari documenti attuativi, ma in particolare alla revisione
generale della legge n. 31/2007.
Il nostro voto nel complesso sarà un voto di astensione, nella
serena consapevolezza di aver fatto il possibile per contribuire
proficuamente a un miglioramento dei documenti all'interno del
lavoro consiliare, senza avere delle preclusioni ideologiche, tant'
è vero che, come ho evidenziato precedentemente, non abbiamo
presentato nessuna richiesta di revoca delle discariche, ma abbiamo
fatto tutto quello che era nelle nostre possibilità per chiedere
una loro maggiore e migliore regolamentazione. Alcune modifiche ci
sono state ma, a nostro avviso, non sufficienti a giustificare
un'approvazione.
Presidente -
Altre dichiarazioni di voto? Se non vi sono
altre dichiarazioni, metto in votazione la legge nel suo insieme.
La votazione è aperta. La votazione è chiusa.
Presenti: 34
Votanti: 18
Favorevoli: 18
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Marquis, Minelli,
Perron, Planaz, Rollandin, Sammaritani)
La legge è approvata.
