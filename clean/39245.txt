Classificazione
BILANCIO E CONTABILITA' REGIONALE



Oggetto del Consiglio n. 2518 del 14 dicembre 2016 - Resoconto
OGGETTO N. 2518/XIV - Continuazione della trattazione
congiunta dei disegni di legge n. 96 (Legge di stabilità regionale
per il triennio 2017/2019) e n. 97 (Bilancio di previsione per il
triennio 2017/2019). (Approvazione di quindici ordini del giorno.
Ritiro di un ordine del giorno)
Rosset (Presidente)
- Con 31 Consiglieri presenti
possiamo proseguire i lavori. Ordine del giorno n. 6, presentato da
ALPE, Gruppo Misto e Movimento Cinque Stelle. Ha chiesto la parola
la collega Certan, ne ha facoltà.
Certan (ALPE) -
È un ordine del giorno molto semplice e
tra le altre cose l'impegno l'avevamo anche condiviso con tutte le
forze quando abbiamo discusso la legge sulla Buona scuola il 28
luglio 2016. Lo riportiamo all'attenzione, perché riteniamo che sia
fondamentale avere per il prossimo anno scolastico un piano di
assunzioni del personale docente aggiornato e direi finalmente un
piano di assunzioni. Su questo il dibattito è stato già fatto
ampiamente a luglio, ci sono i resoconti che sicuramente sono
attuali, crediamo però che per il prossimo anno scolastico sia
importante, prima di poter fare altri tipi di valutazioni, avere un
piano di assunzioni nella scuola che le forze sindacali da diversi
anni chiedono.
Chiediamo nel secondo impegno, che era già quanto era stato
condiviso, che venga fatta una valutazione per "introdurre, a
partire dal prossimo anno scolastico 2017-2018, un contingente di
risorse di potenziamento delle competenze tecnologiche,
informatiche degli studenti della scuola secondaria di primo grado"
e attivare con l'Università una collaborazione, "un tirocinio
formativo attivo sul sostegno, a condizioni economiche favorevoli,
per dare risposte e alternative sul piano occupazionale al
personale docente".
Avevamo messo allora come data l'autunno 2016, capisco anche
che, per tutta una serie di motivazioni, ad inizio anno scolastico
sia anche difficile riuscire a predisporre quello. Crediamo che il
mese di gennaio possa essere un momento importante, anche perché in
quel periodo scadono anche le iscrizioni ed è possibile fare delle
valutazioni per un piano un po' più serio e approfondito.
Presidente -
Ha chiesto la parola l'Assessore Rini, ne ha
facoltà.
Rini (UV) -
Torniamo su un tema che abbiamo dibattuto
diverse volte in quest'aula, un tema che peraltro ci trova
allineati sugli obiettivi, sulla
ratio
, che sicuramente,
collega, l'ha portata a presentare quest'ordine del giorno.
Mi preme fare alcune precisazioni: innanzitutto per quanto
riguarda la richiesta di predisporre un piano di assunzioni. Non
torno ancora una volta sulla differenza che c'è tra la situazione
valdostana e quella presente sul resto del territorio, data da una
diversa allocazione delle risorse negli anni che è stata fatta e
che quindi ha portato sicuramente una situazione molto diversa
rispetto alla situazione presente sul territorio nazionale. Mi
preme però fare una brevissima premessa di ordine tecnico,
ricordando che il fabbisogno del personale docente, proprio per
l'anno scolastico 2017-2018, sarà soddisfatto innanzitutto con le
assunzioni a ruolo dei vincitori del concorso, che si è svolto
proprio quest'anno. Inoltre, a decorrere dal prossimo anno
scolastico saranno assegnati quei famosi - perché dibattuti più
volte - 36 nuovi posti alle scuole superiori con conseguente quindi
svuotamento delle GAE. Questo noi crediamo che sia un grande
risultato, così come le assunzioni che sono state fatte in
quest'anno, le immissioni a ruolo che sono state fatte
quest'anno.
Proprio sul piano di assunzioni mi sembra un termine che non
rispecchia correttamente quello che si intende fare, un percorso
che abbiamo avviato è un percorso serio, che abbiamo avviato
proprio con le forze sindacali, negli ultimi mesi ci sono stati
diversi incontri, nell'ultimo dei quali abbiamo parlato non solo
del recepimento degli adattamenti, quindi di come provare a
coinvolgere anche tutti gli insegnanti dopo che è passato ormai
qualche mese, proprio per cercare di captare i suggerimenti da chi
quotidianamente si trova a confrontarsi con le novità introdotte
dagli adattamenti stessi. In questa occasione ci siamo presi anche
l'impegno di rivederci al più presto proprio per trovare più che un
piano di assunzioni parlerei di un patto tra le parti, dove andiamo
a stabilire quali saranno i criteri e soprattutto dare quelle
certezze, quelle stabilità di continuare sulla strada portata
avanti negli ultimi anni proprio nel settore scolastico
occupazionale della Valle d'Aosta. Devo dire che c'è stato un
ottimo riscontro da parte delle forze sindacali, quindi io mi
prendo l'impegno...l'avevamo già fatto, forse con sfumature meno
precise, quindi meno nitide, quindi credo che questa sia una buona
occasione, le sedute ovviamente rimangono agli atti...l'impegno che
ci assumiamo - poi è un impegno formale che prendiamo - è al più
presto di poter portare a conclusione questo iter di contrattazione
con le parti sindacali per mettere proprio nero su bianco quello
che sarà il percorso occupazionale nella nostra Regione.
Per quanto riguarda il secondo punto, le istituzioni scolastiche
in realtà si stanno già adoperando nell'ambito della loro autonomia
interna funzionale per potenziare proprio le competenze
informatiche degli studenti. A decorrere da quest'anno, come già
avviene per le competenze linguistiche, le istituzioni scolastiche
riceveranno - e questa è una novità - un apposito finanziamento per
sottoporre agli studenti le certificazioni informatiche
riconosciute, quale, ad esempio, la patente europea del computer.
All'interno di tutto questo progetto andranno a trovare anche la
giusta collocazione quei soggetti di cui abbiamo parlato anche
durante la discussione della legge Buona scuola, abbiamo avuto modo
anche di ricordarlo durante l'ultima audizione, anche se in realtà
parlavamo di bilancio, ma è stata un'ottima occasione per tornare
anche su questo punto, quei soggetti che ricoprivano il ruolo di
docenti di tecnologia. All'interno di questo potenziamento delle
competenze informatiche quindi intendiamo portare avanti quel
percorso, ci eravamo presi il preciso impegno proprio durante
l'approvazione della legge di recepimento della Buona scuola.
Infine sul terzo punto, anche qui è in corso con l'Università
della Valle d'Aosta un fitto carteggio per l'individuazione del
fabbisogno dei posti sul sostegno, ai fini proprio di un tirocinio
formativo attivo. Sulla base delle stime effettuate dagli uffici
sul fabbisogno, si richiederà l'attivazione immediata del TFA alle
condizioni - anche qui non riapro tutta la discussione perché la
conosciamo bene - che andremo a chiedere sul pregresso proprio di
questa situazione, quindi ovviamente farà fede quello che abbiamo
già detto più volte che andremo a fare. Si richiederà quindi
l'attivazione di un TFA per la scuola primaria, per la scuola
secondaria di primo e di secondo grado. Nei prossimi giorni
trasmetteremo quindi all'Università il fabbisogno esatto e puntuale
dei posti.
Noi quindi ci asteniamo su quest'ordine del giorno perché
ovviamente non possiamo garantire una tempistica così breve. Non so
se è certo, non certo, ma credo che, quando diamo la parola,
dobbiamo essere certi poi di quello che facciamo. È un percorso che
stiamo già portando avanti, a dire la verità sul patto tra la
Soprintendenza, le forze sindacali, che rappresentano a pieno
titolo i lavoratori, è in corso già un dibattito proficuo, quindi
io mi sento di riconfermarle in questa sede la totale volontà di
andare in questa direzione per il bene unico ed esclusivo del mondo
della scuola tutta, quindi riconfermando la piena volontà di ciò
che le ho detto, ci asteniamo.
Presidente -
Ha chiesto la parola la collega Certan, ne
ha facoltà.
Certan (ALPE) -
Assessore Rini, io ogni tanto sono in
imbarazzo a rispondere, perché io apprezzo tutti gli impegni che ha
preso, il 28 luglio 2016 avevamo lo stesso ordine del giorno, la
stessa risoluzione, ho qua i documenti, meno male che abbiamo tutto
registrato, tutto documentato, perché ogni tanto dobbiamo andare a
ricercare anche noi per capire se stiamo vaneggiando, oppure
abbiamo ancora buona memoria e ci ricordiamo degli atti che
approviamo o che presentiamo. Questo atto è stato presentato quel
giorno e, di fronte agli stessi impegni che ha preso oggi e alla
sua richiesta di ritirare l'ordine del giorno, io lo ritirai
dicendo: "lei si è presa l'impegno per l'autunno di farlo,
benissimo, noi ritiriamo l'ordine del giorno". Oggi glielo
ripresentiamo esattamente
tel quel
, perché le ho ricopiate
io le domande che avevamo fatto l'altro giorno, ho ricopiato io
stessa tel quel i punti sui quali lei si è presa l'impegno a luglio
di farlo entro l'autunno 2016, oggi siamo alla fine dell'autunno, è
vero che non siamo ancora in inverno, ma siamo a dicembre, noi le
chiediamo a gennaio: se non va bene, possiamo mettere marzo, metta
lei una data, l'importante è che questo piano di assunzioni venga
fatto.
A me piace anche che lei giochi con le parole, però il piano di
assunzioni dei docenti non è una cosa facoltativa. Fra le altre
cose intervenne in quell'occasione anche l'Assessore Donzel che ci
rassicurò per quanto riguardava le politiche del lavoro che per il
piano di assunzioni c'era un lavoro in comune da fare e noi
ritirammo l'ordine del giorno proprio in virtù del fatto che c'era
stato questo impegno. Ora, si può giocare con le parole, però credo
che alcune posizioni, alcuni impegni non è che si possano prendere
e tranquillamente bellamente deviare dicendo: "ah, invece di un
piano di assunzioni, siccome in Valle d'Aosta abbiamo una
situazione molto diversa dal nazionale, lo chiameremo patto".
Non è che ci stiamo prendendo in giro, stiamo parlando di piani
di assunzione di organici; credo che dopo un paio di anni in cui
milita al quinto piano, abbia capito anche che gli organici non
sono una banalità: dagli organici dipende la vita lavorativa, la
vita in generale di molte persone. Non è che possiamo continuare a
giocare dicendo: "ah, lo chiameremo patto, coinvolgeremo gli
insegnanti". Una bella novità visto che la Buona scuola è stata
fatta quasi senza coinvolgere gli insegnanti, siamo proprio
contenti che finalmente lei dica: "coinvolgeremo anche gli
insegnanti".
Va benissimo che venga fatto il fabbisogno tenendo conto delle
assunzioni a ruolo, lo sappiamo che è in corso un concorso, tant'è
che le diciamo: gennaio 2017, finito il concorso, ci sono i ruoli?
Ci sono i posti assegnati? Ci sono i vincitori di concorso?
Riusciamo a fare un piano di assunzioni un po' più determinato? Non
lo so. Veramente io mi chiedo se si gioca con le parole, o se è un
fatto personale, perché ce lo dica: se la disturba il fatto che
l'ho presentato io, la prossima volta lo faremo presentare al
Capogruppo Chatrian, così magari finalmente si prenderà l'impegno
con lui e forse lo porterà a termine, non lo so. Proviamo? Io lo
ritiro e il prossimo Consiglio glielo ripresento...
(interruzione dell'Assessore Rini, fuori microfono)
...io sono molto seria e chiedo la stessa serietà a lei. Ripeto:
vi siete assunti l'impegno, lei e l'Assessore Donzel, entro
l'autunno a portare a termine questi punti, esattamente gli stessi.
L'abbiamo ritirato, come facciamo ogni tanto, credendo che la
parola abbia ancora un senso. A noi non interessa il piano aperto
con i sindacati, lei mi dica solo se, entro gennaio, riesce a
chiudere il tavolo con i sindacati e a fare un piano. Vuole che
spostiamo la data a febbraio, marzo, aprile, maggio, giugno? Ce lo
dica. L'importante è che gli insegnanti sappiano che dal 1° maggio,
dal 1° giugno, dal 1° luglio o dal 1° settembre hanno un piano di
assunzioni. Credo, Assessore Rini, che questo che noi le chiediamo
è semplicemente serietà.
Presidente -
Ha chiesto la parola il Consigliere Fabbri,
ne ha facoltà.
Fabbri (UVP) -
Approfitteremo anche noi del gruppo Union
Valdôtaine Progressiste per allinearci anche nel suo impegno,
soprattutto per il terzo punto, perché effettivamente quando
abbiamo approvato la legge sulla scuola, avevamo proprio chiesto
specificatamente di attivare questi corsi, che andassero in qualche
modo a riassorbire e a tranquillizzare il personale che era
purtroppo stato estromesso dalla scuola primaria, per cui ci fa
piacere sentire questo suo impegno e ci accodiamo poi alla
richiesta della Consigliera di vederlo attuato al più presto
possibile proprio per il rispetto di queste persone.
Presidente -
L'ordine del giorno viene ritirato? Ha
chiesto la parola la Consigliera Certan, ne ha facoltà.
Certan (ALPE) -
Non lo ritiriamo, l'abbiamo già ritirato
a luglio, abbiamo dato tutti i tempi possibili e anche la
collaborazione - tra le altre cose non l'ho ricordato -, c'era
anche quel punto di cui abbiamo discusso in sede di discussione
della Buona scuola anche con i dirigenti un'ora nella saletta per
trovare una quadra con gli insegnanti di tecnologie informatiche,
vi ricordate che avevamo cercato anche quel passaggio? L'abbiamo
ritirato una volta, i tempi non sono stati rispettati, ci
continuate a dire che manterrete gli impegni, abbiamo messo una
data. Ripetiamo: siamo disponibili a cambiare la data, vogliamo che
però venga fatto entro un certo periodo, che venga determinato con
chiaramente tutti i tavoli che avete aperto. Chiudeteli con le
organizzazioni sindacali, con i collegi, con gli insegnanti, con
tutto quello che ritenete opportuno, però io la trovo veramente una
presa in giro anche nei confronti degli insegnanti.
Presidente -
Ha chiesto la parola l'Assessore Rini, ne ha
facoltà.
Rini (UV) -
Cerco innanzitutto di fare due chiarimenti,
perché forse non mi sono espressa bene: noi con il massimo della
serietà, proprio consci della necessità e dell'urgenza di portare
avanti questo percorso, e anche in seguito all'impegno che ci siamo
presi proprio quando - ricordo molto bene - lei con altrettanto
spirito di serietà ha ritirato quella richiesta proprio qua in
aula, noi abbiamo attivato immediatamente un tavolo di confronto
con le parti sindacali che per noi sono gli interlocutori
principali perché rappresentano i lavoratori. Abbiamo quindi
attivato immediatamente questo tavolo, abbiamo immesso risorse per
la parte di informatica, quindi per quei docenti di tecnologia e
questa mi sembra una volontà chiara di dare delle risposte serie e
concrete. Forse non siamo stati bravi a sbandierarlo e a venderlo,
anzi sicuramente, però l'abbiamo fatto. Trovate le risorse che sono
già state immesse esattamente come per la formazione linguistica,
anche per la formazione informatica per la prima volta, quindi non
mi sembra che siamo stati ad aspettare o a prendere del tempo
proprio su questo argomento, ma abbiamo agito da subito con
serietà. Certo, è un percorso che deve vedere un confronto. Io,
come le ho detto, se c'è la volontà da parte sua di modificare le
date degli impegni... Siccome mi trovo ad un tavolo, ovviamente non
è che mi parlo da sola o ci parliamo tra funzionari e tecnici della
Soprintendenza, capisce bene che mettere in piedi un accordo tra le
parti così importante sul futuro occupazionale dei docenti non
richiede 15 giorni. A parte che le ho detto: "entro la fine
dell'autunno" e siamo ancora in autunno, quindi credo che siamo
ancora nella tempistica, però, proprio per essere seri e per non
mettere delle date, visto che non avevamo votato nessun impegno, ma
l'impegno è stato portato avanti dal giorno seguente al Consiglio
regionale; proprio per essere seri, cerchiamo di mettere una data
che possa essere poi rispettata; in un mese, tra l'altro con le
festività di mezzo, probabilmente non riusciamo ad arrivare a
questo. Soprattutto, le dico la verità, non è tanto il primo punto,
quanto il terzo con l'Università; la Soprintendenza sta espletando
adesso le pratiche per calcolare il fabbisogno e quindi lasciamo il
tempo giusto di dare il dato preciso, mettiamo: "fine marzo", non
so se vi può andare bene come data...
Presidente -
Ha chiesto la parola il Consigliere
Chatrian, ne ha facoltà.
Chatrian (ALPE) -
Intervengo per dichiarazione di voto,
quanto meno per trovare una sintesi sulla proposta. Mi sembra che
serietà del Governo, serietà della collega e del nostro gruppo...se
c'è la condivisione, io penso che si possa comunque per fine
febbraio trovare una sintesi...va bene fine marzo...
(interruzione di un Consigliere, fuori microfono)
...quindi noi emendiamo il nostro ordine del giorno a fine marzo
con l'obiettivo da una parte lei ci dice: "abbiamo inserito delle
risorse, abbiamo allocato delle risorse, c'è la volontà di natura
politica", da parte nostra c'è la volontà di trovare una soluzione
a delle criticità, mettiamo insieme le due necessità. Noi quindi
proponiamo comunque il 31 marzo e a questo punto io penso che ci
sia la possibilità di votare in maniera unanime quest'ordine del
giorno.
Presidente -
Possiamo mettere in votazione l'ordine del
giorno n. 6, presentato da ALPE, Gruppo Misto e Movimento Cinque
Stelle, con l'emendamento che prevede la sostituzione del termine
"31 gennaio 2017" con "31 marzo 2017". Dichiaro aperta la
votazione. La votazione è chiusa.
Presenti: 33
Votanti: 33
Favorevoli: 33
L'ordine del giorno è approvato.
Ordine del giorno n. 7. Per l'illustrazione, ha chiesto la
parola il Consigliere Restano, ne ha facoltà.
Restano (PNV) -
Con quest'ordine del giorno vogliamo
portare all'attenzione del Consiglio le problematiche relative ad
una disciplina emergente nel mondo dello sport e del turismo, una
disciplina che si è sviluppata a partire dagli anni Ottanta che
interessa la navigazione fluviale, nota come
rafting
o
hydrospeed
. Una disciplina che nel corso degli anni è
cresciuta sempre di più, fino ad arrivare a livello nazionale a
circa 800 sportivi interessati da questo genere di attività
sportiva. In Valle d'Aosta sono state censite circa 20.000 presenze
e 1200 iscritti alle associazioni della Federazione Italiana
Rafting. I numeri cominciano ad essere importanti, viene praticata
nei tratti fluviali con maggior portata d'acqua, da noi è
interessata prevalentemente la Dora Baltea, che viene ritenuto
storicamente un corso fluviale importante per questa pratica
sportiva, ricco di emozioni che può trasmettere ai praticanti il
rafting e l'hydrospeed, pertanto molto ambito da tanti
sportivi.
È chiaro che, visti questi numeri, vi è una partecipazione sia
da parte dei valdostani che di gente che proviene dal resto
d'Italia, ma anche stranieri. Come succede sovente in altre
discipline sportive, vista la richiesta, nascono delle
professionalità che accompagnano gli utenti lungo il corso
fluviale: delle guide, degli istruttori di rafting che, per quanto
riguarda il territorio italiano, si sono alla fine degli anni
Ottanta associati creando l'Associazione Italiana Rafting, che
aveva il compito di formare gli addetti alla formazione e anche di
seguire la pratica prevalentemente sportiva e agonistica di questa
disciplina. Le cose sono andate avanti, fintanto che la disciplina
del rafting e dell'hydrospeed non ha avuto e ottenuto il
riconoscimento ufficiale anche da parte del CONI. È stato quindi
tutto formalizzato attraverso la costituzione della Federazione
Italiana Rafting, che peraltro è guidata da un valdostano,
recentemente confermato alla guida di questa importante pratica
sportiva. In Valle d'Aosta abbiamo cinque compagnie federali,
abbiamo degli istruttori, delle guide che hanno frequentato e
superato dei corsi formativi codificati, si sono anche formati per
quanto riguarda gli interventi di soccorso in fiume, quindi sono in
grado di dare un importante servizio a chi vuole praticare questa
disciplina. Come sempre avviene, però, il notevole afflusso di
persone ha creato anche un'offerta parallela, soprattutto per
quanto riguarda questo tipo di professionalità e questa offerta
ovviamente non ci pone nelle condizioni di sapere se chi insegna
abbia seguito i dovuti corsi, se abbia la professionalità tecnica
per accompagnare la gente, ma anche la dovuta sicurezza e
conoscenza del corso fluviale, generando quindi una sorta di
concorrenza non corretta.
Con questa iniziativa noi chiediamo - e sarebbe la prima delle
Regioni italiane - di andare a regolamentare la pratica di
quest'attività nei corsi fluviali, salvaguardando la sicurezza
soprattutto, ma anche andando a riconoscere l'attività di guida e
di istruttore, che non vuole essere un'attività professionale ma
l'inizio di un percorso per il riconoscimento di questa
professionalità, ponendo la Valle d'Aosta prima tra tutte le
Regioni a riconoscere quest'attività. Sarebbe un importante passo,
come già avvenuto per altre professioni nel mondo dello sport, per
arrivare a sensibilizzare anche sul territorio nazionale - e so che
ci sono delle proposte di legge anche in Parlamento su questo tema
- affinché venga riconosciuta la professione di istruttore e di
guida di rafting.
Presidente -
Ha chiesto la parola l'Assessore
Marguerettaz, ne ha facoltà.
Marguerettaz (UV) -
Il collega Restano pone
all'attenzione dell'aula un tema che merita sicuramente di essere
approfondito, quindi credo che l'ordine del giorno possa essere
condiviso. Direi che l'offerta che il settore rafting dà sia al
settore sportivo che al settore turistico sia assolutamente
interessante. Il tema credo che coinvolgerà più di un Assessorato,
ovviamente ci sono i problemi legati alla regolazione del flusso
dell'acqua, abbiamo una serie di argomenti che non sono banali, per
cui essendo un tema particolare, io chiederei di andare a
modificare l'impegno mettendo 180 giorni, per cui se i proponenti
sono d'accordo, chiederei all'Ufficio di Presidenza di modificare
l'impegno, quindi mettiamo 180, e si può votare.
Presidente -
Ha chiesto la parola il collega Restano, ne
ha facoltà.
Restano (PNV) -
Per dire che sono d'accordo, va bene.
Grazie.
Presidente -
Ha chiesto la parola il collega Roscio, ne
ha facoltà.
Roscio (ALPE) -
Per dichiarazione di voto per il nostro
gruppo. Sicuramente il tema che il collega Restano porta
all'attenzione del Consiglio, tra l'altro, condiviso anche dalla
Giunta, è interessante. Una piccola nota che noi vorremmo fare:
forse varrebbe la pena, approfittando di questi 180 giorni, di
prendere in considerazione anche altre attività sportive che
possono avere un traino, di cui oltretutto si è già discusso in
Consiglio, dove l'Assessore aveva detto che c'era un impegno ad
affrontare. Per ribadire che forse allargare un po' gli orizzonti e
non limitarsi solo ad alcuni aspetti particolari forse era
opportuno. Assessore, se state già provvedendo, non possiamo che
essere felici di questo, quindi grazie, ma era solo per ribadire
questa nostra istanza ancora una volta.
Presidente -
Non ci sono altri interventi. Possiamo
mettere in votazione l'ordine del giorno n. 7 con l'emendamento che
prevede la modifica del termine "90 giorni" con "180 giorni".
Dichiaro aperta la votazione. La votazione è chiusa.
Presenti: 33
Votanti: 33
Favorevoli: 33
L'ordine del giorno è approvato.
Ordine del giorno n. 8 presentato dai Consiglieri Restano,
Fosson, Marco Viérin e Bertschy. Per l'illustrazione, ha chiesto la
parola il collega Restano, ne ha facoltà.
Restano (PNV) -
Un altro argomento che vogliamo portare
all'attenzione dell'aula è quello rilevato delle attività che
sempre più frequentemente vengono svolte in Valle d'Aosta nel corso
del periodo primaverile, estivo e autunnale: si tratta di attività
legate al mondo della corsa, delle camminate in montagna, quindi
l'organizzazione di eventi sportivi e turistici legati al
trail
, all'
ultratrail
, al
trail
running
, corse in montagna, gare podistiche su strada e
anche su pista. È di tutta evidenza che ne vengono organizzate
sempre di più grazie all'impegno dei tanti volontari, di tante
associazioni sportive, pro loco, amministrazioni pubbliche e anche
queste contribuiscono ad aumentare l'offerta turistica della Valle
d'Aosta, perché noi contiamo su un bacino di podisti che è di
alcune centinaia di persone, mentre queste gare sono frequentate a
volte da 600-700-800-300 persone. La concorrenza tra tutti questi
eventi però inizia a portare qualche problema. In effetti, ai
singoli eventi si è notato in alcuni casi un importante calo di
presenze, che mette un po' in discussione tutto l'impegno dei
volontari, ma soprattutto dà un'idea della nostra offerta sportiva
e turistica un pochino confusa, e non è bello rispetto a quanto
viene fatto dai singoli operatori quotidianamente per organizzare
importanti eventi che vedono impegnata la gente nell'organizzazione
anche per più mesi.
È nata quindi l'esigenza, anche condivisa da parte della FIDAL,
che attualmente vede inserite da poco tempo anche le discipline
legate al
nordic walking
e alla camminata in montagna
all'interno della sua Federazione, di organizzare dei tavoli per
condividere i momenti organizzativi, e soprattutto la
calendarizzazione di questi eventi. Il collega e io vogliamo
portare all'attenzione di quest'aula la necessità da parte del
Governo regionale di organizzare questi importanti tavoli e
arrivare ad una disciplina degli eventi.
Presidente -
Ha chiesto la parola la collega Morelli, ne
ha facoltà.
Morelli (ALPE) -
Il tema che il collega Restano solleva
nella fattispecie...
Presidente -
Collega Morelli, le chiederei di aspettare
la risposta da parte dell'Assessore. Non è una proponente. Dopo la
replica, potrà intervenire. Ha chiesto la parola l'Assessore
Marguerettaz, ne ha facoltà.
Marguerettaz (UV) -
Credo che il collega Restano abbia
posto anche in questo caso un argomento che in modo indiretto
abbiamo già avuto modo di trattare. Anche questo è un argomento che
andrà a toccare tanti aspetti e poi sicuramente ci sono tutti i
comitati e tutti gli organizzatori:
in primis
la FIDAL, così
come tutti i vari enti di promozione sportiva, piuttosto che tutti
i vari
club
. Rispetto a questo, c'è anche un ragionamento
che dobbiamo fare con i colleghi della Sanità in merito
all'assistenza, alla sicurezza, perché anche qui la proliferazione
di manifestazioni pone un problema di sicurezza perché andiamo ad
impegnare delle strutture pubbliche in modo importante, per cui
questo tema è un tema che condividiamo e l'ordine del giorno è da
parte del Governo condivisibile, pertanto siamo favorevoli al voto
dell'ordine del giorno.
Presidente -
Ha chiesto la parola la collega Morelli, ne
ha facoltà.
Morelli (ALPE) -
Il nostro gruppo, riguardo a
quest'ordine del giorno, pone alcune riflessioni. Anche in questo
campo si rileva come vi sia una mancanza di coordinazione, che va -
come giustamente diceva il collega Restano - anche a vanificare
qualche volta gli sforzi portati avanti dalle pro loco, dalle
amministrazioni ma anche da soggetti privati. Questo è un tema che
abbiamo già sollevato molte volte e che vediamo riconfermato anche
in questo campo, che non è l'unico, quindi questa è l'occasione per
noi per richiamare ancora una volta un concetto che abbiamo già più
volte espresso: quello che bisogna in questa Regione finalmente
decidersi a fare rete e a coordinarsi. Non è pensabile che si
spendano risorse, si impegnino persone e poi le manifestazioni
magari vadano a sovrapporsi, e non venga dato loro il giusto
spazio, la giusta pubblicità. Credo quindi che questo impegno vada
assolutamente nel senso di ciò che anche noi riteniamo
corretto.
Presidente -
Non ci sono altre richieste, possiamo
mettere in votazione. Dichiaro aperta la votazione. La votazione è
chiusa.
Presenti: 34
Votanti: 34
Favorevoli: 34
L'ordine del giorno n. 8 è approvato.
Ordine del giorno n. 9, presentato dai Consiglieri Restano,
Fosson, Bertschy e Marco Viérin. Per l'illustrazione, ha chiesto la
parola il Consigliere Restano, ne ha facoltà.
Restano (PNV) -
L'ordine del giorno affronta un problema
molto pratico: nel leggere il contenuto del disegno di legge n.
97/2016, ho notato, insieme al collega e ad altri colleghi del
Consiglio, che all'articolo 3 è prevista l'accensione di mutui e
altri finanziamenti a medio e lungo termine presso l'Istituto di
credito sportivo per il miglioramento di strutture sportive.
Essendo a conoscenza che il campo scuola di atletica di Aosta
Tesolin ha la necessità di risistemare la pista di atletica che
viene frequentata da studenti, da giovani atleti e anche da
amatori, che vede una presenza di centinaia di persone ogni giorno
che solcano questa pista di atletica, volevo sollecitare
l'attenzione del Governo regionale ad investire delle risorse per
rifare questa pista.
Presidente -
Per la replica, ha chiesto la parola
l'Assessore Marguerettaz, ne ha facoltà.
Marguerettaz (UV) -
Il collega Restano pone l'attenzione
su un tema sicuramente pratico e sicuramente vero, perché la pista
di atletica del campo Tesolin è in condizioni assolutamente
precarie, per cui il suo utilizzo rischia di essere compromesso
sicuramente per le prossime stagioni. È un tema che stiamo
affrontando insieme al Comune di Aosta, perché è il Comune di Aosta
il titolare del campo sportivo; oggi c'è una convenzione con la
Regione, specificatamente con l'Assessorato della cultura, perché
ovviamente il campo di atletica Tesolin è anche il campo di
riferimento per tutte le scuole, quindi c'è un interesse regionale.
In realtà, il tema delle infrastrutture sportive è sicuramente da
affrontare nel suo complesso, perché abbiamo: il campo Tesolin, che
è di competenza comunale; il Palaindoor, che è una struttura di
interesse regionale, ma oggi di competenza comunale; abbiamo la
piscina coperta e la piscina scoperta; dopodiché, sempre rimanendo
nell'ambito dell'atletica, abbiamo il campo Crestella, il campo di
Donnas, che se non è nelle stesse condizioni del Tesolin, poco ci
manca. Abbiamo una discussione aperta con le Amministrazioni
comunali di Donnas e Pont-Saint-Martin per quanto attiene il
Crestella e abbiamo una discussione aperta con il Comune di Aosta
per quelle strutture di cui le ho parlato. Abbiamo già ricevuto le
istanze del Comune di Aosta e dei Comuni di Pont-Saint-Martin e di
Donnas per dichiarare l'interesse regionale, perché il passaggio è
questo: si può finanziare se le strutture diventano di interesse
regionale. Stiamo quindi predisponendo le delibere per andare a
dichiarare di interesse regionale le infrastrutture. Stiamo
ragionando, troverete nella finanziaria un articolo che ci
consentirà di risolvere un problema che abbiamo con il Comune di
Aosta per l'affidamento delle strutture, quando parliamo di
associazione sportiva prevalente.
Se quindi lei fosse d'accordo e i proponenti fossero d'accordo,
io nel corso del mese di gennaio verrei in commissione a descrivere
esattamente il quadro completo, non tanto perché non siamo
d'accordo sul Tesolin, perché siamo assolutamente d'accordo, ma
questo rientra in un discorso più ampio per cui andremo a
dichiarare di interesse regionale il Tesolin, il Crestella e quindi
tutto il discorso che attiene ad un'offerta sportiva. Rispetto a
questo, le posso assicurare che abbiamo già incontrato il CONI, la
FIDAL e ovviamente tutto d'intesa con i vari Comuni.
Presidente -
Ha chiesto la parola la collega Certan, ne
ha facoltà.
Certan (ALPE) -
L'Assessore ha in qualche modo anche
anticipato quanto il gruppo ALPE voleva chiedere ai promotori di
quest'ordine del giorno che noi condividiamo, perché riteniamo che
sia importante riuscire a valorizzare queste due strutture di
atletica poiché non sono utilizzate solo dalle squadre e dalle
società di atletica, ma vengono utilizzate anche da molte altre
società sportive di tutti i tipi: squadre di calcio, ASIVA e
quant'altro. Come giustamente lei, Assessore, ha anticipato,
sarebbe da inserire - ed era questa la domanda che noi ponevamo ai
proponenti...sicuramente sia il Consigliere Restano che il collega
Bertschy conoscono bene questa situazione... - anche il campo
Crestella...
(interruzione di un Consigliere, fuori microfono)
...i proponenti faranno le loro valutazioni, noi diciamo che
insieme alla pista del campo Tesolin - come lei ha giustamente
detto - deve andare avanti anche il discorso sulla pista del campo
Crestella. È vero che le gare internazionali di atletica si possono
fare anche sulle sei corsie, ma, laddove ci fosse la possibilità,
sarebbe anche da fare una valutazione sulle otto corsie, poiché
sicuramente avrebbero molto più prestigio queste strutture, laddove
chiaramente ci fosse lo spazio e fosse possibile farlo.
Noi crediamo che ci sia bisogno di una sinergia fra la Regione e
i diversi Comuni interessati, chiediamo anche noi - come ha
anticipato il collega Restano - di rivedere questo discorso il più
presto possibile, perché lo riteniamo un discorso non solo legato
all'atletica leggera e alle società di atletica, ma a tutte le
società; tra le altre cose anche di due dislocazioni della Valle
anche sicuramente interessanti. Il campo Crestella in Bassa Valle è
un campo che ha avuto sempre un grandissimo interesse, anche da
parte delle società del Canavese, quindi crediamo sia importante
fare un discorso generale e trovare le risorse per entrambe le
strutture.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Il collega Restano, che ha portato
l'ordine del giorno, avrà poi la possibilità di chiudere
l'argomento, quello che interessa - e credo che la proposta
dell'Assessore sia corretta - è fare una valutazione generale sulle
strutture, al di là della loro dislocazione, anche per una
programmazione futura. La struttura del Crestella è una struttura
sicuramente importante per il territorio sia per la doppia funzione
che può svolgere che per il fatto che accoglie oggi la società che
dà la possibilità di sviluppare l'attività a quattro paesi. Quello
che però è importante oggi è prendere in esame il piano di
investimenti, ma alla fine anche cominciare a fare qualche scelta
su quello che è sostenibile nel tempo e su quello che dovrà poi
essere ricollocato, quindi, da un lato, trovare le risorse e,
dall'altro, cominciare anche a fare delle scelte rispetto alle
altre strutture, perché sappiamo che sta diventando sempre più
pesante mantenere tutto in ordine. È bene quindi un passaggio in
commissione, che ci permetta di valutare sul territorio la
progettualità e gli investimenti futuri.
Presidente -
Ha chiesto la parola il Vicepresidente Marco
Viérin, ne ha facoltà.
Viérin M. (SA) -
Credo che i colleghi abbiano già detto
molto rispetto a quanto chiesto dall'Assessore Marguerettaz, poi
sarà il collega Restano, promotore dell'ordine del giorno, anche se
io come firmatario l'ho firmato perché ci credo...anche perché il
polo di Aosta dove ci sono già tutte le altre strutture
sportive...manca proprio della definizione della pista di atletica
perché anche quando si è proceduto con tutti i lavori del
Palaindoor, i parcheggi e quant'altro, si è sempre parlato di
chiudere questa questione in modo da dare a tutta la zona
un'attrattività soprattutto in merito sportivo complessiva.
Aspettiamo quindi con ansia, chiaramente ritorneremo sull'argomento
se avremo novità contrarie.
Presidente -
Ha chiesto la parola il collega Restano, ne
ha facoltà.
Restano (PNV) -
Per ringraziare i colleghi intervenuti,
la disponibilità dell'Assessore in merito, non vi è nessun problema
ad accettare quanto ha proposto. Chiedo scusa se non ho introdotto
il concetto di importanza regionale delle strutture, ma ho
sorvolato ritenendo che comunque il polo principale nella città di
Aosta, per quanto riguarda l'atletica, fosse già ritenuto di
importanza strategica.
Presidente -
L'ordine del giorno n. 9 quindi è ritirato.
Proseguiamo con l'ordine del giorno n. 10. Per l'illustrazione, ha
chiesto la parola il Consigliere Restano, ne ha facoltà.
Restano (PNV) -
Con quest'ordine del giorno vogliamo
sottoporre all'attenzione dei colleghi del Consiglio la necessità,
che cresce sempre di più, di andare a rivedere una normativa che
disciplina gli interventi a favore dello sport in Valle d'Aosta,
non tanto dal punto di vista dei contributi importanti che questa
norma eroga a favore dello sport e dei giovani, ma in quanto con il
calo delle risorse sono calati anche i finanziamenti, però lo sport
in questi 14 anni circa di attività della norma si è profondamente
modificato nei comportamenti degli atleti, nel modo di allenarsi,
nell'approccio che ha il giovane atleta verso lo sport e anche gli
educatori e i formatori che seguono gli atleti e li portano a
crescere con la sensibilità verso lo sport è diversa da quella che
si aveva circa 20 o 30 anni fa. Riteniamo quindi necessario che
questa norma vada a rivedere primo fra tutti lo sport per i
diversamente abili. Già la norma lo tocca per quanto riguarda i
contributi - e questo va detto che è un passo importante che è
stato fatto revisionando la norma pochi anni fa - però le recenti
Olimpiadi di atletica hanno messo in evidenza come questo fenomeno
sportivo...si riesce ad includere il mondo dei disabili attraverso
lo sport e vi è la necessità sempre più frequente di effettuare lo
sport insieme ai normodotati. La norma ritengo che lo debba
prendere in considerazione, incentivando - come già è avvenuto in
recenti manifestazioni in Valle d'Aosta - la pratica contemporanea
dello sport per i disabili e anche per i normodotati, soprattutto
nelle manifestazioni anche agonistiche; innanzitutto questo
aspetto.
Bisogna poi vedere un diverso approccio che deve avere lo sport
riferito alla scuola, e non è un caso che ho detto prima sport del
termine "scuola", perché evidentemente sono stati fatti dei passi
avanti da parte di quest'Amministrazione e di quelle che l'hanno
preceduta nel rapporto scuola e sport, però anche lo sport deve
cercare di avvicinarsi al mondo della scuola, soprattutto - e ne
avevo già parlato con l'Assessore - per la scuola primaria, laddove
in questo momento è lasciata quasi al volontariato la pratica e
l'avvicinamento al mondo sportivo. In montagna è molto importante
questo aspetto perché in quella fascia di età sappiamo tutti che i
ragazzi sviluppano delle capacità motorie che poi si porteranno
appresso tutta la vita e che non svilupperanno più dopo il decimo,
dodicesimo anno di età. È in quella fascia di età quindi che
dobbiamo incidere ed è così strategico che la norma preveda un
genere di attività di questo tipo, sfruttando anche le
professionalità che noi notoriamente abbiamo in Valle d'Aosta.
Un altro aspetto che vogliamo evidenziare è l'opportunità di
sviluppare, attraverso le dovute convenzioni, una collaborazione
con il Centro di addestramento alpino, che ha come obiettivo quello
di formare i giovani allo sport, di avvicinarli al mondo dello
sport e della montagna e in una regione come la nostra, che ha
montagne più alte d'Europa, è importantissimo sviluppare questa
convenzione e questa collaborazione, che è già esistente in altre
regioni che hanno realtà, come quella del Centro di addestramento
alpino, nel loro territorio: mi riferisco al Trentino dove ha sede
il gruppo sportivo delle Fiamme Oro, dove ha sede il Centro di
addestramento alpino della Guardia di finanza. Questo porterebbe ad
un minor dispendio di energie e ad una maggiore professionalità da
parte di tutti gli operatori del settore e anche a poter usufruire
di strutture che notoriamente sono in possesso al Centro di
addestramento alpino.
Ritengo quindi necessario sottoporre all'attenzione della Giunta
la necessità di revisionare questa legge, di mettere attorno al
tavolo tutte le persone che sono portatrici di interesse nei
confronti di questa normativa. Chiedo all'Assessore di attivarsi in
tal senso e mi permetto di anticipare che anche se qua ho indicato
90 giorni di tempo, come per l'altra norma c'è la disponibilità ad
allungare questo tempo a 180 giorni, se sono quelli ritenuti utili
per arrivare ad un risultato che sia proficuo per la nostra
collettività.
Presidente -
Ha chiesto la parola l'Assessore
Marguerettaz, ne ha facoltà.
Marguerettaz (UV) -
Questo ulteriore ordine del giorno,
che si inserisce all'interno di una serie di sollecitazioni
riconducibili al mondo dello sport, va ad interessare la nostra
legge sullo sport, legge sullo sport che sicuramente può essere
oggetto di una rivisitazione, perché parliamo di una norma che ha
12 anni, quindi è una norma che sicuramente è nata un po' di anni
fa, rispetto alla quale mi permetto di dire che in questi giorni
abbiamo il Trofeo Fosson, di cui peraltro ringrazio i vari
organizzatori per l'attività che viene effettuata: ci sono più di
500 ragazzi, abbiamo dei
media partner
. In occasione della
conferenza stampa, questi media partner ci hanno definito una
Regione da portare ad esempio, essi vengono da Milano e hanno detto
di non aver mai visto un'attenzione di questo genere nei confronti
dello sport, anche di queste attività che non sono particolarmente
mediatiche come il calcio o come i tornei delle massime divisioni.
Riteniamo quindi che fino ad oggi comunque questa norma sia una
norma che abbia dato dei risultati. Credo che fossero presenti con
me quando è venuto il Presidente del CONI Malagò, che ha affermato:
"la Valle d'Aosta è l'eccellenza in Italia - abbiamo un rapporto
tra popolazione, residenti e pratiche sportive che è la migliore
d'Italia -, avete delle infrastrutture di eccellenza, siete
veramente un esempio". Questo non vuol dire che dobbiamo sederci,
quindi cogliamo la suggestione in termini positivi, si può sempre
fare meglio, ci sono degli argomenti che sicuramente sono stati
centrati: il
doping
, i diversamente abili. Ricordo - lo ha
ricordato anche Restano - che abbiamo una norma specifica per cui
all'interno della Consulta dello sport abbiamo una presenza
qualificata di soggetti che rappresentano queste attività. Era per
dire che partiamo da dei valori molto buoni: il mondo dello sport
oggi, io vengo da un confronto dove abbiamo approvato i piani, che
è vero che riguardano dei contributi, ma di fatto c'è anche un
momento di confronto.
Se il collega Restano è d'accordo - e ne avevamo parlato -, io
chiederei di inserire dopo: "impegna la Giunta regionale" la
dizione: "previo confronto e intesa con la Consulta regionale per
lo sport e il suo comitato ristretto - perché ci sono tutte le
parti - a presentare..." - e lasciamo tutto come prima, però entro
180 giorni -, in modo tale che in commissione arrivi un testo che
ha già una condivisione o delle opzioni che sono state concertate
con il mondo dello sport, dove troviamo il CONI, tutte le
federazioni, tutti i vari aventi diritto.
Lì è chiaro che abbiamo le federazioni, gli enti di promozione
sportiva, abbiamo veramente tutti coloro che sono in prima linea e,
rispetto a questo, capiamo se possiamo introdurre all'interno della
legge dei nuovi articoli o dobbiamo rivedere completamente
l'impostazione. Se è possibile, io manterrei l'impostazione della
nostra legge e andrei ad introdurre degli articoli con le finalità
che poi ci proponiamo. Ricordo anche - lo dicevo con la collega
Rini, ma lo ha già detto lei - nell'ambito della Buona scuola si è
anche lì introdotto un capitolo dove si parla di sport, per cui se
lei è d'accordo, io ho sintetizzato la mia proposta di emendamento
e la lascerei all'Ufficio di Presidenza, dichiarandomi
favorevole.
Presidente -
Ha chiesto la parola la collega Certan, ne
ha facoltà.
Certan (ALPE) -
Il gruppo ALPE è sicuramente favorevole a
quest'ordine del giorno presentato dal collega Restano. Credo sia
stato ben chiarito dallo stesso collega che, al di là delle
strutture direi eccellenti che abbiamo in Valle d'Aosta, e al di là
delle risorse che - lo ha ricordato - sono disponibili, ci sono e
la legge le prevede, credo che quello che sia importante mettere in
evidenza sia proprio il valore di per sé dello sport, del confronto
in modo forse dilettantistico e non sicuramente agonistico, che è
un po' il valore dello sport di cittadinanza. Credo che sia stato
portato all'attenzione questo: non tanto una maggiore attenzione
allo sport in generale, ma proprio un'attenzione particolare allo
sport di cittadinanza che sottolinea che, insieme alla salute, alla
scuola e all'educazione, lo sport per tutti è uno dei valori
principali che vanno a toccare anche dei valori - e lo ha ben detto
il collega Restano - quali l'inclusione, la solidarietà, la
socialità e mi permetto di aggiungere anche la prevenzione a tante
derive giovanili che a volte possono arrivare anche nella nostra
felice Valle d'Aosta. Al di là delle belle strutture, della
necessità di risorse quindi credo proprio che quest'ordine del
giorno ponga proprio un'attenzione sul valore sociale, etico, di
inclusione e di solidarietà che ha lo sport, e noi non possiamo che
condividerlo.
Presidente -
Ha chiesto la parola il collega Restano, ne
ha facoltà.
Restano (PNV) -
Vanno bene i 180 giorni e quello che lei
ha precisato. Per fare una battuta, volevo ricordare - un po' di
partigianeria - che l'ASIVA è il comitato che esprime il maggior
numero di tesserati alla Federazione Italiana Sport Invernali,
quindi è uno sport minore quello degli sport invernali, ma da noi
molto sentito.
Presidente -
Possiamo pertanto mettere in votazione
l'ordine del giorno n. 10 emendato mediante l'aggiunta delle
parole: "previo confronto e intesa con la Consulta regionale per lo
sport e il suo Comitato ristretto" e la modifica del termine "90
giorni" con "180 giorni". Dichiaro aperta la votazione. La
votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Ordine del giorno n. 11, proposto da Stella Alpina. Per
l'illustrazione, ha chiesto la parola il collega Marquis, ne ha
facoltà.
Marquis (SA) -
Quest'ordine del giorno ha come argomento
la manovrabilità delle aliquote dei tributi erariali. Per quanto ci
riguarda, l'autonomia è stata la chiave che ha aperto le porte allo
sviluppo della Valle d'Aosta e la nostra specialità è stata
alimentata dalle conquiste che sono state ottenute attraverso
l'ordinamento finanziario. Abbiamo avuto delle condizioni positive,
ne ricordo solo due: l'IVA da importazione, i buoni della benzina;
dopodiché, per varie ragioni dovute al subentro di nuove normative
della Comunità europea, sono state soppresse, siamo arrivati al
federalismo fiscale, al riconoscimento dei nove decimi e dei dieci
decimi su tutta una serie di tributi e ora si apre una stagione
nuova. Occorre puntare al potenziamento della nostra capacità di
autogoverno, per fare questo occorre anche incidere a livello
finanziario. È importante per noi ottenere il riconoscimento della
manovrabilità delle aliquote per i tributi erariali, per i quali lo
Stato ne prevede la possibilità. L'attuazione allo stato attuale è
possibile per le imprese sull'IRAP e questo tema è stato già posto
all'interesse del Consiglio, se n'è discusso in diverse occasioni,
c'è stato l'impegno preso dal Governo regionale di procedere con la
predisposizione di una norma di attuazione.
Noi riteniamo che non si possa ritardare perché questa è una
competenza importante, una competenza che ha due significati: uno
politico e uno di carattere economico. La competenza di poter
manovrare le imposte erariali verso il basso è una leva di
orientamento dello sviluppo economico dello stesso livello politico
di quello che usa lo Stato; è una competenza che allarga la forma
di incidenza della nostra azione regionale sulle imprese e sullo
sviluppo. Questo è un reale strumento dell'autonomia, un vero
potere decisionale che incide direttamente sullo sviluppo del
lavoro e delle imprese. Il significato economico sta negli effetti,
che sono più profondi e immediati del vecchio strumento del
contributo, che è più farraginoso e burocratico e che farebbe
diventare l'Assessorato delle finanze da un ente che cura l'entrata
e la spesa in modo puro ad un Assessorato regionale dell'economia
che può incidere a livello di creazione di possibilità di sviluppo
attraverso la manovrabilità fiscale.
Lo strumento della manovrabilità è più avanzato della
concessione del contributo perché è assimilato ad una competenza
regionale rispetto alla competenza dell'Ente locale che agisce
attraverso i contributi. La manovrabilità fiscale è priva di costi
amministrativi, il contributo prevede le domande, la selezione
delle stesse, l'erogazione, i controlli; la leva fiscale invece ha
effetto immediato su tutti i soggetti, non solo quelli che hanno
tempo e voglia di preparare una domanda. Abbassare le imposte ad
alcune categorie è uno strumento per lo sviluppo perché si intende
far aumentare l'attività economica, quindi il fatturato e il
gettito a favore della Regione. Non è questo uno strumento di
assistenza, ma è uno strumento di sviluppo e di incentivo allo
sviluppo, per far ripartire l'economia e far ripartire anche il
gettito, per questo la capacità di manovra fiscale può aiutare
l'aumento del gettito totale, anziché ridurlo.
Con questo la nostra volontà era quella di richiedere
un'accelerazione a questo percorso che è stato intrapreso e quindi
invitare la delegazione regionale in seno alla Commissione
paritetica a formulare, in seno alla commissione stessa, entro il
termine di 20 giorni, una proposta di norma di attuazione che
preveda per la Regione della Valle d'Aosta la facoltà di
manovrabilità delle aliquote per i tributi erariali per i quali lo
Stato ne preveda la possibilità. Per noi questo è importante,
perché sarebbe bene, se possibile, riuscire ad arrivare ad
un'intesa con lo Stato per renderla operativa quanto prima.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Il tema è ricorrente, è stato trattato
in questo Consiglio a più riprese, ne abbiamo parlato quando
abbiamo affrontato il discorso della zona franca, quando abbiamo
affrontato il discorso - ricordato anche dai colleghi di ALPE -
sulla possibilità operativa conseguente a quello che lei chiamava
il poter manovrare l'IRAP, in modo tale da creare le premesse
perché per le aziende interessate ci possa essere, per quanto
riguarda IRAP e IRES, un risparmio, quindi siano incentivate a
venire in Valle, cosa che il collega Donzel ha seguito durante
questo periodo. Credo quindi che, sotto questo aspetto, da quando
abbiamo concluso l'analisi della possibilità di operare, cioè di
come si poteva fare - da cui era emerso che non era possibile
semplicemente con una legge ma bisognava fare una norma di
attuazione, non era possibile applicare il concetto della zona
franca
tout court
ma bisognava adattarlo alle nuove
disposizioni -, ci siamo subito adoperati per dare mandato alla
Commissione paritetica di predisporre un testo, che oggi è pronto.
Noi quindi siamo disponibili ad andare in commissione nel più breve
tempo possibile per illustrare la proposta formulata dalla
Commissione paritetica, che va nella direzione auspicata dai
colleghi. Credo quindi che il discorso sia pertinente, non abbiamo
nessun problema ad accettare questa risoluzione e andare quanto
prima nella commissione competente per illustrare la norma di
attuazione, che è pronta già da qualche giorno.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
È un tema che è stato affrontato in
questi anni più volte e a più riprese, com'è stato detto sia dal
collega Marquis che dal Presidente. È un tema che...come dire? ha
il doppio risvolto perché, come più volte annunciato e affrontato
all'interno di quest'aula...è un tema che ci vede molto
interessati, quindi va nella direzione auspicata dal nostro gruppo
da diversi anni, com'è stato detto dai colleghi che sono
intervenuti: da una parte, potrebbe far avere giustamente delle
minori entrate, perché nel momento in cui vai a sgravare quelle
sono le tasse praticamente, perché stiamo parlando di una tassa, a
non alimentare le entrate del bilancio...dall'altra invece crei
delle condizioni interessanti alle imprese.
Su questo noi pensiamo come gruppo che due ragionamenti vadano
fatti in maniera importante, al di là della norma se è pronta,
quindi ben venga se andiamo in commissione a discutere. Lo dicevate
penso tutti, è di pochi giorni fa quell'analisi fatta su "Il Sole
24 Ore", che va presa con le pinze, perché i nostri numeri sono
piccoli, però c'è un "però" importante da non sottovalutare - e
guardo il collega Donzel -: quello dove noi siamo più deboli è
proprio legato all'innovazione e al lavoro. Diciamo che questa
tassa, che poi è la tassa sulle imprese (IRAP)...io ho preso per
buone le considerazioni che sono state fatte, però al di là ancora
di questo, il ragionamento che ci interessa fare insieme a tutto il
Consiglio è che nel momento in cui si mettono in campo degli sgravi
fiscali, delle possibilità per le aziende, dall'altra bisogna
sapere se non richiedere, se non imporre, creare quelle condizioni
in modo che ci sia sviluppo e che ci siano posti di lavoro. Su
questo mi sono fatto aiutare dagli uffici del Consiglio, la
Provincia di Bolzano adesso è al 3,4 di disoccupazione, quindi una
disoccupazione molto bassa e non so se siete a conoscenza, però ci
interessa il parametro, perché stiamo parlando di cose importanti,
nella finanziaria 2017 gli sgravi fiscali introdotti a più riprese,
sommati, raggiungono la somma ragguardevole di 320 milioni di euro.
Questa è la somma che nella provincia di Bolzano è stata sgravata
ai cittadini e alle imprese per reinvestire, ma soprattutto in
questo caso alle imprese, quindi per dire quanto è importante
questa sollecitazione, questa proposta. Dall'altro, non è solo con
questo elemento, questo è solo uno degli elementi per poter
rilanciare e per far reinvestire le aziende nel momento in cui si
va a ridurre la tassazione.
Voglio agganciarmi a questo ragionamento importante, quando a
più riprese,
à maintes reprises
...noi ogni tanto
sollecitiamo l'Assessore Marguerettaz nell'ambito turistico, che
non è sufficiente in una visione generale, non in una visione
settoriale...
(interruzione dell'Assessore Marguerettaz, fuori
microfono)
...che la Cervino S.p.A. - perché la conosco meglio la cito -
chiuda un buon bilancio, ma è importante che chiudano un buon
bilancio le 500 imprese che lavorano grazie alla Cervino S.p.A. e
agli investimenti milionari che sono stati fatti dal pubblico. Mi
spiego meglio: nel momento in cui le imprese private chiudono i
bilanci positivi, nel momento in cui le assunzioni aumentano, nel
momento in cui la stagionalità, invece di essere di 8 mesi, è di 10
mesi, tutto fa cumulo e noi, a fronte dell'approvazione di questa
possibilità di giocarci l'aliquota IRAP, potremmo riuscire ad
aumentare anche le entrate. Questo è un meccanismo virtuoso che
fornisce delle risposte al comparto dal punto di vista generale.
Dico questo perché stiamo affrontando la finanziaria ed è
importante inserirla all'interno proprio del dibattito, perché la
questione è interessante ma è anche un elemento non solo dal punto
di vista economico e finanziario ma anche culturale, perché a quel
punto rientra in un ragionamento più complesso e più ampio, che va
ad essere un volano per il nostro bilancio pubblico. A quel punto
il pubblico può aumentare gli investimenti, può migliorare i propri
trasporti, a quel punto il pubblico può permettersi di ridurre la
tassazione alle imprese, perché dall'altra parte c'è investimento,
c'è innovazione, c'è l'obiettivo - penso comune - di abbassare il
più possibile la disoccupazione in Valle d'Aosta, che in questo
momento mi sembra si aggira intorno al 7,6 o 7,7 percento. Non è il
decimale che ci porta fuori strada, ma quello è l'ordine di
grandezza. Tutto questo va in una direzione se viene affrontato in
un'ottica generale, in una visione generale dove si va ad incidere
in maniera pesante rispetto alla possibilità di mettere in campo
degli sgravi fiscali e avere una fiscalità diretta, anche perché
l'80 e più percento delle nostre entrate sono mi sembra - questa è
la sintesi dal punto di vista economico- sul nostro bilancio ormai
sono nostri tributi diretti, quindi
à plus forte raison
se
riusciamo a ridurre l'impatto fiscale alle aziende e dall'altra
parte ad accompagnarle ad investire e a creare occupazione, che non
sia pubblica ma privata, io penso che si vada nella direzione
giusta.
Presidente -
Ha chiesto la parola il Consigliere
Gerandin, ne ha facoltà.
Gerandin (GM) -
Volevo ringraziare Stella Alpina per aver
proposto quest'ordine del giorno, è uno degli argomenti che forse
ho trattato più sovente assieme ai rapporti con lo Stato per quello
che riguarda la finanza. A noi non può che far piacere che sia
stato presentato quest'ordine del giorno - almeno a me fa piacere
che sia stato presentato - perché noi siamo convinti che è a
partire dall'esercizio della fiscalità locale che si possa far
ripartire il sistema Valle d'Aosta, per cui ben venga questa
competenza. Meno male se riusciremo ad avere in commissione un
quadro dettagliato e insieme con questo è chiaro che dovremo andare
un po' nel solco tracciato dalle altre, che hanno già portato a
casa questi tipi di risultati, per cui magari un pensierino, oltre
al discorso legato all'IRAP, eventualmente il discorso legato alla
fiscalità locale, ma un discorso di carattere generale, per cui
fare il punto, a mio parere, è più che necessario in commissione.
Nello stesso tempo sappiamo che è chiaro che l'eventuale riduzione
di un'imposta locale deve scontrarsi con delle minori disponibilità
di carattere finanziario. Ad una prima lettura potrebbe essere
così, però sappiamo anche che una fiscalità locale, una fiscalità
legata alle imprese che crea attrattività può essere benissimo
compensativa di una riduzione eventuale delle imprese che operano,
per cui ci va un doppio solco a mio parere: quello che di portarci
a casa prima di tutto le competenze; seconda cosa, avere un
percorso molto chiaro in cui l'attrattività, quelle che possono
essere le
startup
, quelle che possono essere nuove imprese
devono chiaramente compensare quella che può essere una
detassazione locale, per cui io ritengo molto importante capire
qual è, al di là delle possibilità concrete che avremo di portare a
casa questa competenza nella trattativa con lo Stato, la visione
che ha la Valle d'Aosta. Io continuo a dire che dal 2010 bisognava
invertire la tendenza: dire che, quando noi viviamo solo di
fiscalità locale, dobbiamo essere bravi ad invertire la tendenza,
ad essere appetibili, per cui aumentare il numero delle imprese,
chi ha intenzione di operare in Valle...è chiaro che non può essere
che un ordine del giorno che condivido pienamente e ringrazio
ancora di averlo presentato.
Presidente -
Ha chiesto la parola il collega Fabbri, ne
ha facoltà.
Fabbri (UVP) -
Per comunicare l'adesione completa del
nostro gruppo dell'Union Valdôtaine Progressiste a questa
iniziativa, perché va nella direzione giusta, in quanto, come si
diceva già in presentazione della legge, questa è una buona
iniziativa, un'iniziativa di una buona politica che va nello
specifico argomento, ma nello stesso tempo presenta quella che deve
essere l'attenzione che la politica deve dare verso queste attività
produttive che sono volano poi per tutta la società. Buone notizie
quindi per quanto riguarda l'attuazione di questa iniziativa, buone
notizie per quanto riguarda un'iniziativa che dovrà essere un
qualche cosa che finalmente riuscirà ad incidere sulla fiscalità
valdostana. Come diceva il collega, dobbiamo puntare solo sulle
nostre forze e questa è la via maestra per poter attuare questa
iniziativa.
Un pensiero anche su quella che era una volta la zona franca,
superata dai tempi, superata ormai dall'inserimento in un ambiente
politico molto più ampio che è quello europeo, che però riprende
questo concetto della zona franca che era stato già previsto dai
nostri padri costituenti del nostro Statuto, per cui non possiamo
che essere contenti di questa iniziativa, non possiamo che essere
contenti di tutta questa discussione che c'è stata fino adesso, che
ci vede concordi nel voler appoggiare questa nuova forma di
fiscalità che possiamo introdurre nella nostra Regione.
Presidente -
Ha chiesto la parola per dichiarazione di
voto il Consigliere Bertin, ne ha facoltà.
Bertin (ALPE) -
Al di là dell'ordine del giorno - come
abbiamo appreso, ormai la norma di attuazione è già pronta e ci
verrà illustrata in commissione -, è importante dare seguito ad un
lavoro fatto in questi anni di approfondimento, che per tempo ci ha
visti in commissione seguire determinati dossier, che non hanno poi
avuto uno sbocco e a cui bisogna darlo.
È importante avere queste nuove competenze, anche perché bisogna
guardare ad uno strumento di politica economica che può servire per
indirizzare lo sviluppo di determinati settori. Al di là di una
ricaduta generale, come sono i contributi, questo è anche uno
strumento di politica, può essere visto anche come uno strumento di
politica economica nel mirare a determinati settori. Immagino che
in Valle d'Aosta, dove sovente parliamo di ambiente, è importante
sviluppare le attività collegate a questo e immagino che questo
possa essere uno strumento collegato alla defiscalizzazione dei
settori riguardanti questo aspetto come anche per le nuove
tecnologie. È uno strumento che andrà utilizzato come uno strumento
di politica economica, e non soltanto di rilancio generale
dell'economia, ma anche proprio per mirare dove indirizzare
l'economia di questa regione, pertanto è importante anche avere
un'idea di dove andare con questo nuovo strumento. Fondamentale è
avere lo strumento il più presto possibile, anche in ragione della
situazione economico-finanziaria della nostra regione, che ha
bisogno di riprendere uno sviluppo.
Presidente -
Ha chiesto la parola il collega Fosson, ne
ha facoltà.
Fosson (PNV) -
Intervengo anch'io per esprimere un parere
favorevole su quest'ordine del giorno e ringraziare chi lo ha
proposto in merito a questa facoltà che noi abbiamo, prevista dalla
legge, di ottenere questa possibilità di modulare delle imposte, in
particolare l'imposta regionale sulle attività produttive. Certo,
su questo si possono e si devono aprire diverse discussioni e
argomenti, osservazioni su quello che questo fatto può produrre
nella nostra economia, soprattutto nel nostro gettito. Darò quindi
un voto favorevole. Il Presidente ci ha detto che siamo ormai al
termine del percorso di attuazione, questa è una buona notizia. Non
possiamo non sottolineare che comunque arriviamo un pochino più
tardi rispetto ad altre Regioni a Statuto speciale.
Presidente -
Ha chiesto la parola il collega Marquis, ne
ha facoltà.
Marquis (SA) -
Vorrei ringraziare il Presidente per
l'impegno che ha preso a concludere il prima possibile l'iter di
questa norma; ringrazio anche i colleghi che hanno dato la loro
condivisione. Solo due parole a chiusura. Credo sia un percorso
importante, perché vivere in montagna costa più caro che vivere in
pianura: si parla di costi aggiuntivi del 20 percento, ma questo si
traduce anche nel lavoro in montagna, pertanto, se da una parte è
importante per l'attrattività, dall'altra parte è anche per le
imprese il poter competere sulla produzione all'esterno della Valle
d'Aosta. Ci sono altre realtà che hanno già intrapreso questa
strada, quindi questo ci potrà consentire, attraverso delle
opportune politiche successive, di poter anche noi mettere le
nostre imprese nella condizione di poter meglio affrontare le
difficoltà del mercato. Così come potremmo anche affrontare magari
le difficoltà di alcuni settori, come possono essere quelli
dell'edilizia o altri attraverso questa misura. Io mi auspico
ancora, a conclusione, che siccome l'IRAP si paga il mese di
giugno, si arrivi presto a definire questo percorso per poter
valutare eventualmente la possibilità di introduzione già in corso
d'anno di manovre sul 2017.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Per dire che la norma di attuazione è
pronta, però sappiamo che c'è un iter. Essere pronta vuol dire che
è preparata, poi deve essere approvata dalla Commissione
paritetica, deve fare il suo giro, nel senso che deve andare al
Consiglio dei ministri. Quindi io vorrei solo dire in modo chiaro
quali sono i tempi e poi sperare, come abbiamo fatto in altri casi,
che questa norma venga pubblicata, perché noi abbiamo ancora delle
norme ferme: sono state approvate regolarmente, ma non sono state
approvate in Consiglio dei ministri e non sono di fatto norme di
attuazione che hanno il loro vigore. L'ISPESL, una per tutte: siamo
l'unica Regione che non ha la possibilità di utilizzare questa
decentralizzazione, che era stata fatta ma che non possiamo
utilizzare. Sul Catasto è stata approvata la norma ma non c'è
l'accordo sull'applicazione della legge e quindi siamo fermi. Per
dire che noi facciamo i passi necessari augurandoci che i tempi
siano i più brevi possibili, però non vorrei che si pensasse che
domani sarà tutto a posto. Su questo tema giustamente si è valutato
da parte di tutti che il punto nodale e il punto importante è la
possibilità di avere posti di lavoro con questa operazione. Il
problema vero è che non ci si può inventare posti di lavoro, li si
può favorire creando le premesse affinché ci sia una presenza in
Valle di aziende ed è quello che si sta facendo anche con tutta
l'operazione portata avanti per facilitare la ricerca, la presenza
delle aziende. Gli accordi che sono fatti a questo proposito
servono per creare le premesse per avere posti di lavoro,
soprattutto posti di lavoro che possano assorbire anche una serie
di persone di mezza età, oltre che i giovani, che non hanno altre
possibilità, se non nelle aziende e nelle industrie che in qualche
modo vengano a situarsi in Valle d'Aosta, come speriamo. Credo che
questo sia il risvolto che tutti auspichiamo, perché la
facilitazione delle norme fiscali porta la conseguenza di una
riduzione che poi si recupera naturalmente con l'attività
lavorativa e con il numero...per cui di fatto, a nostro avviso, è
un modo - con cui concordiamo - intelligente per cercare di avere
sul posto delle presenze che qualifichino l'attività del lavoro,
che è alla base delle nostre preoccupazioni.
Presidente -
Ha chiesto la parola il collega Bertschy per
dichiarazione di voto, ne ha facoltà.
Bertschy (UVP) -
L'anno scorso di questi tempi approvammo
un ordine del giorno proposto dal nostro gruppo, ricordando
l'articolo 14 dello Statuto, la zona franca, oggi superata; non può
che farci piacere che il lavoro è andato avanti e che si riprenda,
sia pure in chiave moderna con la dizione moderna di questa
possibilità di applicare questa parte di Statuto e si prendano
definitivamente degli impegni con i tempi che tutte queste norme
avranno per essere approvate. Per ricordare la discussione di
questa mattina lavoro per il nostro Senatore sicuramente in questo
senso. Ci fa piacere quindi che, pur con un altro nome, il tema
della zona franca, l'interesse e la speranza è anche che la
politica qui lavori di nuovo per sviluppare i nostri impegni, ma
allo stesso tempo i nostri diritti statutari trovino di nuovo una
discussione fuori dalla Valle d'Aosta; questo è un elemento
positivo, che sottolineiamo con soddisfazione e ringraziamo il
gruppo Stella Alpina per aver portato la discussione in aula.
Presidente -
Ha chiesto la parola il collega Marquis, ne
ha facoltà.
Marquis (SA) -
Voglio solo sottolineare che ritorneremo
sull'argomento con un emendamento, dove dirò ancora alcune cosette
sulla procedura.
Presidente -
Metto in votazione l'ordine del giorno n. 11
proposto dal gruppo Stella Alpina. La votazione è aperta. La
votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Ordine del giorno n. 12 presentato dal gruppo Stella Alpina. Per
l'illustrazione, ha chiesto la parola il collega Borrello, ne ha
facoltà.
Borrello (SA) -
L'ordine del giorno che portiamo
all'attenzione dell'aula come gruppo consiliare è la logica
conseguenza dell'approvazione di un emendamento che abbiamo
prodotto durante l'analisi del documento economico e finanziario e,
di conseguenza, abbiamo ritenuto opportuno andare a sviluppare con
un atto di indirizzo quello che per noi è un aspetto molto
importante: l'incentivazione dello sviluppo economico per mezzo
delle integrazioni tra le filiere agroalimentari e turistiche.
Questa integrazione tra le filiere è uno strumento decisamente
importante che è già stato adottato da diverse Regioni a livello
italiano, posso citare la Sardegna, l'Umbria o anche il Piemonte
per quanto riguarda i musei etnografici ed enologici; è sicuramente
uno strumento che va ad aumentare la valorizzazione dei nostri
prodotti agroalimentari, soprattutto per quanto riguarda i prodotti
a chilometro zero. Questa integrazione va a sviluppare anche
l'aspetto prettamente di carattere turistico perché, oltre alla
valorizzazione dell'aspetto agroalimentare, avrà sicuramente un
aspetto di impatto positivo per quanto riguarda lo sviluppo delle
tematiche turistiche. Se da una parte c'è un aspetto prettamente di
marketing
territoriale, dall'altra parte c'è anche
l'incentivazione della tutela del territorio. Noi sappiamo
benissimo che la Valle d'Aosta è caratterizzata, per quanto
riguarda l'aspetto di tutela geomorfologica, dalla gestione del
territorio, delle attività delle piccole e medie aziende dal punto
di vista agricolo e per quanto riguarda gli agriturismi; da qui
l'importanza di andare a realizzare uno strumento legislativo che a
tutti gli effetti non è uno strumento legislativo nuovo, perché
anche in Valle d'Aosta si è già cercato, e cito per esempio del
2004 l'aspetto relativo al settore agroalimentare ed
enogastronomico valdostano denominato
Saveurs du Val
d'Aoste
, di conseguenza la volontà è quella di andare a
produrre un disegno di legge da portare all'interno della
commissione consiliare. Noi abbiamo scritto: "entro 120 giorni", in
linea con quanto discusso nelle precedenti iniziative, comprendiamo
il fatto che magari i 120 giorni sono un lasso temporale non
adeguato, quindi ci allineiamo a quanto già richiesto
precedentemente dall'Assessore Marguerettaz, quindi emendiamo da
subito mettendo i 180 giorni.
Dalle ore 17:12 assume la presidenza il Vicepresidente
Farcoz
.
Farcoz (Président) -
A demandé la parole de la part du
Gouvernement l'Assesseur Marguerettaz.
Marguerettaz (UV) -
Questo è un tema che riteniamo sia
meritevole e possiamo sicuramente votare quest'ordine del giorno.
Prendo semplicemente la parola per introdurre ed esplicitare che
questo argomento non potrà essere un argomento che non è
convergente con il ragionamento del marchio generale, del marchio
Ombrello e delle attività che discenderanno da quell'incarico che è
stato dato, da quel percorso che dovrebbe poi portarci ad una
condivisione generale su una strategia che irrobustirà il nostro
marketing
territoriale, perché abbiamo sicuramente delle
attività turistiche e agricole, ma abbiamo anche tutte le altre
attività. Abbiamo avuto modo anche con la IV Commissione, quando ci
siamo confrontati con altre realtà, dove il marchio Südtirol è
declinato con tutte le sue specificità: dall'enogastronomia alle
attività artigianali, alle attività industriali e via discorrendo,
per cui, rispetto a questo, c'è disponibilità a lavorare su questo
argomento, coordinandolo con delle attività che si stanno già
facendo.
Président -
La parole au Conseiller Restano pour
déclaration de vote.
Restano (PNV) -
Un plauso va rivolto alla Stella Alpina,
ai firmatari di quest'ordine del giorno, che direi è molto attuale,
come ha detto l'Assessore, perché la questione della promozione
turistica è strategica per la nostra Regione e interessa vari
Assessorati, com'è stato anticipato: Agricoltura e foreste,
Ambiente, Turismo; abbiamo visto in altre realtà che addirittura
questi Assessorati sono accorpati per dare maggiore valenza
all'attività che viene svolta. Mi permetto però di evidenziare un
aspetto: già si è lavorato su questo argomento, e lo dico io perché
l'Assessore è stato direttamente interessato da un'esperienza
comune, assieme all'allora Assessore all'agricoltura, quando nel
mio Comune si parlava di valorizzazione di un prodotto tipico che
ha avuto il riconoscimento da parte del Ministero:
la seupa à la
Valpelenentse
[traduzione dal patois: la zuppa di Valpelline],
dove si lavora come ingrediente principale una DOP valdostana,
ossia la fontina. Queste iniziative però...in quel momento
rilasciammo la denominazione comunale di origine, che è un'attività
di
marketing
territoriale, come ha ben detto e illustrato
l'ordine del giorno, sfruttando anche la collaborazione di Paolo
Massobrio, che è la persona che ha inventato
Golosaria
. Per
arrivare a certi risultati, però ci vogliono delle convergenze e
l'argomento trattato deve essere particolarmente coinvolgente in
riferimento agli attori del territorio, quindi si deve collaborare,
com'è avvenuto in quel caso, con le attività produttive locali, con
le associazioni più rappresentative. In quell'occasione abbiamo
coinvolto più manifestazioni, siamo arrivati a coinvolgere gli
amici della battaglia delle capre per proporre come alimento anche
un menù a base di carne di capra, gli amici della
Bataille des
reines
, il Consorzio pesca perché abbiamo istituito anche una
riserva speciale di pesca: tutte azioni che hanno visto collaborare
in maniera molto forte e molto sentita il territorio. Bisogna
partire, soprattutto nelle valli minori, che forse più fortemente
possono usufruire di queste iniziative, le importanti stazioni
turistiche ne usufruiranno di meno, quindi bisogna sensibilizzare
le associazioni locali, gli operatori del luogo affinché, una volta
prodotta la legge, la facciano propria.
L'Assessore ha richiamato il marchio Ombrello, ma recenti studi
su questi marchi ci dicono che i marchi devono essere sentiti dalla
popolazione; noi possiamo creare il marchio più bello del mondo, ma
se non è la popolazione a sentirlo, non viene portato avanti il
discorso. Io quindi vedo favorevolmente come gruppo questa
iniziativa, perché anticipa addirittura altre azioni che questo
Governo porterà avanti, che questa maggioranza e questo Consiglio
con forza porteranno avanti e che potrà essere propedeutica
affinché tutta la popolazione senta la necessità di sviluppare
un'economia basata sui prodotti tipici locali, sui prodotti a
chilometro zero e su un'attività di
marketing
che sta
prendendo sempre più piedi, ma deve essere caratterizzante per il
luogo dove noi viviamo, quindi noi appoggiamo con forza questa
iniziativa.
Dalle ore 17:16 riassume la presidenza il Presidente
Rosset
.
Rosset (Presidente) -
Ha chiesto la parola il collega
Grosjean, ne ha facoltà.
Grosjean (UVP) -
Per ribadire l'appoggio a questa
iniziativa, anche se ci sono già tante di queste organizzazioni, di
queste direttive, di queste iniziative, di questi marchi. Io vorrei
ricordare anche il marchio
Route des vins
, che c'era già
prima del marchio
Saveurs
, poi ha avuto un attimo di
difficoltà, adesso vogliamo fare un marchio
Ombrello
.
Giustamente, come diceva il collega Restano, va bene il marchio
però veramente quello che bisognerebbe valorizzare in tutte le
occasioni, a partire dalle manifestazioni delle pro loco, degli
Enti locali è il prodotto tipico. Si sta facendo tutta una serie di
iniziative, l'ultima, per esempio, è quella del pane nero che
incentiva anche all'origine la coltivazione, quindi il recupero di
terreni da coltivare a grano. Sono iniziative molto interessanti,
purtroppo sono un po' sporadiche. Io le vedrei bene ma a monte ci
dovrebbe essere una grande attività da parte dell'Assessorato
dell'agricoltura per sviluppare la produzione di questi prodotti,
perché è inutile voler parlare dei prodotti se poi non c'è la
produzione. Il compito quindi è importante, la differenza la
potremmo fare solo aumentando la produttività della Valle e quindi
diversificando sempre di più la produzione, non fermandoci solo
alla produzione di latte e di fontina, ma cercando di diversificare
e di creare delle filiere complete. Non so se basteranno i 120
giorni, ma dovrebbe essere veramente da parte di tutti un'attività
continua di sostegno alle produzioni agroalimentari della nostra
Regione chiedendola, richiedendola e pretendendola anche nella
ristorazione, quando abbiamo degli ospiti, qualcuno che viene da
fuori, cercando di far conoscere effettivamente la produzione sul
territorio, perché altrimenti se ci limitiamo poi a fare dei
marchi, non lo so se avremo dei grandi risultati, però è
estremamente importante cercare di valorizzare tutte le nostre
produzioni.
Presidente -
Altri? Ha chiesto la parola l'Assessore
Testolin, ne ha facoltà.
Testolin (UV) -
Ho ascoltato con piacere e anche con
molta partecipazione quello che è stato espresso dai colleghi ed è
assolutamente condivisibile ed è il lavoro che si è cercato di
portare avanti in questi ultimi anni, così come si erano già
attivate determinate filiere nelle precedenti legislature.
Evidentemente ci va un coinvolgimento complessivo che non può
derivare solo da chi è direttamente interessato alla produzione che
molte volte si spende e si rende disponibile. Evidentemente c'è la
necessità di una condivisione, di un apprezzamento trasversale da
tutti gli attori che fanno parte di questa rete turistica per fare
proprie, riprendendo le parole di chi mi ha preceduto, determinate
opportunità che ci vengono offerte proprio dalla tipicità del
nostro territorio.
Prendo come spunto quello che è stato sollevato dal collega
Grosjean poc'anzi relativamente alla
Festa del pane
: il
giorno successivo, la settimana successiva alla Festa del pane è
stata organizzata una riunione proprio per mettere in rete i
produttori con gli utilizzatori, in questo caso di un'iniziativa
puntuale, che però potrebbe proporsi più volte all'interno delle
nostre manifestazioni e delle nostre proposte all'interno del
territorio regionale e per valorizzare soprattutto quelle piccole
località che facevano della coltivazione dei cereali una loro
prerogativa. Altre iniziative sono evidentemente già condivise con
l'Assessorato del turismo e c'è un coinvolgimento anche trasversale
con tutti gli operatori della ristorazione, ADAVA
in primis
,
che sempre di più sta cercando di collaborare e a breve proporremo
anche delle opportunità per valorizzare ulteriormente i prodotti
del nostro territorio. Sono state anche attivate delle iniziative a
livello transfrontaliero con dei progetti INTERREG e ALCOTRA, che
vedranno il coinvolgimento su tutto il territorio regionale degli
operatori vitivinicoli per una valorizzazione del turismo del vino
che coinvolga evidentemente anche tutte le strutture che stanno
lungo questo percorso che parte da Pont-Saint-Martin, da Donnas per
arrivare a Morgex, le iniziative quindi sono tante. Bisogna, come
in altre circostanze, cercare di metterle il più possibile in rete,
dar loro un'efficacia, una fruibilità in maniera più
importante.
Il marchio
Ombrello
, secondo me, non è assolutamente una
banalità, ma può essere uno stimolo per far aumentare la presenza
dei nostri prodotti all'interno delle strutture alberghiere e
magari anche vincolarle al fatto di avere un marchio che le
identifichi come valdostane proprio per la loro capacità di
utilizzare i prodotti del territorio. Penso quindi che questo possa
essere un ulteriore stimolo per andare e continuare a lavorare in
questa direzione, così come lo si è fatto anche in altre
circostanze. L'importante è lavorare in sinergia e cercare di
trovare sempre nuovi stimoli per arricchire le opportunità di
presentare il nostro prodotto. Evidentemente una delle nostre
criticità è quella di avere poco prodotto, ma a maggior ragione
dobbiamo venderlo bene, saperlo vendere, saperlo proporre anche per
dare una redditività importante ai nostri produttori. Questo
nell'insieme è l'obiettivo che bisogna portare a casa e, lavorando
in sinergia, potremo evidentemente riuscirci.
Presidente -
Ha chiesto la parola la collega Certan, ne
ha facoltà.
Certan (ALPE) -
Credo che quest'ordine del giorno ponga
all'attenzione un interessante argomento: quello dello sviluppo
delle filiere tradizionali di agroalimentare. Credo che lo scorso
anno, proprio in sede di finanziaria, l'Assessore Testolin abbia
ripreso, anche adesso, un po' questo aspetto. Noi presentammo un
ordine del giorno, sul quale la maggioranza si astenne, che
chiedeva proprio di "reperire aiuti per sviluppare filiere
tradizionali e/o di
e-commerce
che valorizzino la vendita e
la rendita dei prodotti delle aziende agricole e aumentino gli
sbocchi di mercato per i prodotti di elevata qualità". Credo che
anche quest'ordine del giorno già lo scorso anno ponesse proprio
l'attenzione su questo aspetto e ancora una volta, così come per
altri argomenti, si sta ponendo il discorso dell'importanza della
rete. Penso che il collega Grosjean nel suo intervento abbia in
qualche modo già evidenziato il fatto che ci sono diverse attività,
diversi marchi che sono scollegati e non sono in rete fra loro. Noi
crediamo che sia importante sviluppare queste filiere, soprattutto
nell'agroalimentare e soprattutto riguardante la valorizzazione e
la rendita dei nostri prodotti.
Ritengo che quest'ordine del giorno ponga anche un altro
aspetto, sul quale interverranno i miei colleghi, però credo sia
importante che i diversi Assessorati, in sinergia tra loro, davvero
si adoperino affinché vengano incentivate queste filiere di
agroalimentare, che vengano aumentati proprio gli sbocchi a livello
chiaramente turistico. Credo proprio però che sia importante non
più solo dirlo, farlo e mettersi in rete anche per quanto riguarda
chiaramente i marchi, eccetera.
Presidente -
Ha chiesto la parola la collega Morelli per
dichiarazione di voto, ne ha facoltà.
Morelli (ALPE) -
Quest'ordine del giorno è sicuramente
interessante, come non condividere il fatto che l'agroalimentare
rappresenti una forte identità, un'importante parte dell'identità
valdostana e quindi rappresenti un'occasione di promozione?
Indubbiamente l'integrazione tra la produzione agricola e il
settore della ristorazione e della ricettività è sicuramente da
favorire e da incentivare. L'unico dubbio che ci poniamo è se sia
il caso di andare a redigere un disegno di legge specificatamente
su questa integrazione e se invece non dovrebbe rientrare in un più
ampio discorso di promozione legata a tutte le filiere, non solo a
quella agroalimentare ma anche penso a quella artigianale, anche in
parte a quella industriale.
In questo senso noi abbiamo qualche dubbio, pur essendo
d'accordo che sia necessaria assolutamente questa integrazione e
che vada favorita e incentivata, ciò che ci chiediamo è se questo
non dovrebbe rientrare in un discorso più ampio che in questi anni
si sta cercando di portare avanti. Noi quindi poniamo
all'attenzione dell'aula questa riflessione.
Presidente -
Ci sono altre richieste di intervento? Ha
chiesto la parola il collega Borrello per dichiarazione di voto, ne
ha facoltà.
Borrello (SA) -
Per ringraziare i colleghi che sono
intervenuti, che hanno dato sostanza e importanza alla tematica che
abbiamo proposto all'interno dell'ordine del giorno. Riconosciamo
in maniera trasversale anche l'interesse da parte delle altre forze
politiche presenti in aula rispetto a questa tematica. Riteniamo
che l'importante sia affrontare la tematica, l'Assessore ha
manifestato il suo interesse a portare un disegno di legge che vada
nella direzione di andare a ottimizzare questa filiera, questa
incentivazione e questa integrazione.
Le considerazioni della collega Morelli sono sicuramente
interessanti, l'unica cosa che dico in maniera molto sincera è che
non vorrei perdere di vista l'obiettivo, questo lo dico in maniera
molto semplice e lineare.
Presidente -
Metto in votazione l'ordine del giorno n. 12
presentato dal gruppo Stella Alpina. La votazione è aperta. La
votazione è chiusa.
Presenti: 31
Votanti: 26
Favorevoli: 26
Astenuti: 5 (Certan, Chatrian, Cognetta, Morelli, Roscio)
Il Consiglio approva.
Ordine del giorno n. 13 presentato da Stella Alpina e dai
Consiglieri Bertschy e Restano. Per l'illustrazione, ha chiesto la
parola il collega Vicepresidente Marco Viérin, ne ha facoltà.
Viérin M. (SA) -
L'iniziativa è molto semplice, ma molto
importante: noi crediamo che lo sportello unico nato con la legge
regionale del 2003, rivisitato con legge regionale del 2011 n. 12,
oggi soprattutto per il settore dell'edilizia sia diventato un
ufficio complicazioni, le complicazioni anziché accelerare i tempi
e sburocratizzare le pratiche come si voleva raggiungere come
obiettivo. Infatti oggi è diventato un organismo di complicazioni
direi obbligatorie. Faccio solo una carrellata per capire i tempi
che abbiamo oggi su una procedura. Oggi il SUE trasmette al Comune
la pratica che la esamina normalmente entro 7-10 giorni, il Comune
trasmette al SUE la risposta della richiesta di pagamento degli
oneri, normalmente anche qui in 7-10 giorni; il SUE trasmette al
tecnico la richiesta di versamento normalmente in altri 7-10
giorni. Ricevuto il versamento, il SUE lo trasmette al Comune e
considera la pratica completata. Totale: 40 giorni. In caso di
pratiche che interessano più enti: Soprintendenza, ufficiale
sanitario, i tempi sono normalmente raddoppiati e andiamo a 80
giorni. Dopodiché con alcuni enti non è possibile utilizzare la
modulistica del SUE, ad esempio: ANAS, vigili del fuoco, eccetera,
con aggravio di tempi. In questi casi è meglio fare una pratica
chiamata "ibrida" da tutti, cioè richiedere direttamente il parere
all'ente e inviare, una volta avuta la risposta, la richiesta al
SUE, con il parere allegato chiaramente. Ciò comporta un aumento
dei tempi, in quanto non è possibile avviare contemporaneamente le
pratiche, diciamo una ventina di giorni, e arriviamo a 100 giorni.
Ancora: ci si impiegano più di 7 giorni per ricevere una
pec
o una
e-mail
dal Comune al professionista, passando per lo
sportello unico e viceversa. Totale: circa 110 giorni. Sui tempi
quindi, anziché avere una normalità, che avevamo prima dei 30-40
giorni, abbiamo triplicato i tempi di attesa per il cittadino, per
le imprese e per i professionisti.
Sulla sburocratizzazione, anziché diminuire, abbiamo avuto un
aumento a dismisura. Anche qui tre esempi: non viene rilasciato
alcun elaborato con il timbro del Comune, pertanto in cantiere non
è possibile avere alcun documento che attesti la regolarità; gli
allegati richiesti, definiti obbligatori, molto spesso non
coincidono con l'organizzazione del progetto; si è costretti a
spacchettare gli elaborati o a ricorrere a piccoli trucchetti per
superare l'ostacolo, o gli ostacoli: una modulistica farraginosa e
superflua, che a volte è impossibile da gestire. Ancora: ci si
mette più di sette giorni per ricevere una pec, ma anche lo
sportello trasmette gli elaborati progettuali in versione pdf,
quindi i Comuni - e sono tanti - sono sprovvisti di
plotter
e gli stessi hanno difficoltà a istruire la pratica. Anche qui su
questo tema quindi noi abbiamo un aumento della burocratizzazione,
invece di aver sburocratizzato.
Dulcis in fundo
, terzo
volet
: i costi. Anche qui abbiamo costi che i cittadini,
professionisti e impresa, si vedono triplicare rispetto ad anni
fa.
Colleghi, noi abbiamo proposto quest'ordine del giorno senza
accusare nessuno, ma ci facciamo un po' di autocritica tutti
insieme, quindi in sintesi dobbiamo mettere mano alla situazione
che si è creata e proponiamo in particolare che, entro 60 giorni,
alla commissione consiliare competente si sottoponga un disegno di
legge che preveda la rivisitazione della normativa relativa allo
Sportello Unico per l'Edilizia (SUE), in accordo chiaramente con il
CELVA, perché sono i Comuni i primi interessati, oltre che le
imprese, i cittadini e i professionisti. Se questa proposta non
arriva dalla Giunta, si invita la commissione a provvedere con
propria iniziativa legislativa.
Vorrei anche ricordare che credo questa questione dello
sportello unico per l'edilizia sia stata fatta da tutti certamente
in buona fede e con l'obiettivo di migliorare le situazioni. Quello
che vi ho esposto dimostra...e lo sapete perfettamente perché avete
tutti credo persone che vivono questo momento, perché ci sono
imprese, professionisti e cittadini che tutti i giorni sono
coinvolti in queste procedure. È un argomento quindi sul quale
bisogna fare autocritica e credo che si possa affrontare, perché si
possono affrontare queste questioni a costo zero: non è un problema
di trovare delle risorse, ma è un problema dare delle risposte ai
valdostani.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
La sottolineatura fatta dal collega
sulla situazione attuale credo porti a fare una riflessione
obbligatoria su queste tematiche, perché indubbiamente il fattore
tempo è un fattore importante e lo è tanto più in un settore
delicato come l'edilizia. Ad oggi questo aspetto sicuramente va
affrontato, l'ha ricordato il collega, anche e soprattutto credo
con gli Enti locali perché è giusto che facciano parte di uno degli
aspetti di collegamento, perché il SUE manda...torna e così via.
Quindi, per trovare le modalità anche pratiche e tecniche per
raggiungere lo scopo, bisogna che ci sia una condivisione con la
parte direttamente interessata. Il discorso dei tempi, di
presentare "entro 60 giorni" un disegno di legge, credo che
potrebbe vedere magari una dilazione, dando un attimino di tempo in
più per poter raccordarsi su questo, perché altrimenti rischiamo di
non avere, tenuto conto che siamo sotto le feste, il tempo
necessario. Sul resto io credo che si possa affrontare con questo
spirito, nel senso che insieme si può guardare alla modalità con
cui accelerare nei fatti, perché altrimenti è solo teorico. Già
adesso di fatto non ci dovrebbero essere quei tempi, però i tempi
si dilatano e quindi bisogna trovare il modo per essere sicuri che
quei tempi poi vengano mantenuti, perché oggi la difficoltà è: come
intervengo, dove intervengo, anche se volessi, io proprietario o io
interessato, dove vado a cercare? Questo non deve succedere, deve
essere in automatico per me sapere che fra 30-40 giorni la pratica
devo averla chiusa, quindi il resto lo deve sbrigare naturalmente
lo sportello direttamente interessato. Con questo spirito chiedo se
è possibile allungare un po' i tempi...se si può mettere 100-120
giorni, poi se si fa prima, meglio, perché si fa con i Comuni
comunque.
Presidente -
Ha chiesto la parola il collega
Vicepresidente Marco Viérin, ne ha facoltà.
Viérin M. (SA) -
Il ragionamento che il Presidente ha
fatto lo si può condividere, possiamo mettere anche 100 giorni, non
sono i 10 o i 20-30 giorni in più: il problema è affrontare, farsi
un po' di autocritica su queste cose...che non costa metterci mano.
Volevo però anche dire, Presidente, che non è solo l'accelerare i
tempi: qui c'è stato un pantano sulla modulistica. Dire "pantano" è
dire poco, perché abbiamo una modulistica che se andiamo a
misurarla, a volte arriva a dieci centimetri di spessore e spesso,
perché si può compilare la modulistica solo via internet, il
ragionamento è se non compili tutte le pagine, si blocca, quindi
troviamo anche dei professionisti che devono mettere delle "X" o
dei dati per poter andare avanti senza che abbiano nessuna logica.
Veramente bisogna rivisitare la modulistica, che è quella che fa
dilatare i tempi e soprattutto crea la burocrazia che noi invece
avevamo inteso già da allora eliminare, quindi io accolgo il
discorso dei 100 giorni, ascolto i colleghi e mi riservo di
intervenire.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
I colleghi hanno centrato una criticità
reale, tangibile, durante i dibattiti sulle finanziarie abbiamo
cercato di mettere in evidenza quanto meno le storture, non è un
ragionamento legato ad un discorso di autocritica, ma è legato ad
un discorso che ci sono delle reali difficoltà temporali: la prima,
la piccola attività di montagna fino a sei anni fa in due giorni
apriva l'attività e aveva tutta la documentazione, i Comuni davano
il parere per poter aprire l'attività. Così com'è stata modificata,
non bastano sovente i 60 giorni e sovente si fermano per delle
questioni di natura di incomprensione burocratica, ma poi anche di
competenza fra ufficio tecnico del Comune, all'interno del proprio
Comune nei confronti dello sportello unico. La questione quindi è
sicuramente complessa in questo momento, ma va comunque risolta,
quindi sposiamo la proposta che i colleghi hanno preparato, hanno
confezionato e gradiremmo essere partecipi con il Governo regionale
sulla bozza del disegno di legge per provare a riportare, se è
possibile dal punto di vista legislativo, certe competenze
all'interno del Comune perché così com'è sicuramente non è
sicuramente un buon risultato e l'esito è comunque negativo per
tutti: per i dipendenti comunali, che alla fine comunque non
riescono ad oggi...forse per mancanza di coordinamento, forse per
delle difficoltà diverse, anche delle gestioni diverse che ci sono
ancora fra i vari uffici; il libero professionista che deve
redigere comunque la documentazione e poi la chiusura del cerchio
che dovrebbe essere quella dello sportello unico. Lo dico con
cognizione di causa e mi sono anche vergognato nel momento in cui
direttamente interessato...c'è una complicazione veramente
esagerata.
Se c'è quindi la volontà di mettere in discussione il castello
che probabilmente è stato messo in piedi - e probabilmente ci è
scappato anche di mano - e se si possono riportare le competenze
all'interno degli Enti locali...sicuramente l'Ente locale prima di
creare lo sportello unico era più rapido, o quanto meno tanti
Comuni erano più rapidi; al di là ancora di quanta carta e di
quanta documentazione, erano più rapidi e meno costosi. Questi sono
i due elementi importanti.
Se quindi nei 100 giorni di impegno al Governo regionale,
insieme alla commissione riusciamo a ridurre i tempi, io non lo so,
pongo la questione politica, riportiamo le competenze all'interno
dei Comuni? I nostri Comuni hanno la forza, è possibile riportare
comunque all'interno dei Comuni o all'interno delle
Unité
?
Non lo so, troviamo magari un livello intermedio. Politicamente io
penso che dobbiamo affrontare questo tema. Poi il discorso dei
costi, perché non possiamo chiedere alla semplice azienda,
all'artigiano certi costi che in questo momento devono essere
riversati sul libero professionista, perché poi questa è la sintesi
finale.
Il nostro voto comunque è favorevole su quest'ordine del giorno,
con l'obiettivo di mettere in discussione però politicamente lo
sportello unico e probabilmente fare un passo indietro proprio a
livello di area geografica. Proviamo quindi il discorso delle Unité
oppure quello dei Comuni. La lancio come sfida, quanto meno una
proposta alternativa va messa in campo e anche in fretta.
Dalle ore 17:48 assume la presidenza il Vicepresidente
Farcoz
.
Farcoz (Presidente) -
Ha chiesto la parola il collega
Gerandin, ne ha facoltà.
Gerandin (GM) -
Io penso che alcune riflessioni vadano
fatte su questo argomento, soprattutto cercando di capire perché il
modello sportello non ha funzionato. La prima domanda da farsi è
questa, perché in altre realtà dove c'è anche lo sportello unico,
funziona. Io penso che la prima domanda da fare è perché il sistema
valdostano com'è stato articolato non funziona. Non è detto che
avere lo sportello unico sia sintomo di allungamento dei tempi,
costi aggiuntivi: non è vero. Se voi andate a vedere altre realtà
in Regioni molto più grandi, non è così, per cui il vero problema è
capire perché non funzionano. La partita è tutta interna e qualcuno
giustamente ha sottolineato il fatto che qualcuno non ha il
plotter
per stampare, qualcun altro non manda le
pec
,
ci sono dei malloppi via internet da scaricare. Se spostiamo il
problema dallo sportello unico alle
Unité
o al Comune, io
non so se lo risolviamo in tutta sincerità.
Perché si è arenato questo sportello? Lo sportello era nato -
tanto per ricordare lo scopo dello sportello - per acquisire tutti
i pareri necessari quando una persona si reca in un Comune
collegato telematicamente e fa la domanda di autorizzazione: questo
era lo spirito. Capiamo perché non ha funzionato. È molto semplice,
perché se poi io vado allo sportello e faccio la domanda, e questo
per darmi il nulla osta urbanistico deve rimandarmi la domanda al
Comune e avere il visto dell'ufficio tecnico per avere la
compatibilità al piano regolatore, è chiaro che non funziona.
Questo sportello era nato con la volontà di distaccare del
personale che si occupava di urbanistica e di piani regolatori
all'interno dello sportello per aver immediatamente il parere.
Secondo me, l'analisi da fare, al di là di quello di predisporre un
testo, che potrebbe al limite prendere un problema e spostarlo da
altre parti...ricordo, tra l'altro, che in questo momento tutta una
serie di funzioni sono gestite a livello di convenzione se non a
livello di Unité, per cui non è un problema che può riguardare solo
il Comune, anche perché potremmo avere dei Comuni che non hanno
neanche personale qualificato, perché conosciamo la pianta organica
di determinati Comuni. Io penso pertanto - lo dico sinceramente -
che una riflessione vada fatta perché qualcosa non ha funzionato,
su questo non c'è ombra di dubbio, ma non so se dire che lo
sportello unico ha fallito in quanto tale, oppure dire che ha
fallito perché c'è una serie di difficoltà che sono tutte nostre,
io dico: sono tutte nostre del sistema valdostano; questa è, a mio
parere, l'analisi più corretta. Al di là della predisposizione del
testo, io vorrei capire dove non ha funzionato, perché spostare il
problema non significa risolverlo. Questa è un po' l'analisi,
perché la nascita dello sportello io l'ho vissuta in un altro
ruolo, per cui so anche com'è nato questo sportello.
Certo che non funziona, sono il primo a dirlo. Ha altri aspetti
positivi, su altre parti ha funzionato per alcuni aspetti, ma sono
aspetti marginali, non sono gli aspetti relativi a tutta la
necessità di avere risposte immediate alla quasi totalità delle
domande. A quelle più difficili è riuscito a dare delle risposte,
proprio perché magari gli uffici tecnici singoli non erano
preparati per darle, però non può funzionare così, questo sono il
primo a dirlo, per cui io veramente inviterei ad una riflessione
sul perché non ha funzionato e quale può essere eventualmente la
correzione. Con questo io non mi sento di cassare a priori il
principio dello sportello unico solo perché in Valle non ha
funzionato.
Presidente -
Ha chiesto la parola il collega Fabbri, ne
ha facoltà.
Fabbri (UVP) -
Per noi dell'UVP, ma credo un po' per
tutti, tutto quello che affronta il problema della burocrazia, anzi
dell'iter della burocrazia ben venga. Se con un'azione di questo
genere si riesce ad eliminare un nodo che purtroppo abbiamo provato
tutti, un nodo burocratico che ha aggravato la situazione, noi
siamo ben lieti di sostenere un'azione di questo genere. Io farei
una considerazione di questo tipo, in parte quella che ha già fatto
il collega che mi ha preceduto, e direi che il vecchio detto che la
strada dell'inferno è lastricata di buone intenzioni si applica
anche in questo caso, perché l'intenzione non era sbagliata: era
quella di accentrare delle funzioni in modo di far correre meno la
gente. In realtà, è stato un
boomerang
e chiediamoci perché
lo sia stato, per cui ben vengano tutte queste considerazioni,
tutti questi ripensamenti, come diceva il collega Viérin, delle
analisi di coscienza in cui si possono evidenziare i nodi che hanno
impedito a questa istituzione di funzionare bene. Speriamo che
questo lavoro porti ad un risultato efficace ed efficiente per noi
e per tutti cittadini.
Président -
La parole au collègue Restano.
Restano (PNV) -
Solamente per significare un aspetto:
nessuno ha mai riferito qual era il punto di partenza. Io ritengo
che i nostri Comuni fossero un'eccellenza rispetto ai Comuni nel
resto d'Italia nel disbrigo di certe pratiche, quindi noi siamo
partiti, poi è arrivato lo sportello unico dove in tutta Italia
aveva la volontà di semplificare: laddove si aspettavano sei mesi
le pratiche e adesso se ne aspettano solamente tre è un gran
risultato; dove per le pratiche si aspettava una settimana e adesso
- andremo a vedere per quale motivo - si aspetta un mese diventa un
disastro. Io l'ho vissuto, come altri colleghi qua, con un'altra
veste, ci abbiamo tutti creduto. Abbiamo creduto nella
semplificazione, ci crediamo anche adesso; tutto ciò che può
semplificare noi sicuramente lo appoggeremo. Ammettiamo, pur
avendolo vissuto da attori, che è stato un fallimento: non abbiamo
dato le risposte che tutti ci aspettavamo. Ora la diagnosi
l'abbiamo fatta, la ricetta è tutta da comprendere, però
l'importante è, come già avvenuto altre volte, che si sia posto il
problema sul tavolo e che ci sia la volontà condivisa fra tutti di
andare a risolvere il problema. Che la firma digitale in certi casi
sia un problema - mi riferisco anche ad altri tipi di sportelli
unici - è evidente, è sotto gli occhi di tutti perché non tutti la
possiedono, oltretutto è diventato anche un costo tenere la firma
digitale, ma vi sono anche altri problemi. Abbiamo centralizzato il
luogo delle risposte, però per un abitante di una valle era molto
semplice andare in Comune, dove c'era un rapporto diretto con il
funzionario pubblico e dove portare una pratica edilizia
significava per il territorio portare sviluppo, se si va a inviare
una pratica ad un
back office
si ha un rapporto diverso, è
inutile negarselo, però dall'altra parte ritengo che se lo sviluppo
va in un senso, diventa difficile andare in senso opposto, quindi
andrà fatta un'analisi attenta cercando di dare le giuste
soluzioni.
Presidente -
Ha chiesto la parola il collega Marco
Viérin, ne ha facoltà.
Viérin M. (SA) -
Ringrazio tutti quelli che sono
intervenuti, anche perché nelle loro parole traspare che anche loro
stessi hanno toccato con mano che esiste il problema, perché io
l'ho detto nelle premesse, l'abbiamo scritto anche nelle premesse
nel documento che abbiamo presentato: quando si invita a fare un
disegno di legge ed eventualmente questo non avviene, che sia la
commissione...perché bisogna capire le ragioni del fallimento. Se
noi siamo uomini eletti, che quindi dobbiamo affrontare il bene dei
cittadini, dobbiamo anche affrontare il fatto di farci non dico
autocritica - magari ho esagerato - però un po' di autocritica sì e
capire che cosa non ha funzionato.
Il ragionamento molto chiaro che io voglio fare su questa
questione è che questa questione a turno tocca tutti i valdostani:
dalla piccola concessione edilizia ad un mero intervento di un
muretto su un negozio commerciale, piuttosto che su una piccola
attività artigianale. Oltretutto tocca le imprese di un settore
edile che è in grande difficoltà, e io ho fatto anche tesoro di
alcune notizie che ho avuto: piccole imprese artigiane che a volte
non hanno potuto finire il lavoro perché hanno iniziato il lavoro
tre mesi dopo la loro programmazione dell'anno, perché nessuno si
fida più di iniziare il lavoro prima che arrivi la risposta
dell'ente pubblico. È vero che con una SCIA io posso iniziare, però
se poi l'ente pubblico dice: "non è troppo corretto", tu rischi in
tutti i sensi, quindi ormai le imprese aspettano che arrivi la
risposta dell'ente pubblico.
Sul discorso di Gerandin io volevo solo fare una precisazione:
condivido il fatto che nell'analisi per arrivare ad una proposta si
vada a ricercare il perché, e anche nel testo avevamo inserito
proprio anche insieme al CELVA, perché gli Enti locali sono stati
quelli che hanno lavorato per cercare di fare qualcosa di meglio
rispetto a prima, ma purtroppo oggi abbiamo una situazione
peggiore. Io direi anche che però una cosa è chiara, Gerandin, la
modulistica è fuori dai normali canoni, dobbiamo dirci questo: tra
un po' abbiamo meno modulistica per fare l'intervento di un
grattacielo a 27 piani che rispetto ad una piccola richiesta di un
cittadino. Quando ho dieci centimetri di carta, non conto le pagine
perché sarebbero troppe, un sistema che ti blocca il passaggio alla
pagina 222, perché non hai risposto alla duecentoventunesima, c'è
qualcosa che non funziona.
Detto questo, io direi che il monitoraggio, come non abbiamo
fatto magari troppo celermente in questo caso, andrebbe fatto anche
su altre leggi. Il monitoraggio sull'efficienza e sull'efficacia
delle norme che abbiamo fatto, soprattutto quelle che abbiamo fatto
come Consiglio regionale. Non parlo di quelle fatte dallo Stato o
dall'Europa, lungi da me, ma almeno per quelle che facciamo qui
sarebbe bene che ogni tanto iniziassimo a fare un monitoraggio.
Noi su questo tema abbiamo già elaborato alcune nostre visioni,
alcune nostre idee, alcune nostre proposte, potevamo anche venire a
presentare un disegno di legge, ma proprio per quello che avete
detto anche voi nei vostri interventi, abbiamo preferito portarlo
al dibattito in bilancio, per cercare di mettere tutte queste idee
e queste proposte che abbiamo già immagazzinato - e le avrete anche
voi, cari colleghi - all'interno del dibattito consiliare, e della
commissione eventualmente, per sortire un qualcosa che dia un
risultato vero e tangibile.
Président -
La parole au Président Rollandin.
Rollandin (UV) -
La difficoltà di questo tema sta nel
conciliare quella che era un'organizzazione fatta in esecuzione di
un ordinamento più generale che portava a creare questi punti di
riferimento. La nota che credo sia da sottolineare è che i Comuni
devono rendersi conto di quale ruolo possono giocare nell'ambito
della risposta che deve essere fatta con il SUE, perché altrimenti
non ne usciamo. Non sono tutte uguali le risposte: ci sono
situazioni più celeri e altre meno. È giusto fare una
considerazione generale e capire perché certi meccanismi non
funzionano. Sulla modulistica comunque io vorrei solo precisare
che, purtroppo, si potranno semplificare alcune cose ma ormai tutte
le norme di trasparenza, e tutto quello che c'è, portano ad avere
una serie di dati, che continuano ad aumentare: questo lo dico
perché è una situazione già oggi evidente. Credo comunque, nel
votare quest'ordine del giorno, che ci sia la condivisione
sull'obiettivo da raggiungere, il come è legato alla partecipazione
dei Comuni ed ai suggerimenti che verranno dal coinvolgimento della
commissione competente.
Presidente -
Non ci sono altri interventi per cui metto
in votazione l'ordine del giorno con l'emendamento che prevede la
sostituzione del termine "60 giorni" con "100 giorni". La votazione
è aperta. La votazione è chiusa.
Presenti: 29
Votanti: 29
Favorevoli: 29
Il Consiglio approva all'unanimità.
Ordine del giorno n. 14 presentato da Stella Alpina e dal
Consigliere Bertschy. Per l'illustrazione, ha chiesto la parola il
collega Marquis, ne ha facoltà.
Marquis (SA) -
L'ordine del giorno consegue al punto che
è stato introdotto nella finanziaria, di cui si è parlato già in
questi giorni: l'avvio del percorso della quotazione in Borsa della
CVA. È un percorso che per noi costituisce un'opportunità di
sviluppo sia per l'azienda, sia per l'apertura dell'economia
valdostana all'esterno. Abbiamo sentito anche negli scorsi giorni i
contributi che sono stati portati dai colleghi dell'opposizione, le
preoccupazioni su questo percorso. Abbiamo ritenuto assieme a dei
colleghi di presentare questa iniziativa, che chiede di mantenere
informato il Consiglio regionale sull'andamento di questo processo
di quotazione in Borsa, finalizzato quindi alla domanda di
ammissione alla quotazione in Borsa di CVA; ad indicare al
Consiglio regionale poi, una volta completato questo percorso,
"l'ammontare delle risorse potenzialmente rinvenienti all'azionista
dall'operazione di collocamento non appena il progetto di
collocamento sarà definito e approvato dagli organi della società",
ovvero cercare di capire quali saranno le risorse che
potenzialmente saranno disponibili all'Amministrazione regionale
sia tramite i dividendi, sia tramite i proventi dalla vendita delle
azioni che saranno posizionate sul mercato. Questa è un'operazione
di carattere straordinario, crediamo che possa portare delle
cospicue risorse a disposizione della Regione e che quindi sia
importante predisporre anche un piano strategico di come poi
investire queste risorse. Chiediamo quindi un impegno di presentare
al Consiglio regionale un piano strategico di investimento di
queste risorse, perché sono delle risorse che avranno carattere di
straordinarietà, saranno
una tantum
, quindi un'occasione da
non sprecare per definire le nostre priorità all'interno di un
progetto organico, per riuscire a dare nuovo sviluppo e rilancio
all'economia valdostana. L'ordine del giorno prevede anche di non
disporre l'effettuazione di alcuna operazione di carattere
straordinario sul patrimonio della CVA prima dell'approvazione da
parte del Consiglio regionale del piano di cui ho parlato poc'anzi,
fatte salve le eventuali iniziative volte a soddisfare bisogni
dovuti ad esigenze indifferibili, previa autorizzazione del
Consiglio regionale.
Questo è un ordine del giorno che vogliamo sottoporre ai
colleghi per attivare una discussione sull'argomento e per arrivare
a cercare di avere una condivisione che possa portare a dare della
progettualità, a definire successivamente dei quadri di priorità di
intervento per riuscire ad uscire da questa situazione di
difficoltà che, anche se in misura inferiore rispetto a quella di
altre realtà territoriali, vive anche la Valle d'Aosta.
Président -
Pour la réplique de la part du Gouvernement,
la parole au Président Rollandin.
Rollandin (UV) -
La questione sollevata con quest'ordine
del giorno credo abbia già avuto un suo sviluppo in quest'aula
questa mattina. Nelle premesse di questa risoluzione si ricorda
quello che è stato fatto per acquisire le varie centrali della CVA
che, com'è stato detto, ha sicuramente dato la possibilità di
sviluppare una serie di altre iniziative, perché non dimentichiamo
che nel tempo sono cresciute quelle portate avanti da CVA anche in
altri settori, eolico e solare, quindi iniziative importanti che
andavano a crescere la loro potenzialità sempre con energie pulite
e alternative. Il fatto di raccordarsi, quindi di dare
un'indicazione su quello che succede, credo che possa essere
condiviso, man mano che la procedura andrà avanti, tenendo conto
che ha delle tempistiche. Voglio ricordare che comunque i tempi di
questa procedura ad oggi sono fissati dal decreto in vigore, per
cui questo aspetto dovrà essere tenuto in considerazione, perché è
così. Quindi, nell'ottica di dare delle risposte, credo che
nell'ordine le indicazioni che sono state presentate vadano nella
logica di poter dare una possibilità di valutare passo per passo
quello che verrà portato avanti con le programmazioni che ne
derivano.
Chiaramente voglio specificare che nel piano strategico dovremo
tenere conto anche di un aspetto non indifferente: che le centrali
idroelettriche hanno un grande valore, ma hanno una scadenza. Il
tema della scadenza delle centrali idroelettriche è un tema
delicato, che noi abbiamo già cercato di affrontare; speriamo anche
di trovare su questo una sponda con il discorso della norma di
attuazione che è stata approvata sul demanio idrico, affinché in
qualche modo vada ad aiutare questo insieme di procedure che non
saranno facili. Il Trentino, come noi, è molto preoccupato di
queste situazioni, perché la concorrenza, voi vedete adesso sui
mercati internazionali qual è, è molto alta sotto questo profilo.
Negli investimenti si dovrà tenere conto anche di questo e quindi,
correlativamente a questa indicazione, si inseriranno nella dovuta
procedura i passi necessari per affrontare la questione, in modo
che l'Assemblea conosca i vari passaggi che vengono fatti e quindi
anche le indicazioni che saranno date.
Président -
La parole au collègue Chatrian.
Chatrian (ALPE) -
È un tema che è
à la une
e che
in questi giorni stiamo affrontando in questa finanziaria, quindi
ringraziamo i colleghi che hanno voluto presentare quest'ordine del
giorno. Per quanto riguarda la prima domanda, chiarezza e
schiettezza ci impone di capire da parte dei proponenti se c'è la
volontà di poter modificare, integrare, lavorare sull'ordine del
giorno che ci avete proposto perché riteniamo, collega Marquis,
importante il punto n. 4 dov'è il Consiglio che deve valutare il
piano per soddisfare i bisogni dei valdostani, quindi
autorizzare...se ci saranno dei proventi... È importante
l'informazione che può essere trimestrale, io penso che non ci
sarebbero problemi se fosse bimestrale. Anche per quanto riguarda
il punto n. 3: "a proporre al Consiglio regionale un piano
strategico di investimento...", non vorremmo ascoltare
un'intervista alle 19:35 sul TG3 da parte del Presidente Trisoldi,
che ci annuncia la chiusura del cerchio e che quindi il nostro
colosso viene collocato in Borsa.
Detto questo, chiederemmo ai proponenti se c'è la volontà
politica di inserire un punto o integrare uno dei quattro dove ci
sia comunque l'illustrazione alla commissione consiliare competente
prima che il progetto sia collocato o definito e approvato dagli
organi della società, prima che il consiglio di amministrazione
della società approvi il collocamento, ci sia la discussione
politica serena, ma prima della valutazione dell'approvazione e
prima che Trisoldi lo dica magari a tutti i valdostani, com'è
successo qualche settimana fa. Nulla era stato inserito nel DEFR,
nessuno di noi Consiglieri era a conoscenza del percorso che la
società aveva già fatto, abbiamo fatto scaricare tutti penso
l'intervista del Signor Trisoldi. Dato che la forma diventa
sostanza - in questo momento mi riferisco al collega Marquis che ha
presentato l'ordine del giorno -, ci sia la possibilità di
modificare, quindi prima che il progetto di collocamento sia
definito e approvato dagli organi della società deve essere quanto
meno illustrato nella commissione competente. Io penso che questo
sia basilare per poter affrontare nel merito le scelte della
società, il piano investimenti, l'informazione, le risorse
potenzialmente rinvenienti dall'azionista dell'operazione, tutte le
cose che sono state illustrate. Non mi dilungo perché gradirei
avere su questo una risposta da parte dei proponenti.
Président -
La parole au collègue Marquis.
Marquis (SA) -
Colgo questa sollecitazione e, per quanto
mi riguarda, torno al primo punto che recita: "ad informare
(trimestralmente) il Consiglio regionale sull'andamento del
processo finalizzato alla domanda di immissione alla quotazione in
Borsa". Questo significa, a mio avviso, intendere che si condivide
un percorso, di tenersi raccordati e informati, quindi io davo per
scontato che non arrivassimo ad essere informati
post
decisioni. Credo quindi che dal momento che il percorso è più di
tre mesi, è un percorso che si immagina durerà lungo il 2017,
arriverà dopo l'estate, io immaginavo che questo aspetto fosse
chiaro...
(interruzione di un Consigliere, fuori microfono)
...penso che questo sia l'obiettivo condiviso da parte di tutti,
poi se c'è da specificare qualcosa, da parte nostra non è che
"moriamo" sul testo.
Président -
La parole au collègue Chatrian.
Chatrian (ALPE) -
Prima di continuare la discussione su
un tema comunque importante, penso che sia importante capire da
parte dei proponenti se c'è la possibilità di trovare una sintesi
sul punto n. 1, che è quello cruciale, tutti gli altri vengono di
conseguenza. Chiederei al Presidente Farcoz se noi della minoranza
possiamo chiedere un incontro con i firmatari di quest'ordine del
giorno.
Presidente -
La sospensione è concessa.
La seduta è sospesa dalle ore 18:17 alle ore 19:06 e che alla
ripresa dei lavori riassume la presidenza il Presidente
Rosset
.
Rosset (Presidente) -
Possiamo riprendere i lavori. Ci
sono richieste di intervento? Ci sono richieste di intervento da
parte dell'opposizione che ha chiesto la sospensione? Metto in
votazione l'ordine del giorno n. 14. La votazione è aperta. La
votazione è chiusa.
Presenti: 33
Votanti: 33
Favorevoli: 33
L'ordine del giorno n. 14 è approvato.
L'ordine del giorno n. 15 è già stato discusso. Ordine del
giorno n. 16, presentato da Stella Alpina e dai Consiglieri Restano
e Bertschy. Per l'illustrazione, ha chiesto la parola il collega
Marquis, ne ha facoltà.
Marquis (SA) -
L'ordine del giorno si riferisce al tema
mobilità, in particolare alle autostrade. Questo è un tema che è
arrivato tante volte in quest'aula in discussione con più o meno
ricorrenza. L'accessibilità è un tema importante per la Valle
d'Aosta, è un tema importante per tutte le Regioni. Nel nostro caso
che siamo una Regione a sviluppo turistico costituisce una
prerogativa importante per garantire lo sviluppo e il
posizionamento del mercato, ma non solo, anche per dare
soddisfazione alle esigenze di mobilità interna dei valdostani che
quotidianamente si devono muovere lungo il nostro territorio.
Le tariffe autostradali sappiamo che sono ai limiti della
sostenibilità in Valle d'Aosta, abbiamo discusso più volte su
questo argomento: queste discendono dalle convenzioni uniche che
disciplinano il rapporto convenzionale tra la società e la
concedente che è il Ministero delle infrastrutture. Sono delle
tariffe che risalgono quindi all'approvazione di queste
convenzioni, che prevedono ancora allo stato attuale degli
ulteriori incrementi tariffari. Sebbene ci sia stato un percorso
che ha portato ad un blocco degli adeguamenti nell'anno passato,
avete visto l'esito che c'è stato del ricorso da parte delle
società autostradali al TAR, che ha legittimato di fatto l'aumento.
Nonostante questo, le società, d'accordo con lo Stato, su
sollecitazione dell'Amministrazione regionale, non hanno provveduto
a questo adeguamento, ma occorre dire che esiste questa partita che
rimane aperta, perché di fatto si tratta di un credito che la
società ha nei confronti dell'ente che concede: Ministero delle
infrastrutture. Una problematica quindi complessa che va inquadrata
in un ambito di gestione nazionale, quindi ci sono delle regole
omogenee per tutti e che hanno messo in difficoltà soprattutto le
infrastrutture valdostane perché hanno dei numeri di utilizzo
completamente diversi e molto più bassi rispetto alle altre realtà
italiane.
In questi anni è stato fatto un importante lavoro, che ha
portato a cercare di mitigare l'impatto delle tariffe sui
valdostani; si è lavorato sugli sconti per i pendolari, sulla
gratuità della cosiddetta "circonvallazione" della tratta Aosta
est/Aosta ovest, ma tutto questo non è ancora sufficiente per
risolvere il problema.
Ci sono delle esperienze in Italia dove la proprietà è
completamente pubblica, che pare diano dei risultati soddisfacenti:
mi riferisco ad esempio alla tratta del Brennero, dove la proprietà
è al 100 percento pubblica. Il problema che si pone è quello di
essere in grado di poter definire le politiche tariffarie. Per
poter definire le politiche tariffarie, bisogna essere titolari
della concessione perché la concessione deve sviluppare degli utili
quando ci sono degli investitori che possiedono le quote; se le
quote fossero completamente di proprietà pubblica, probabilmente
qualche spazio di manovra in più rispetto alla situazione attuale
di contrattazione con lo Stato potrebbe esserci.
Alla luce di queste considerazioni e con l'intento di provare a
fare una valutazione complessiva per risolvere questo problema, a
nostro avviso, si può cominciare ad intraprendere un percorso
laddove è più facile, un percorso di valutazione sulla tratta
autostradale della RAV, esercita da Aosta a Courmayeur, perché in
questo caso la Regione dispone della maggioranza del capitale
sociale versato tra la somma dell'azionariato ordinario e delle
azioni privilegiate. La proposta porta, sempre in un quadro di
progettualità, come abbiamo detto anche nell'intervento sulla CVA e
in altri contesti nell'ambito della discussione della finanziaria,
a fare una valutazione di stima del valore di queste quote
azionarie oggi in possesso del socio privato e anche ad una
valutazione di quelli che potrebbero essere i benefici che
potrebbero derivare alla Valle d'Aosta da una loro potenziale
acquisizione, che peraltro metterebbe anche nelle condizioni di più
facilmente arrivare a determinare le politiche tariffarie. Tutto
questo però presuppone il verificarsi di quello che è sottolineato
al punto n. 2: di avviare nel contempo in contatto con il Ministero
delle infrastrutture e dei trasporti, un'interlocuzione, un
confronto sull'argomento con l'obiettivo di verificare la
disponibilità, nel caso di possesso dell'intero pacchetto azionario
in capo all'ente pubblico, di allungare l'attuale concessione
relativa alla tratta autostradale in gestione alla RAV, in modo da
poter contenere al massimo le politiche degli incrementi
tariffari.
Noi sappiamo che di recente è stata allungata la concessione
senza gara all'autostrada del Brennero fino credo al 2050: questa è
una discriminante, è un dato importante perché la politica
tariffaria è in funzione dell'ammortamento dell'investimento,
quindi del periodo che ha a disposizione la società per ritornare
dell'investimento che ha effettuato, un allungamento della
concessione sarebbe solo possibile in questo contesto normativo
qualora la proprietà fosse completamente pubblica. Qualora si
potessero verificare tutte queste condizioni e anche la valutazione
di convenienza sulla fattibilità economica, sui benefici che
potrebbero derivare alla Valle d'Aosta da un'eventuale
acquisizione, si potrebbe chiedere all'azionista privato la
disponibilità a vendere le sue quote di rispettiva competenza per
uscire da una situazione che, tra l'altro, oggi è di passivo
societario. Non si può più arrivare a raggiungere la sostenibilità
con degli incrementi tariffari, pertanto occorrono delle dinamiche
diverse, bisogna intervenire sulla tariffa, bisogna arrivare ad
intervenire su questo meccanismo per poter eventualmente riuscire a
raggiungere il nostro obiettivo. La nostra quindi è una proposta
che volevamo mettere a disposizione del Consiglio, a fattore comune
come patrimonio di tutto il Consiglio e sentire la vostra
valutazione per avviare eventualmente un percorso valutativo per
capire se ci possono essere delle condizioni che possano mettere
nelle condizioni la Regione Valle d'Aosta a determinare una
situazione di vantaggio sulle politiche tariffarie e sullo sviluppo
del nostro territorio, sia per quanto concerne la mobilità interna
che per quanto riguarda il miglioramento dell'attrattività
turistica.
Presidente -
Per la replica, ha chiesto la parola il
Presidente della Regione, ne ha facoltà.
Rollandin (UV) -
Il collega Marquis, che conosce bene
questo problema in quanto è stato anche Presidente della RAV, credo
che abbia correttamente posto il tema soprattutto con riferimento
alla RAV. La ragione l'ha spiegata, è collegata con un dato: la
percentuale privata oggi è del 58 percento della Monte Bianco
gruppo Autostrade per l'Italia, l'altra parte del 42 è della
Regione, quindi è pubblica. È stato giusto individuare come punto
di riferimento la RAV e non la SAV, in quanto nella SAV - voglio
ricordarlo - noi abbiamo una quota minoritaria del 28 percento,
prima eravamo azionisti al 36, abbiamo venduto l'8 percento, quindi
il privato sicuramente non ha intenzione di vendere, anzi ha
intenzione di comprare. La valutazione di questo problema ha due
processi legati ad un obiettivo che in quest'aula è già risuonato.
Voglio ricordare che con diverse iniziative il collega Bertschy
aveva sollevato questo tema, altri con lui, per dire come possiamo
fare per ridurre l'impatto tariffario di quest'autostrada. La
collega Morelli aveva parlato di questo tema sotto ad altri
profili, delle modalità di pagamento, ma comunque sempre legati
alla tariffa. Qual è quindi l'iniziativa e che cosa si vuole
cercare di capire? Se attraverso questa procedura si va nella
direzione di capire come può esserci una disponibilità ad avere la
cessione di questo 58 percento, delle ordinarie, perché nelle
privilegiate la Regione ha la maggioranza per il fatto che aveva
speso direttamente i soldi per l'autostrada, quindi ha mantenuto il
controllo delle privilegiate. L'obiettivo è quello di dire: se
abbiamo la partecipazione al 100 percento, riusciamo a determinare
in accordo con il Ministero delle tabelle che in qualche modo
possano ridurre l'impatto degli aumenti che vengono fatti
annualmente per il piano economico che viene presentato e che deve
portare ad una "sostenibilità"? La cosa è gestita oggi a livello
ministeriale. Tant'è che, come avete visto, è stato un anno dove,
secondo i piani, doveva esservi l'aumento del 12 percento, poi è
stato rivisto a livello ministeriale con l'1,5 percento. Lo scopo è
quello di capire se può funzionare questo meccanismo. Per fare
questo, la procedura che viene indicata è quella di fare una
valutazione di che cosa significherebbe acquisire come parte
pubblica le azioni oggi della Monte Bianco, del Traforo del Monte
Bianco e con questo di fatto prevedere un allungamento della
concessione per un numero di anni da valutare, se ho capito bene -
perché questi sono dei calcoli da fare -, in modo tale da rendere
compatibile la gestione con l'eventuale rimborso del costo
dell'acquisto, con un delta molto difficile da quadrare: quello del
traffico. Quale sarà il traffico, soprattutto quello pesante, su
questa tratta nel momento in cui apre il Fréjus? Questo è un
aspetto molto delicato.
Io non voglio adesso fare la distinzione tra chi vorrebbe non
avere più il traffico pesante in Valle d'Aosta e chi comunque ne
tiene conto nel momento in cui c'è un'autostrada che funziona con
il Traforo del Monte Bianco, però dico che oggi il calcolo già
deficitario del bilancio della RAV tiene sul traffico pesante,
perché sul traffico leggero il ritorno è molto al di sotto del 50
percento. Dovremo fare un ragionamento anche sul futuro, perché se
mai uno facesse l'acquisto e diventasse proprietario al 100
percento della RAV, cosa succederebbe? Noi, per diventare
proprietari, dobbiamo fare tutta una procedura, ammesso che sia
possibile. Sappiamo che, in base alla Madia, ci deve essere un
certo interesse per farlo, altrimenti non lo puoi fare. Devi
dimostrare che non sei in perdita, perché sennò non ci sta come
società pubblica; la società pubblica oggi è in perdita perché non
abbiamo da anni più avuto dei dividendi. C'è quindi un aspetto
legato al traffico, dobbiamo guardare il volume di traffico, perché
se il volume di traffico va sotto un certo livello non c'è più la
possibilità di fare un conto economico tale che ti permetta di
recuperare e di pagare annualmente, rateizzato con quello che vuoi.
Come dico, è un processo molto difficile da immaginare, lungo, ma
bisogna tentare di vedere quali sono le cifre mettendo insieme
anche questi dati, perché se non ci sono questi dati si rischia di
fare comunque un salto nel buio. Una volta che tu sei al 100
percento, non è che puoi vendere perché sei vincolato fino ad
allora, quindi devi vincolare dei beni per garantire che tu rendi i
soldi collegati con questo investimento. Non è roba da ridere per
una Regione perché ci traguarderebbe non al 2017, 2018 o 2019 ma al
2043, 2036, sennò non ha senso: se non hai uno spostamento della
concessione pluriennale, non riesci a fare un'operazione che sia in
qualche modo sostenibile.
In modo molto sintetico ho cercato, se mi è permesso dal collega
Marquis, di inquadrare il resto del problema per dire che il tema
sollevato è interessante, deve essere, a nostro avviso, esperito:
si devono fare le valutazioni che possano poi permetterci di
ragionare su che cosa, come, si può intervenire, se vale la spesa
di farlo, a che titolo, a che condizioni e con quale situazione nel
futuro, proiettata nel futuro, in quanto non è una questione di
oggi: è una questione di generazioni.
È un sistema quindi che deve essere visto con grande attenzione
perché questo impegna le finanze della Regione per anni. La
sollecitazione che aveva ricordato il collega Marquis è legata
naturalmente al poter svolgere tutto questo per cercare di ridurre
l'impatto sui costi del pedaggio, che è un altro punto collegato;
come dicevo, traffico e pedaggio sono tutti collegati. Detto
questo, noi riteniamo che ci siano le condizioni per svolgere
questa perizia, questa
expertise
, che ci possa dare dei
volumi, dei dati che possano essere confrontati e poi naturalmente
consentire di prendere le decisioni del caso.
Presidente -
Ha chiesto la parola il collega Marquis, ne
ha facoltà.
Marquis (SA) -
Ringrazio il Presidente per il contributo
che ha portato, credo che abbia fornito con la sua esperienza delle
nozioni interessanti e condivido pienamente che ci sia da fare
tutta una serie di valutazioni sull'evoluzione del traffico, sugli
scenari, quindi valutazioni di tipo tecnico economico che vogliono
comunque porre l'attenzione su un argomento a livello di
progettualità, quindi senza un impegno di condizionamento finale di
operazioni, ma per avere contezza di quelle che possono essere le
prospettive per la Regione relativamente a questo tipo di
infrastruttura.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Il tema è stato più volte trattato, come
ha ricordato il Presidente, il collega Marquis ha riportato la
discussione limitandola in questo momento a RAV anche per una
questione di impostazione del lavoro. Evidentemente noi siamo
ancora convinti di provare a fare un percorso, è vero che chi
guadagna non ha nessuna intenzione di vendere, magari ha bisogno di
acquistare. Riteniamo che politicamente anche la nostra presenza in
SAV dovrà in futuro contare maggiormente per tutte le cose che ci
siamo già detti. Ci sono delle condizioni che cambiano: i lavori
in house
oggi non sono più così garantiti dalla normativa,
tutta una serie di situazioni che si verificavano, soprattutto per
quello che riguarda la società SAV, andranno nel tempo a cambiare e
quindi potrebbero anche aprirsi prospettive diverse anche per
questa società.
Detto questo, il tentativo di cominciare a fare un percorso per
uscire anche dalla semplice dialettica qui in aula, dove tutti
siamo assolutamente convinti di cosa bisogna tentare di fare, ci
trova d'accordo, soprattutto ci trova d'accordo il fatto di aprire
una discussione con il Ministero per rappresentare un'idea, ma
soprattutto per rappresentare un problema. Qui possiamo raccontarci
chi vorrebbe una cosa, chi vorrebbe l'altra, ma che queste società
influiscono pesantemente sul nostro sviluppo dobbiamo dirlo non
solo più qua, ma anche in altri luoghi e ribadiamo l'importanza di
poterlo dire anche in Parlamento e al Senato. Questo non muove la
classifica, magari ci fa solo sfogare per un po', ma iniziare a
reagire anche con delle idee e con delle proposte è il minimo che
possiamo fare per provare ad uscire da questo isolamento. Il tema
dell'accessibilità, più volte evocato in quest'aula, riguarda uno
sviluppo importante della nostra rete ferroviaria, ma riguarda
anche il tentativo di non abbandonare il percorso per ritornare
à être maîtres chez nous
almeno per quello che riguarda una
parte delle nostre autostrade. Oggi il 64 percento del capitale
azionario della SAV è di proprietà del gruppo Gavio, il 6 percento
di ATIVA e il 28 percento è nostro. Potremmo anche immaginare di
provare almeno a ragionare anche in quella società a fare delle
proposte, poi se non avranno voglia di vendere, perché guadagnano
troppo in Valle d'Aosta, sarà motivo in più per chiedergli di
abbassare i pedaggi.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
È un tema ricorrente in questa
legislatura, ma non solo in questa, per diversi motivi, il primo lo
diceva il Presidente: per il costo comunque del pedaggio, le
difficoltà comunque di far pagare il giusto a chi utilizza la
nostra autostrada, una quota minoritaria che abbiamo all'interno
della RAV. Poi indubbiamente gli elementi devono essere incrociati
per capire se ci sono le condizioni, soprattutto economiche e
finanziarie, e se abbiamo la robustezza comunque di affrontare tale
portata. È una discussione che può essere semplificata, ma qui di
semplice...dobbiamo dirci che stiamo affrontando un tema, una
proposta molto robusta, poi bisogna vedere se ci sono le condizioni
per portare a termine eventualmente un'operazione di tale portata.
Io penso che sia positivo esplorare, sapendo perfettamente che
altri si stanno attrezzando su altri canali e il versante francese,
l'altro versante ha fatto dei grandi investimenti che fanno
comunque presagire un futuro diverso per loro ma di conseguenza,
perché poi i numeri sono quelli, direttamente ricadono anche sul
nostro percorso. Non potremmo non mettere in evidenza tali...non
criticità, queste sono considerazioni, valutazioni che devono
essere fatte in maniera franca.
Esplorare, collega Marquis, una stima, esplorare se ci sono
delle possibilità, esplorare io penso che sia positivo, per tutte
le ragioni che sono state elencate: quelle che ho detto anch'io
poc'anzi, quindi sapendo perfettamente che stiamo affrontando un
tema e un dossier più che robusto con delle variabili non di primo
grado ma di grado nettamente superiore, dove noi non abbiamo
neanche ad oggi quel peso di condizionare quelle variabili che ad
oggi non possiamo permetterci di condizionare. Comunque esplorare e
acquisire una stima per capire lo stato dell'arte e le possibilità,
da questo punto di vista, il nostro gruppo può sostenere
quest'ordine del giorno.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
Mi limito a confermare
l'apprezzamento del nostro gruppo per l'iniziativa. L'argomento è
un argomento che si rinnova periodicamente e che il nostro gruppo
anche in passato ha sempre affrontato in maniera molto decisa e
molto responsabile, ma anche realistica. Noi abbiamo sempre
lamentato il costo eccessivo delle tratte autostradali valdostane,
così com'è ben rappresentato anche nella premessa, quindi aprire un
ragionamento di acquisizione finalizzato a ridurre i costi a carico
di chi percorre le tratte, con tutti gli effetti che sono ben
scritti nella premessa, quindi effetti e ricadute positive anche
sull'economia in termini più generali sul turismo, sull'economia
anche produttiva non può che essere corretto. Importante in questa
fase è anche cercare di capire - questo sarà credo poi uno degli
elementi di analisi - anche a fronte comunque di un onere sostenuto
per gli organi di amministrazione da parte della Regione, cercare
di capire anche se questa presenza all'interno sia di SAV che di
RAV è una presenza che ha una capacità anche di influenzare e una
capacità di
pressing
al di là poi dell'esito di questa
operazione di questo monitoraggio. Ricordo che sia in RAV che in
SAV noi nominiamo dei componenti all'interno dei consigli di
amministrazione con costi che incidono e comunque insistono sulle
nostre finanze, quindi una maggiore consapevolezza anche del ruolo
e della capacità che hanno di azione questi nostri rappresentanti è
assolutamente necessaria. Così com'è necessario definire - e la
politica in questo credo abbia un ruolo preminente - il percorso
che possa portare ad un'azione di pressing positivo anche nei
confronti del Ministero, che è un pressing assolutamente
auspicabile proprio finalizzato agli scopi che ci proponiamo.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Ritengo del tutto legittimo che, tenuto
conto della situazione in cui ci troviamo come Valle d'Aosta, per
quel che riguarda il discorso della viabilità e dei collegamenti,
avviare una valutazione di quella che può essere eventualmente
l'acquisizione della quota privata di RAV. Allo stesso tempo
sicuramente si pone una riflessione ancora più ampia per quello che
riguarda i nostri rapporti con SAV, perché lì veramente stiamo
subendo le volontà del privato e ne portiamo purtroppo le tragiche
conseguenze, per cui una valutazione, una stima, così com'è
previsto in quest'ordine del giorno, è auspicabile, quindi è un
buon suggerimento.
Io ho particolarmente apprezzato l'intervento del Presidente,
nel senso che ha evidenziato tutta una serie di aspetti da mettere
in conto, perché in questo momento le regole, anche per
l'acquisizione di società per avere poi una maggioranza pubblica in
società, sono cambiate, sono regole che devono tenere conto di
tutta una serie di fattori, per cui il primo a prescindere è che
non possiamo pensare di portarci a casa delle società in perdita.
Su questo quindi le considerazioni saranno fatte a bocce ferme, con
un piano economico sicuramente credibile, perché viene molto
difficile capire quale sarà lo sviluppo del trasporto su gomma tra
15-20 anni, perché un'operazione del genere immagino che abbia dei
riflessi e delle ripercussioni nell'ordine almeno di 15-20 anni.
Un'analisi quindi è dovuta, perché la Valle d'Aosta non può
continuare a guardarsi intorno senza avere una prospettiva futura e
nello stesso tempo deve essere una valutazione del tutto
equilibrata rispetto a quelle che possono essere le incognite di
un'operazione di questo genere.
Presidente -
Ha chiesto la parola il collega Marquis, ne
ha facoltà.
Marquis (SA) -
Non era mia volontà intervenire
nuovamente, ma solo per una precisazione. Dal momento che le
valutazioni sono articolate e complesse, da un confronto con il
Governo regionale è stato chiesto di portare da 90 a 120 giorni il
tempo per produrre questo studio, quindi volevo autoemendare la
proposta al punto n. 1, spostando a 120 giorni la data.
Presidente -
Metto in votazione l'ordine del giorno n. 16
con l'emendamento che prevede la modifica del termine "90 giorni"
con "120 giorni". La votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Prima di passare all'ordine del giorno n. 17, porto a conoscenza
l'Assemblea che è stata consegnata l'integrazione, come definita
questa mattina, sugli emendamenti del gruppo di minoranza da parte
del Coordinatore dottor Bieler. Ha chiesto la parola il collega
Chatrian, ne ha facoltà.
Chatrian (ALPE) -
In riferimento al fatto che ha
informato il Consiglio che ci è pervenuta la nota del Responsabile
del bilancio, finanze e patrimonio, per nuovamente ringraziare del
dibattito che abbiamo avuto questa mattina, in modo che in maniera
serena e propositiva si possa discutere nel merito, dato che i 20
emendamenti a questo punto hanno tutti una copertura finanziaria,
copertura che ha ottenuto il parere favorevole delle Finanze e che
quindi non è più una semplice discussione illustrativa di
emendamenti che possono avere solo un buon senso, ma sono invece
emendamenti che possono modificare nel merito dando delle risposte
puntuali - come si diceva questa mattina - a due settori principali
in grossa difficoltà: l'agricoltura e l'edilizia.
Presidente -
Possiamo discutere l'ordine del giorno n. 17
della maggioranza. Per l'illustrazione, ha chiesto la parola il
collega Vicepresidente Marco Viérin, ne ha facoltà.
Viérin M. (SA) -
Questo è un argomento importante per
tutta la Valle d'Aosta; oggi è sempre più vitale per i territori,
soprattutto di montagna, dare vita a progetti globali, progetti che
siano sostenibili dal punto di vista economico, turistico e
soprattutto anche ambientale, soprattutto che tengano conto di
offerte turistiche adeguate ai tempi che viviamo e rivolte
soprattutto, permettetemi, al medio-lungo termine. Tenuto conto
anche che in queste due zone i Comuni interessati hanno già in
maniera diversa dato un forte assenso e un forte interesse a questi
collegamenti intervallivi, proprio perché è un
atout
che
potrebbero avere - noi speriamo di sì - per il loro futuro e
soprattutto per il futuro delle loro famiglie. Non è che è un
futuro del Comune, ma è di tutti gli operatori economici che vivono
la montagna che riescono a mantenerla viva e soprattutto le vallate
laterali. Io credo che basti ricordare quello che abbiamo scritto
all'interno dell'ordine del giorno, come il Comune di Cogne e la
Regione abbiano già approvato nel loro piano regolatore la partenza
da Cogne centro per raggiungere la cresta del Drinc in località La
Platta de Grivon, per collegarsi agli impianti di Pila, e quindi
collegarsi ad Aosta, quindi un polo estremamente interessante non
solo dal punto di vista turistico, ma anche ambientalista. Anche
perché la strada di Cogne voi sapete che ha dei problemi anche di
viabilità e credo che i tempi di percorrenza saranno minori se
utilizzati con l'impianto intervallivo rispetto a quello stradale,
anche con meno inquinamento ambientale. Dall'altra parte abbiamo la
grande zona che va dalla Valle del Lys al Marmore, quindi una zona
interessante che, se venisse realizzato questo polo, sarebbe uno
dei primi al mondo come grandezze e rilevanza turistica. Anche qui
addirittura il progetto è stato fatto, è stato fatto uno studio
finanziato tramite INTERREG: AlpLinks, e oltretutto i Comuni
interessati hanno sottoposto un questionario alle loro famiglie,
dove hanno avuto un consenso del 70-80-85 percento favorevole e
quindi è stato un percorso che ha già interessato proprio i
cittadini che vivono i loro territori per far sì che le scelte
siano condivise.
Noi con quest'ordine del giorno proponiamo che però si vada a
definire una relazione/proposta della situazione attuale perché,
come si dice sovente, di studi ne facciamo tanti. Visto che qui di
studi ne abbiamo fatti, visto che gli assensi delle popolazioni ci
sono, sarebbe bene che su queste due proposte si facesse una
relazione/proposta tecnico-economica finanziaria, onde definire se
questa situazione può essere presa in considerazione anche da un
punto di vista di rilanciare questi territori e di programmare la
vita di questi territori per il loro futuro. Io voglio anche
ricordare che non è il fatto dei 90 o 120 giorni - adesso mi viene
la richiesta del Governo di portare a 120 giorni, oggi mi sembra
che ci sia il fattore 100 - ma non è la questione del mese in più o
mese in meno, nella sostanza noi - e penso anche tutti i firmatari,
perché l'abbiamo firmato in molti: noi, l'UVP e anche le altre
forze di maggioranza - condividiamo le stesse tematiche ma
soprattutto abbiamo le stesse visioni per il futuro della nostra
Valle.
L'unica cosa che desideriamo è che si possa partire ad avere dei
pareri basati su delle analisi economico-finanziarie e non dei
pareri o delle scelte fatte perché fa piacere. Sono scelte
ponderate basate sui ritorni economici finanziari e ambientali per
questi territori e se quest'analisi definitiva - l'abbiamo chiamata
relazione/proposta - sarà favorevole, toccherà a noi fare dei
ragionamenti magari anche con quell'ordine del giorno che abbiamo
approvato su quello che può essere un piano di rilancio. Anche
perché questi progetti hanno anche, da quello che mi risulta, una
grande autosostenibilità e quindi a volte si possono fare con poche
risorse da parte del Governo e dell'Amministrazione regionale.
Presidente -
Ha chiesto la parola l'Assessore Laurent
Viérin, ne ha facoltà.
Viérin L. (UVP) -
Abbiamo sottoscritto come gruppo e
lavorato a quest'ordine del giorno, quindi, a nome anche dei
colleghi dell'UVP, ci tenevamo ad esprimere il nostro pensiero su
questo tema, che è un tema di cui si parla non solo in questo
Consiglio ma in Valle d'Aosta da tantissimi anni. È chiaro che oggi
quest'ordine del giorno si inserisce un po' nel discorso
dell'accessibilità della Valle d'Aosta. Quando parliamo di
accessibilità, non parliamo solo di trasporti intesi come mezzi di
comunicazione, ma anche come collegamenti intervallivi. Come gruppo
noi abbiamo lavorato in questa legislatura per migliorare e per
ascoltare anche i territori e, per quanto riguarda le due parti in
discussione, sicuramente con delle valutazioni diverse abbiamo
seguito anche la presentazione sui territori delle proposte: in
particolare, siamo stati l'anno scorso ad Ayas, quando era stato
presentato dagli esperti, a seguito anche di una consultazione con
la popolazione interessata che ha ottenuto il consenso, avevamo
partecipato per sentire anche in contraddittorio quali erano le
sfaccettature dei progetti. Sicuramente quindi un sostegno convinto
ai collegamenti di quella parte di territorio, che uniscono due
importanti stazioni che vanno a creare prospettiva in un modo e con
una valenza internazionale, perché si parla di Zermatt che viene
collegato ad Alagna, passando per i nostri territori di Gressoney,
Breuil Cervinia e Champoluc, comunque Monterosa, dei collegamenti
strategici che, compatibilmente con l'impatto ambientale piuttosto
che altre questioni che sono state fortemente dibattute in quelle
riunioni, rappresentano uno spirito di modernità che dall'altra
parte delle Alpi si sta già concretizzando.
Per quanto riguarda invece la parte di collegamento Aosta/Cogne,
perché alla fine non dimentichiamoci che con un impianto come
questo che viene ricordato all'interno di quest'ordine del giorno
si partirebbe da Aosta passando per La Platta de Grivon per
arrivare nella località di Cogne, sicuramente oggi attraverso i
nuovi sistemi di trasporto, che poi sono questi mezzi che oggi non
vincolano solo il trasporto a chi scia - e Skyway ne è un esempio -
ma il fatto di poter accedere, rivolgere, concedere e soprattutto
destinare al maggior numero possibile di utenti la possibilità di
vivere la montagna, al di là dell'accessibilità, è una
suggestione...in un luogo rispetto al passato... Si è parlato per
anni di Tza Setze, ma per chi conosce il territorio da Tza Setze
non si vedono tutti i quattromila della Valle d'Aosta, al di là
degli aspetti tecnici, la visuale, la suggestione che si hanno su
La Platta de Grivon...è una possibilità unica che potrà, secondo
noi, rappresentare un
atout
unico, perché collega una città
romana al Parco nazionale del Gran Paradiso che passa, assieme alla
valorizzazione di tutto ciò che il territorio può proporre, fino ad
arrivare alle miniere di Colonna, per dire che questi progetti
possono essere strategici veramente per lo sviluppo non solo
turistico ma in generale della nostra Valle.
Come UVP diamo un sostegno convinto a quest'ordine del giorno,
alla cui stesura abbiamo contribuito, e soprattutto finalmente un
impegno concreto affinché, nel giro dei giorni che sono stati
indicati...ci pare di ricordare che forse i giorni erano
leggermente allungati nell'impegno, poi l'Assessore ce lo
confermerà nelle repliche...è una soddisfazione per tutti i gruppi
che lo hanno sottoscritto, per dire che anche la Valle d'Aosta...ed
è una notizia di questi giorni, un articolo sulla stampa di una
stazione austriaca che propone uno di questi collegamenti, il
Piccolo Cervino oggi sta lavorando con dei collegamenti in parte
svizzera, oggi tutto il mondo del turismo in generale, ma non solo,
dell'accessibilità della montagna si sta muovendo, anche la Valle
d'Aosta e Skyway ne è un esempio, ma non è l'unico che potrebbe
effettivamente rappresentare un
atout
anche per altri
territori, per come la Valle d'Aosta potrebbe veramente porsi
all'avanguardia e ulteriormente incrementare un indotto, che è una
vivibilità e un
atout
della montagna di cui siamo tutti
fieri.
Presidente -
Ha chiesto la parola il Consigliere Bertin,
ne ha facoltà.
Bertin (ALPE) -
Riprendiamo un argomento che avevamo già
trattato in altre occasioni attraverso l'attività ispettiva. Con
quest'ordine del giorno si ripropone una vecchia idea a mio avviso:
quella che l'impianto di risalita equivale a sviluppo turistico, un
binomio che se era vero 30 anni fa, oggi certo non è così
automatico: rimangono dei dubbi che questo sia vero. Capire poi chi
investirà questi soldi innanzitutto e se questa è una priorità
della nostra Regione, se tra le varie accessibilità è questa la
priorità che vogliamo mettere; certo, ce ne sono, a mio avviso,
anche altre. Ad uno studio in termini generali...non si è contrari
a niente...di studi ne abbiamo pieni i cassetti, figuriamoci! Ma ci
chiediamo, mi chiedo se questa è una priorità e se questo è il
modello di sviluppo che può essere prospettato per i prossimi
decenni. Sull'impianto della Val d'Ayas per esempio, la settimana
scorsa ad Ayas c'era un incontro su questo tema, nel corso del
quale si prospettavano altri modelli di sviluppo turistico, perché
la domanda turistica è sempre più variegata e sempre meno è
collegata all'impianto di risalita
tout court
. Pertanto
soprattutto quello che lascia delle perplessità sono le
affermazioni che vengono fatte in quest'ordine del giorno, che non
sono assolutamente condivisibili, che orientano anche
indirettamente lo studio perché si afferma, tra l'altro, che questo
è l'unico modo per sviluppare l'offerta turistica della regione a
medio e lungo termine e altre affermazioni che, oltre a non essere
condivisibili, secondo me, segnano anche i tempi. Erano
affermazioni che potevano avere un significato 30 anni fa, ma oggi
la situazione è molto più complessa e anche l'offerta turistica
deve essere guardata in funzione della domanda, che non è più
quella di un tempo. Soprattutto le perplessità vengono da queste
affermazioni, che sono tutt'altro che condivisibili, oltre a non
rappresentare una priorità di breve periodo.
Presidente -
Ricordo ai colleghi di intervenire dopo
l'intervento della Giunta...era un proponente, per cui non l'ho
fermato, l'ho lasciato andare avanti. Ha chiesto la parola
l'Assessore Marguerettaz, ne ha facoltà.
Marguerettaz (UV) -
Quest'ordine del giorno è in sintonia
con quanto abbiamo avuto modo di leggere nel nostro Documento
Economico Finanziario Regionale (DEFR), dove nel passaggio degli
investimenti strategici riguardanti gli impianti a fune vi è stato
un richiamo importante proprio su questi interventi. Ovviamente noi
abbiamo a cuore questi nuovi interventi come tutta una serie di
interventi di razionalizzazione e di implementazione del nostro
sistema.
Come il collega Viérin ha ricordato parlando, per esempio, del
collegamento con Cogne, non sfuggirà a nessuno che il progetto
complessivamente prevede l'intervento anche sul lato Pila, perché
c'è la necessità di dare un servizio che ovviamente va a servire
tutta una serie di siti che già oggi vengono utilizzati, ma con la
logica di dare una continuità e di evitare che il sito venga
utilizzato solo da sciatori, quindi ci sono dei collegamenti e
degli interventi che devono essere coordinati. Così come sul
collegamento Valtournenche, Ayas, Gressoney, Zermatt e Alagna vi è
tutta una serie di attività che sono state fatte nell'ambito di un
progetto INTERREG, ci sono una serie di soluzioni e quindi, dal
nostro punto di vista, sono assolutamente delle attività che
meritano la nostra attenzione. Mi permetterà il collega Bertin -
non voglio sfruttare il fatto che sia intervenuto prima - non
vorremmo che ci fosse un approccio ideologico nei confronti di
questo settore, perché ci sono delle situazioni dove vengono
descritti degli scenari idilliaci, ma alla fine bisogna fare delle
valutazioni realistiche. Il settore degli impianti di sci è un
settore che dà lavoro a migliaia di persone in Valle d'Aosta, tra
addetti agli impianti e indotto, quindi immaginare di proporre una
Valle d'Aosta senza impianti di sci è assolutamente insostenibile:
questo per dire che si possono fare delle attività senza violentare
il territorio. Qua c'è un'attenzione che - e lo vedete anche nei
vari progetti - ha fatto degli approfondimenti per evitare
sovrastrutture. Vi ricorderete che la prima versione del
collegamento per Cogne era una versione dove c'era la partenza da
Epinel e in quel caso avremmo dovuto predisporre una viabilità,
realizzare una serie di parcheggi, interventi accessori importanti.
Nelle soluzioni che sono state elaborate successivamente la
partenza avviene dal centro di Cogne, utilizzando una serie di
infrastrutture che già esistono: ecco perché dico che tutte le
attività che noi stiamo facendo, e quest'ordine del giorno si
inserisce nell'attività di forte valorizzazione della nostra
specificità, è un ordine del giorno condivisibile. Quando dicevo se
era possibile avere un tempo maggiore, ma mi pare che ci sia
l'accordo nel considerare i 120 giorni, è semplicemente perché noi
abbiamo la necessità di produrre una relazione da parte del nostro
servizio degli impianti a fune, che ovviamente in questo periodo è
sollecitato ad una serie di interventi, di sopralluoghi e di
controlli. Essendo due dossier importanti, probabilmente un mese
non cambia, ma essendo due dossier corposi, non necessariamente
dobbiamo portarli tutti e due assieme, si può portare un dossier e
successivamente l'altro, quindi avere questa finestra di quattro
mesi ti consente di arrivare a fine aprile per poter confrontarci
in commissione con dei dati e delle simulazioni, delle prospettive
che possono in qualche modo confortarci sulla bontà
dell'investimento, sugli importi, sulle prospettive, per cui
riteniamo di aderire, senza riserve anzi con coerenza rispetto a
quello che abbiamo fatto fino ad oggi a quest'ordine del
giorno.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Trenta secondi per fatto personale. Primo
aspetto: quando uno vede intervenire dai banchi del Governo, la
interpreta come una replica, per cui sono intervenuto in quel
momento; era lei che eventualmente avrebbe dovuto segnalarmi il
fatto che non interveniva come Assessore. Prima precisazione.
Seconda precisazione. Non vi è nessun approccio ideologico, la
Valle d'Aosta ha degli impianti di risalita e centinaia di
chilometri di piste che sono un
atout
importante, ma sono
piste a livello internazionale, al momento non è una priorità
andare ad aumentare quest'offerta turistica; altra tipologia di
offerta turistica andrebbe fatta. Nessuno ha parlato di Valle
d'Aosta senza piste di sci, anzi ci sono, meno male, ci teniamo
quelle che ci sono, che sono di livello internazionale, è che vi è
un'offerta turistica insufficiente.
Presidente -
Non c'è nessun problema l'ho lasciata andare
avanti per evitare... Ha chiesto la parola il collega Roscio, ne ha
facoltà.
Roscio (ALPE) -
È sempre difficile con i tempi così
ristretti, e probabilmente questo argomento non sarà possibile
discuterlo ed essere esaustivi questa sera solo con questo breve
ordine del giorno. Dal nostro punto di vista, proprio per
sgomberare il campo da quello che richiamava l'Assessore
sull'approccio ideologico, credo che una valutazione, uno studio
che sia oggettivo è qualcosa di positivo dal nostro punto di vista,
però uno studio dovrebbe prendere in considerazione non solo una
soluzione, non solo un modello di sviluppo, ma dovrebbe prendere in
considerazione altri aspetti, anche perché se è ben vero che in
certe località, magari molto diverse dalla Val d'Aosta, si
intraprende un certo tipo di sviluppo, è altrettanto vero che
altrove - e funziona - altre comunità alpine hanno preso altre
strade altrettanto funzionanti. Anche su questo tema alcuni studi,
oltretutto commissionati dall'Assessorato dell'Assessore
Marguerettaz, che riguardano le motivazioni per cui i turisti
vengono nelle località valdostane, dicono che tra le motivazioni si
trova l'ambiente, la natura, la tranquillità e molto meno uno
sviluppo sfrenato verso lo sport.
Detto questo, detto che una valutazione oggettiva è ben accetta,
leggendo le premesse di quest'ordine del giorno, ci sembra che
l'approccio sia invece fortemente ideologico, perché si dice che
questa unica strada da battere è cosa buona e giusta, quindi va
perseguita perché è una soluzione che porterà solo vantaggi. Su
questo - permettete - noi abbiamo dei dubbi: dal nostro punto di
vista, ben venga uno studio che correttamente riporti i costi, i
benefici, chi dovrà sostenere i costi, quali saranno le ricadute e
che valuti più possibilità di soluzioni e non solo una. Forse in
questo caso, se lo studio sarà calibrato in questo modo, forse
potrà essere positivo. Vero è che per com'è stato proposto questo
un po' orienta già in un certo senso.
Altra cosa da rimarcare è che forse le due proposte, sia quella
che riguarda Cogne/Aosta e quella che riguarda la Val d'Ayas e la
Valtournenche, sono difficilmente paragonabili per diversi motivi e
forse il mettere tutto nella stessa cosa è un po' forzato. Termino
l'intervento per lasciare un po' di spazio anche agli altri
colleghi che vogliono intervenire, comunque il nostro pensiero è
chiaro.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Sosterrò quest'ordine del giorno, perché,
a mio parere, di questi due collegamenti è veramente da tanto che
se ne parla, sono già state fatte delle proposte, in alcuni casi ci
sono già dei progetti di massima, per cui ritengo quanto mai
opportuno che ci siano degli approfondimenti; ci sia - come viene
chiesto qua - una relazione/proposta nella quale si esaminino le
varie proposte tecniche, ma soprattutto anche dal punto di vista
economico-finanziario. Conosco molto meno la situazione del
collegamento Cogne/Pila, ma conosco abbastanza la proposta che è
stata avanzata per quello che riguarda il collegamento Val
d'Ayas/Gressoney con la vallata del Cervino. Mi risulta che ci
siano già state delle sollecitazioni, Assessore, a seguito di
quegli studi, per capire qual era il posizionamento della Regione.
Penso che quest'ordine del giorno andrà in questa direzione, perché
dove c'è attesa, il cittadino deve avere una risposta, sia "sì",
sia "no", sarà importante capire se ci sarà la possibilità
eventualmente di avere dei piani economici che siano di iniziativa
privata, pubblica, mista...non si sa, questa è l'incognita con cui
la gente non può continuare a vivere. C'è gente che comunque in
questo ci crede fermamente, ci sono altre posizioni che sono più
critiche rispetto a questo collegamento, però quello che deve
essere dato da parte della politica è una risposta, per cui i
solleciti fatti anche dalle Amministrazioni comunali devono avere
delle risposte, pertanto questo non può che andare nella giusta
direzione.
Sarebbe grave che la Regione non valutasse tutte le sue
potenzialità economiche, pertanto è importante che chiunque abbia
delle attese di diverso tipo, non è che sia un'attesa unanime per
una parte o per l'altra, però soprattutto chi in questo momento
amministra e chi comunque ha fatto dei programmi di legislatura,
soprattutto per le Amministrazioni comunali, è legittimo che abbia
delle risposte per capire qual è in questo momento il
posizionamento della Regione, quelli che possono essere i progetti
di sostenibilità economica, perché penso che in questo momento la
vera incognita, come per tutto, sia la sostenibilità economica.
Presidente -
Ha chiesto la parola il collega Chatrian, ne
ha facoltà. Ha due minuti.
Chatrian (ALPE) -
Grazie Presidente Rosset per la
disponibilità visto l'argomento e l'importanza delle ricadute sul
territorio di due progetti completamente diversi, lo diceva bene
anche l'Assessore poc'anzi. Noi riteniamo fondamentale che si
scoprano le carte dal punto di vista progettuale, dal punto di
vista della sostenibilità e di soluzione, perché non c'è solo una
soluzione, ce ne sono diverse; dipende quanto il pubblico può
permettersi di mettere in campo; dipende se ci potrebbero essere
dei
partner
privati; dipende da quanto si vuole o si decide
di tenere la soglia per quanto riguarda il discorso
ambientale...come dire? conoscendo il territorio, ma conoscendo
l'arco alpino, e non solo, ci sono numerose soluzioni che possono
garantire certe ricadute; ci sono soluzioni che sono molto onerose,
e non so in questo momento se il pubblico può permetterselo per
magari lasciare vergine dal punto di vista ambientale le due
conche. È giusto, è importante che la Regione a questo punto nei
120 o nei 150 giorni metta sul tavolo le potenziali soluzioni e che
ci sia la possibilità di vagliare, dalla posizione più consona al
nostro ospite futuro...noi abbiamo tre milioni di persone presenze
annue, quindi è troppo importante non sbagliare né nella vallata di
Cogne, né nella vallata di Valtournenche, Val d'Ayas, al di là di
Zermatt, al di là del Breuil, al di là di Ayas, ma non possiamo
sbagliare dal punto di vista di
target
, non possiamo
sbagliare dal punto di vista ambientale.
La nostra posizione su quest'ordine del giorno quindi sarà una
posizione di astensione, un'astensione che vuole vedere le carte,
vuole vedere fino a dove il pubblico decide di mantenere
quell'
atout
troppo importante che va a garantire quelle
ricadute, ma soprattutto ad aumentare le presenze in Valle d'Aosta,
contemplando e compensando il turismo ambientale vergine, e,
dall'altro, le potenzialità invece di un
domain skiable
che
gioca le sue carte sapendo perfettamente che abbiamo dei
competitor
importanti, poi - scusatemi se lo dico - se
abbiamo anche le disponibilità, altrimenti parliamo di aria fritta.
Su quest'ordine del giorno quindi noi ci asterremo.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
Questo tema è per noi
estremamente importante, è un dibattito aperto su queste opere,
sulla necessità di questi collegamenti. Credo che da decenni si
parli della necessità da parte dei sostenitori e vi è stato un
dibattito che ha visto anche posizionamenti diversi. È
importantissimo quindi che investimenti importanti come questi
siano monitorati dalla politica, in modo tale da cercare di capire
e, per quanto ci riguarda, anche con un approccio laico, ma
comunque consapevole che la più grande risorsa della nostra Regione
oggi è proprio il turismo e il successo anche di Skyway credo
dimostri come delle scelte comunque fatte con una certa logica e
pensate possano avere comunque delle ricadute positive sul
territorio, delle ricadute positive sull'indotto. Noi quindi
sosteniamo assolutamente, tanto che l'abbiamo anche firmato,
quest'ordine del giorno e rinviamo nei tempi debiti, alla
commissione credo, il dibattito: non è indicato in modo chiaro se
la relazione sarà presentata in commissione o sarà presentata
direttamente ai Consiglieri, per una valutazione attenta della
tematica.
Presidente -
Ha chiesto la parola il Vicepresidente Marco
Viérin, ne ha facoltà.
Viérin M. (SA) -
Ringrazio tutti coloro che sono
intervenuti e onestamente, collega Chatrian, mi dispiace della
vostra astensione, perché dalle motivazioni dell'astensione mi è
parso di capire era per comprendere se sono progetti sostenibili e
quindi costi/benefici e se la sostenibilità ambientale e
quant'altro possa esserci, poi però si sfugge dal fatto che
l'ordine del giorno praticamente chiede di accelerare questi tempi:
di fare una relazione proposta in cui si capisca proprio questo.
Anche perché - come diceva bene il collega Gerandin - la politica
deve dare delle risposte, soprattutto quando si tratta di progetti
già in parte condivisi dal territorio, soprattutto da territori che
sono molto fragili da un punto di vista economico-finanziario che
hanno bisogno di interventi affinché la montagna sia viva e non
abbandonata. Io quindi chiudo il mio intervento ricordando solo che
è un passaggio importante - certamente tutti l'abbiamo detto -, si
deve fare un ragionamento molto sereno e corretto sul discorso
della sostenibilità economico-finanziaria e anche ambientale.
Presidente -
Metto in votazione l'ordine del giorno n. 17
con l'emendamento che prevede la modifica del termine "90 giorni"
con "120 giorni". La votazione è aperta. La votazione è chiusa.
Presenti: 33
Votanti: 28
Favorevoli: 28
Astenuti: 5 (Bertin, Certan, Chatrian, Morelli, Roscio)
Il Consiglio approva.
Con questo punto all'ordine del giorno, come concordato nella
riunione della Conferenza dei Capigruppo, i lavori vengono sospesi
e verranno ripresi alle 21:15. Vi chiedo la massima puntualità.
La seduta è sospesa dalle ore 20:18 alle ore 21:36
.
Rosset (Presidente) -
Ringrazio i colleghi per la
puntualità, possiamo riprendere i lavori. Siamo all'ordine del
giorno n. 19 presentato dall'UVP. Ha chiesto la parola il collega
Bertschy, ne ha facoltà.
Bertschy (UVP) -
Le chiederei la cortesia di passare
all'ordine del giorno n. 20...
Presidente -
Passiamo all'ordine del giorno n. 20.
Bertschy (UVP) -
...l'ordine del giorno ha un valore
simbolico, ma anche sostanziale per certi versi: abbiamo approvato
un'importante normativa circa un mese fa: la trasparenza sulle
partecipate, a mio avviso, una normativa che non è stata abbastanza
valorizzata per l'importanza che ha nella comunità. Le leggi sono
da applicare, quindi le nostre società sicuramente andranno in
quella direzione, ma io ritengo, a nome del gruppo, che, visto lo
sforzo fatto da parte di tutti i gruppi presenti in Consiglio di
andare in questa direzione, anche solo riparlarne oggi per dire:
"diamo l'impressione che nell'anno 2017 questa normativa venga
valorizzata attraverso un
brand
", che abbiamo chiamato "VdA
trasparente", ma che si può chiamare come si vuole...è
un'indicazione che ha un valore politico, però è un messaggio che
deve arrivare alla comunità, dentro e fuori di essa. L'idea è
quella di fare in modo che tutte le società partecipate si dotino
di questo marchio, che dà l'impressione a tutti che si è partiti in
un'altra direzione, che si è voltato pagina e si fa un percorso
nuovo nell'interesse di tutti i cittadini e di tutte le imprese. È
una proposta quindi che mettiamo in discussione, che completa il
percorso che politicamente tutti abbiamo fatto con grande sforzo e
anche con apprezzamento da parte di tutti. Sta all'aula quindi di
valutare se è una proposta che può avere un interesse, comunque è
una proposta che vuole ritornare a dare valore ad una norma che
volta pagina rispetto al recente passato.
Presidente -
Per la replica, ha chiesto la parola il
Presidente della Regione, ne ha facoltà.
Rollandin (UV) -
Credo che l'iniziativa abbia gli
obiettivi che il collega ha esplicitato: il discorso di applicare
la 20 nel modo che sia anche visibile per quanto riguarda le
società. Riguarda tutte le società in modo trasversale, quindi
credo sia da intendere sia le società partecipate che non tutte le
società che ci sono. Sotto questo profilo, quindi, io chiederei
solo con questo di poter avere forse un momento di raccordo anche
con gli altri organi di coordinamento, la Camera di Commercio, i
vari Assessorati, e magari prevedere una modalità che, da un punto
di vista operativo, dia la possibilità alle aziende di intervenire
in un modo coordinato. Tenendo conto delle caratteristiche delle
varie società e dei prodotti, o della visibilità di questa
iniziativa, credo che essa vada studiata in modo tale da renderla
con un'efficacia che penso sia negli auspici di chi la propone.
Direi quindi che questo lavoro vada fatto tenendo conto di un
coordinamento trasversale, adesso senza voler parlare di gruppi di
lavoro, però ci deve essere un momento in cui si fa lo sforzo di
utilizzare al meglio la progressione con cui attivare questo
meccanismo, perché per alcuni è forse più facile, per altri forse
bisogna trovare le modalità che meglio temporalmente si raccordano,
dando per scontato che una volta che andiamo in questa direzione,
praticamente tutti lo devono poi adoperare, utilizzare e
valorizzare. In questo senso quindi noi approviamo l'iniziativa con
questa precauzione: di poterci mettere d'accordo sul come attivare
questa iniziativa in modo coordinato, tenendo conto delle diverse
operatività che ognuno poi deve mettere in atto e seguire, perché
il discorso è anche quello di seguire l'iniziativa. Qui ci sono
tutte quelle regionali, quelle legate a Finaosta, chi le segue,
quando e come vengono in qualche modo collegate o siano collegabili
con l'interesse che noi diamo a questo tipo di trasparenza, perché
alcune sono più urgenti di altre, in questo senso.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Trovo che l'iniziativa sia lodevole,
anche se devo dire che magari un
brand
"VdA trasparente"
potrebbe essere un
brand
come un altro, magari in francese:
"opération transparence" potremmo chiamarla, o in qualunque altra
maniera: "La casa di vetro"...vedo che avete capito il messaggio.
Il messaggio più importante invece sarebbe magari dare al
contrario: noi dovremmo mettere un bollino su chi non si adegua. Le
faccio un esempio, collega: l'Istituto musicale pareggiato della
Valle d'Aosta, quindi non è una partecipata di quelle classiche di
cui parliamo sempre, che fino a cinque giorni fa nella sezione
"Amministrazione trasparente", perché poi tutti i siti hanno una
sezione "Amministrazione trasparente", dove ci dovrebbero essere i
curricula
di chi è all'interno della società, i bilanci
piuttosto che le delibere del consiglio d'amministrazione e così
via, in quel sito è da nove giorni che finalmente è apparso quanto
prende il responsabile di cui abbiamo parlato ampiamente, perché
prima non c'era nulla, così come non c'erano, per esempio, le
delibere che venivano approvate all'interno del consiglio
d'amministrazione, eppure c'è una legge che dice tranquillamente
che bisogna fare tutta una serie di adempimenti. Nella sezione
"trasparenza" quindi non c'era nulla, va bene mettere il bollino
"VdA trasparente", però facciamo in modo che, al di là del bollino,
facciamo quello che dobbiamo fare. Le faccio un altro esempio: il
Casinò, mettere il bollino "VdA trasparente" al Casinò o a CVA è un
bell'impegno...
(intervento di un Consigliere,
fuori microfono)
-
Non se lo merita.
Cognetta (M5S) -
...appunto non se lo merita. C'era
un'altra domanda che volevo farle, magari se me lo chiarisce nella
replica...ha detto: "un marchio attribuito dalla Regione", ma lo
attribuiscono loro? Perché se lo attribuiscono loro, non è proprio
il caso di parlarne... Magari la commissione dà una sua
valutazione: la commissione consiliare competente, non dico di fare
un'altra commissione, però cerchiamo di trovare un modo...
(nuova interruzione di un Consigliere, fuori
microfono)
...non ho bevuto, solo acqua, mi dispiace per voi, è talmente
gioviale la serata e si fanno questi discorsi...mi sembra anche
l'ora giusta per affrontare certi argomenti.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Ringrazio il Presidente per aver preso
sul serio la proposta, un po' meno il collega Cognetta, che un po'
l'ha banalizzata. Semplicemente l'obiettivo è quello di rendere
positivo un provvedimento di legge e non negativo. Credo che un po'
tutti abbiate avuto modo di parlare in questi giorni anche con
qualche azionista delle società di impianti a fune, qualche
amministratore, sicuramente in una prima fase questa legge metterà
un po' in difficoltà l'operatività legata a modalità diverse del
passato, quindi l'idea è di valorizzare in positivo, nei confronti
della comunità dei valdostani, un provvedimento che sul lungo
periodo permetterà di cogliere le opportunità nella migliore
maniera possibile. È solo un ordine del giorno, non una legge,
quindi decidiamo se il marchio è quello giusto, se lo vogliamo
chiamare in un'altra maniera, quale percorso fare, sono d'accordo.
A noi sembrava opportuno rimettere in valore una legge, che è una
delle più importanti, secondo noi, che è stata approvata in questa
legislatura.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
Intervengo solo per dire,
siccome noi abbiamo sostenuto fortemente questa legge che impegna
le società controllate, più che le società partecipate, a seguire
un codice di trasparenza, che siamo assolutamente in linea con
quest'ordine del giorno, se ce lo aveste proposto, lo avremmo anche
fermato probabilmente. La battuta del collega Cognetta è una
battuta che ho fatto anch'io con il collega Bertschy quando mi ha
fatto vedere il testo, perché io do per scontato che le leggi si
rispettano a prescindere, soprattutto se si tratta di società a
sostegno pubblico o di società comunque controllate dal pubblico,
quindi eventualmente la punizione poteva essere quella del
brand
della società non trasparente. Credo che sicuramente
quest'ordine del giorno mette in rilievo il fatto che da noi si è
fatto comunque un buon lavoro in II Commissione, un lavoro che ha
richiesto sicuramente delle mediazioni, un'ampia discussione ma è
un lavoro che credo, rispetto al resto delle Regioni italiane, non
mi risulta abbia delle repliche. Assolutamente quindi noi siamo in
linea con quest'ordine del giorno, lo voteremo con convinzione, poi
è vero che è un ordine del giorno, ma penso che l'attenzione sulla
trasparenza sia un'attenzione che non deve mai mancare.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Lo spirito che ci ha portato a redigere
e a sostenere la legge n. 72...vedremo nelle prossime settimane se
ci saranno i primi risultati, i primi frutti, i percorsi diversi
per quanto riguarda le pari opportunità alle aziende valdostane e
ai cittadini tutti, ma la proposta del collega che ci fa su
quest'ordine del giorno, che di solito non si nega a nessuno, gli
ordini del giorno non si negano, è un obiettivo interessante, penso
che vada declinato bene: le società che già oggi utilizzano e
mettono in pratica una vera trasparenza io penso che siano le prime
a poter usufruire di questo potenziale marchio, in modo che ci sia
raccordo tra chi già in questo momento mette in evidenza percorsi
chiari, trasparenti di pari opportunità e tra quelle aziende che
ancora oggi negano purtroppo le pari opportunità, e ce ne sono
purtroppo ancora tante. Noi pensiamo che questa proposta vada nella
direzione giusta, non penso sia una provocazione: penso sia la
possibilità di mettere in evidenza chi già mette in atto dei
percorsi di trasparenza...non dei percorsi delle procedure
trasparenti e chi invece purtroppo ancora oggi...stamattina abbiamo
citato qualche colosso di proprietà regionale che di trasparenza
praticamente non ha ancora coniato il termine, quindi non sa ancora
praticamente fino in fondo di cosa si sta parlando. Questo potrà
essere un motivo in più per stimolare, non solo pungolare ma
obbligare ad attuare una trasparenza e, di conseguenza, pari
opportunità alle nostre aziende. Voteremo quest'ordine del
giorno.
Presidente -
Non ci sono altri interventi. Metto in
votazione l'ordine del giorno n. 20, presentato dall'UVP. La
votazione è aperta. La votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Vi è l'ordine del giorno n. 19, presentato dall'UVP. Per
l'illustrazione, ha chiesto la parola il Consigliere Grosjean, ne
ha facoltà.
Grosjean (UVP) -
Facendo seguito un po' all'ordine del
giorno n. 12 dei colleghi della Stella Alpina sull'agroalimentare,
ecco un sistema per rendere accessibile le nostre stalle ai
turisti. Quest'ordine del giorno richiama un po' la risoluzione che
avevamo presentato nel lontano 2015, il 29 settembre, ma rimane
tuttora di attuale urgenza. È evidente che il mondo agricolo,
soprattutto il sistema zootecnico, con l'evoluzione delle aziende
agricole con le stalle, le aziende con delle dimensioni sempre più
grandi creano tutta una serie di problemi, non sto a rifare la
spiegazione che ho fatto l'anno scorso. L'obiettivo principale
rimane direi il benessere animale, perché sovente ci dimentichiamo
di queste povere bestie che sono attaccate ad una catena e devono
rimanere lì 24 ore al giorno, l'allevatore nella stalla ci va solo
qualche ora, quindi il benessere dovrebbe essere anche suo, ma è
limitato...una malagestione dei reflui, del letame provoca
produzione di ammoniaca, quindi riduzione di produttività degli
animali, qualità della produzione molto più scadente e tutta una
serie di altri problemi che stanno diventando sempre più all'ordine
del giorno per quanto riguarda l'impatto ambientale.
In questo momento abbiamo la possibilità di intervenire a ruota
di decisioni della Commissione europea, ho qui la risoluzione della
Commissione europea del 23 novembre 2016, dove si invitano gli
Stati membri, di cui penso facciamo parte, non siamo ancora un
pezzo di Svizzera - lì sono più seri, sono più avanti dell'Europa
-, quindi anche noi dovremmo cominciare a pensare effettivamente a
lavorare in modo da intervenire per favorire la riduzione
dell'ammoniaca e del PN2, che sono gli inquinanti provocati dalle
nostre aziende agricole. Ci sarà la possibilità di accedere a dei
finanziamenti messi a disposizione dall'AGEA e quindi l'ordine del
giorno è semplicemente per sollecitare la Giunta regionale ad
attivarsi al più presto per poter accedere alla misura 16.2.1 del
PSR nazionale, per dare un sostegno ai nostri allevatori che
intenderanno aderire ad un piano di sperimentazione per queste
tecniche, che stanno avendo dei risultati sempre più riconosciuti a
livello non solo italiano ma europeo e - direi - mondiale.
Presidente -
Ha chiesto la parola l'Assessore Testolin,
ne ha facoltà.
Testolin (UV) -
Per fare due puntualizzazioni in merito
all'ordine del giorno, che abbiamo avuto modo di verificare anche
con il collega Grosjean, il quale prevede così com'è scritto, di
attivare da parte della Giunta regionale una misura, che in realtà
non è regionale ma è nazionale, per cui l'attivazione di questa
misura dovrà avvenire da parte di AGEA e da parte del Ministero. In
questo senso l'impegno che può assumere la Giunta non è quello di
attivare una misura, ma è quello di seguire l'avvio di quelli che
saranno i bandi nazionali relativi alla misura sopracitata,
cercando di sollecitare l'attivazione di partenariati locali per
partecipare all'assegnazione dei fondi previsti da questi bandi, in
modo tale che si possa provare ad accedere a questi fondi con dei
progetti sperimentali che saranno definiti e delineati all'interno
del bando che verrà presentato. Se il collega e i proponenti sono
d'accordo, quindi sarebbe da emendare in questo senso: "impegnare
la Giunta regionale a seguire l'avvio dei bandi nazionali relativi
alla misura sopracitata sollecitando l'attivazione di partenariati
locali per partecipare all'assegnazione di fondi finalizzati alla
sperimentazione per la gestione degli effluenti zootecnici".
Evidentemente non ci si sottrae all'opportunità di andare a pescare
delle risorse a livello nazionale. Tra l'altro, sono già state
interpellate anche le associazioni di categoria, perché questi
bandi nazionali vanno nell'ottica della salvaguardia delle razze
autoctone anche, quindi anche loro aspettano l'emissione di questi
bandi per potervi accedere.
Presidente -
Ha chiesto la parola il Consigliere
Grosjean, ne ha facoltà.
Grosjean (UVP) -
Vedo che siamo arrivati con un po' di
ritardo, però alla fine abbiamo recuperato. Mi sta bene quindi la
specifica che mi ha proposto l'Assessore: effettivamente è un bando
nazionale, quindi noi dovremmo semplicemente attivarci a
sollecitare. Toglierei solo una "e": "relative alla misura
sopracitata e sollecitando", togliamo questa "e" e mettiamo:
"sollecitando". Direi che ringrazio e possiamo andare avanti.
Presidente -
Possiamo mettere in votazione il testo
emendato dell'ordine del giorno n. 19. Dichiaro aperta la
votazione. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Ordine del giorno n. 21 presentato dall'UVP. Per
l'illustrazione, ha chiesto la parola il Consigliere Bertschy, ne
ha facoltà.
Bertschy (UVP) -
Con l'ordine del giorno chiediamo al
Governo di ritornare ad aprire un confronto, una discussione, oltre
che a ricercare le risorse per provare a dare una risposta alla
carenza di servizio che si è venuta a creare nell'ultimo anno, in
particolare a Pont-Saint-Martin, e già negli anni precedenti a
Châtillon. Sebbene l'evoluzione del sistema nella possibilità di
acquistare i biglietti sui treni abbia oggi dato nuove possibilità,
le biglietterie hanno ancora una loro funzione e soprattutto una
loro importanza, sicuramente per le persone che hanno meno facilità
di utilizzare le varie possibilità che ci sono, le persone che si
devono spostare oggi da Pont-Saint-Martin, nella zona della Bassa
Valle o della Media Valle fino a Verrès per acquistare i biglietti.
Ci sembra quindi importante provare ad aprire un confronto, mettere
in disponibilità delle risorse, evidentemente non sostituirsi alla
funzione che deve avere invece la società che gestisce la nostra
linea, però dimostrare la buona volontà per riportare l'attenzione
verso l'apertura delle biglietterie. È un tema che è stato
segnalato anche dai sindacati, un tema che riteniamo importante e
sarebbe un segno anche di attenzione che dà continuità al lavoro
che si è fatto, seppur in minima parte, per l'approvazione della
legge per lo sviluppo di una moderna ferrovia.
Presidente -
Ha chiesto la parola l'Assessore
Marguerettaz, ne ha facoltà.
Marguerettaz (UV) -
Quest'ordine del giorno è un ordine
del giorno che accogliamo con favore, perché in questi giorni
abbiamo aperto una serie di tavoli con Trenitalia e, nell'ambito di
un contratto, di un accordo ponte che vada a coprire il tempo
necessario per poter bandire una gara per il servizio ferroviario,
abbiamo introdotto questo argomento, anche perché abbiamo avuto
diverse sollecitazioni - ne abbiamo parlato anche in quest'aula -,
non siamo riusciti a trovare un accordo con Trenitalia per
risolvere i problemi puntuali come quelli degli anziani che hanno
l'esenzione totale, che rischiano di non avere il servizio e, se
salgono a bordo senza il biglietto, non c'è la possibilità di farsi
rilasciare dal controllore il biglietto di viaggio.
Direi quindi che questo tema è un tema che vorremmo riproporre,
ovviamente in questo quadro generale di servizio ponte, in modo
tale da dare delle garanzie alle Amministrazioni comunali che ci
hanno sollecitato e a tutta una parte di utenza. È chiaro che fino
ad oggi abbiamo ritenuto che questo fosse un compito di cui
Trenitalia doveva farsi carico: diventa un po' un problema avere un
interlocutore che ogni volta che gli si chiede un servizio
accessorio ti presenta il conto. D'altra parte, i contratti di
servizio fino ad oggi erano fatti in questi termini e quindi
dovremo trovare delle risorse perché, rispetto a tutta una serie di
istanze, spontaneamente Trenitalia non ritiene ci siano le
condizioni per aprire queste biglietterie. Hanno degli standard a
livello nazionale e quindi se la biglietteria non produce un certo
numero di titoli di viaggio, dal punto di vista aziendale, non la
ritiene efficace. Propone quindi il solito modello - ne abbiamo
parlato in quest'aula - degli emettitori automatici che sono
Lottomatica, che sono quelli dispersi nei vari locali. Gli
emettitori automatici hanno il limite, quelli in stazione, di non
avere l'accettazione del contante, perché sono stati manomessi
diverse volte con atti vandalici, veri e propri furti e hanno
rubato l'incasso, quindi hanno introdotto solo l'accettazione delle
carte di credito, per cui l'ordine del giorno è abbastanza mirato,
bisogna trovare delle risorse aggiuntive, quindi questo è l'impegno
che riteniamo di accogliere.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Evidentemente c'è da porre bene
attenzione in termini amministrativi a non sostituirci, questo lo
comprendiamo, quindi la nostra deve essere un'apertura al
confronto, ma neanche una sostituzione agli obblighi di chi deve
dare dei servizi, quindi il contratto commerciale prevedeva in
passato una compartecipazione; quello che intendiamo è riaprire
questa compartecipazione e dire a Trenitalia che è vero che il
valore economico è legato alla movimentazione dei biglietti, però
c'è anche il rispetto di un territorio, il rispetto anche dei
numeri che questo territorio ha, quindi gli abitanti che possono
utilizzare e dare dei servizi, poi non cambiare le norme e poi
pretendere anche di far correre i cittadini per ricorrere ai
servizi, perché ultimamente il biglietto non può più essere
acquistato con largo anticipo e va utilizzato entro le 24 ore
dall'acquisto. Ci sono quindi tutta una serie di cose che sono
cambiate, la gente adesso deve andare a correre e muoversi per
acquistare biglietti, poi tornare a casa per poterli utilizzare il
giorno giusto e le cose così non funzionano.
È bene quindi riaprire una trattativa, mettere in disponibilità
delle risorse, però anche responsabilizzare Trenitalia a riguardo.
A questo punto, visto che le Amministrazioni comunali hanno dato
dei segnali di vita quando le biglietterie sono state chiuse,
responsabilizzarle adesso che c'è la volontà di riaprirle, perché
le ferrovie con solo il bigliettaio sotto una grandissima stazione
hanno una funzione che è poco utile. Sarebbe interessante quindi
anche aprire una discussione con le Amministrazioni comunali, in
questo caso di Pont-Saint-Martin e di Châtillon per capire che
valore vogliono dare ad un'iniziativa che la Regione vuole portare
avanti.
Presidente -
Non ci sono altri interventi. Metto in
votazione l'ordine del giorno n. 21. La votazione è aperta. La
votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Ordine del giorno n. 22, presentato dal gruppo UVP e dal
Vicepresidente Viérin Marco. Per l'illustrazione, ha chiesto la
parola il collega Nogara, ne ha facoltà.
Nogara (UVP) -
Le chiedo se è possibile presentarli tutti
e due assieme in quanto collegati, anche per velocizzare un po' le
cose.
Presidente -
Per "tutti e due" cosa intende? 22 e 23?
Nogara (UVP) -
Sono gli ultimi due: il 22 e il 23.
Presidente -
Prego.
Nogara (UVP) -
Il primo ordine del giorno è per
presentare un po' all'aula le situazioni in cui versano i campi da
golf qui in Valle d'Aosta. Sia in Valle d'Aosta, che in tutta
Italia, che in Europa il gioco del golf rappresenta un importante
sviluppo soprattutto turistico per le varie località dove si gioca.
Qui in Valle d'Aosta abbiamo sei campi da golf, un campo da golf è
stato chiuso, probabilmente si riaprirà, ci saranno dei campi
pratica. Questi campi da golf in certe zone della Valle come
Courmayeur, Cervinia sono molto importanti perché c'è un sacco di
gente che viene e sta in queste località proprio per il campo da
golf; ce ne sono in altre località come nella Valle del Gran San
Bernardo, ad Arsanières, quello a Gressoney ha qualche
problematica, a Les Îles (Brissogne), quello di Ayas è un campo
nuovo che è stato formato, alcuni campi pratica hanno delle
difficoltà che sono soprattutto per quanto riguarda l'affitto dei
terreni che non è regolamentato e la manutenzione.
Non dimentichiamoci che c'è una discreta occupazione in questi
campi da golf. Basti pensare che un campo a 18 buche, come quello
di Cervinia, tra segreteria, bar, ristoranti, persone che
mantengono i campi si aggira intorno alle 15-20 persone, non è
proprio da sottovalutare. I campi più piccoli hanno la segreteria,
dove ci sono sempre due o tre persone; c'è chi mantiene il campo,
che come minimo sono tre o quattro persone, la
club house
,
sono anche una risorsa per il territorio.
Qui mi voglio collegare al secondo ordine del giorno che è stato
fatto, perché con il primo si darebbe un aiuto immediato, trovare
non delle cifre esorbitanti, ma delle piccole cifre perché io penso
che tutti abbiate letto sui giornali le difficoltà che hanno,
soprattutto, per esempio, il campo da golf nella Valle del Gran San
Bernardo rischia la chiusura perché le spese sono eccessive. Con il
secondo ordine avanziamo una richiesta: noi abbiamo una
legislazione che è dedicata agli impianti di risalita, le piste di
discesa, dove gli affitti vengono pagati in base a una tabella che
viene fatta e in base al periodo che queste piste vengono occupate.
È chiaro che le piste di discesa sono considerate di utilità
pubblica; bisognerebbe riuscire a portarlo, per quello che si può,
se c'è la possibilità di farlo, anche per i campi da golf
riconoscendo un affitto che non è invernale, perciò con le piste da
sci è più facile, perché la pista d'inverno è ricoperta di neve e
non si userebbe comunque, invece per i campi da golf è chiaro che
si usano nel periodo estivo, allora bisognerebbe calcolare, in base
al PSR - e qua torniamo un po' all'agricoltura -, quanto
prenderebbero questi terreni, e poi bisognerebbe riconoscere anche
il mancato reddito dalla fienagione per esempio, oppure dal pascolo
delle mucche. Questo è un calcolo che si potrebbe fare.
Con il primo ordine del giorno si chiede un aiuto immediato,
perché diverse strutture non debbano proprio chiudere un altr'anno;
con il secondo, se si dovesse risolvere questo problema degli
affitti dei terreni, non ci sarebbe più neanche bisogno di aiutarli
finanziariamente in un secondo tempo perché gli affitti sono troppo
pesanti per certe strutture. Io vorrei solo sottolineare
l'importanza, soprattutto per il turismo, di questi campi, e voglio
ripeterlo: ci sono delle zone della Valle d'Aosta, soprattutto come
Cervinia, Courmayeur, Gressoney, dove ci sono dei turisti che
vengono esclusivamente perché c'è il campo da golf; non ci fosse il
campo da golf, andrebbero da altre parti perché sono malati di
questo sport, e anche nei periodi un po' morti riempiono ancora le
località.
Presidente -
Ha chiesto la parola l'Assessore
Marguerettaz, ne ha facoltà.
Marguerettaz (UV) -
Effettivamente il settore
turisticamente ha un significato importante e negli anni le risorse
destinate a questo settore si sono drasticamente ridotte: siamo
probabilmente arrivati a un taglio del 90 percento. Rispetto ad
altri settori, è stato sicuramente molto ridimensionato, quindi
cogliamo l'ordine del giorno come un invito a fare delle verifiche,
ben sapendo tuttavia che non possiamo immaginare di tornare a dei
livelli precedenti, perché non ci sono sicuramente le condizioni.
Ovviamente bisognerà capire anche - ma è un dossier aperto - quelle
che possono essere delle attività meritevoli laddove c'è uno
sforzo, dove ci sono delle azioni che vengono adottate dai
club
per sostenersi.
I due ordini del giorno da un certo punto di vista sono due
facce di una stessa medaglia, perché se da un lato si dice:
"troviamo delle risorse per superare determinate criticità", che,
abbiamo visto tutti sui giornali, potrebbero comportare la chiusura
dei campi, quindi si tratta di un intervento per superare una
criticità. L'altro ordine del giorno lo comprendiamo molto bene,
perché andrebbe a normalizzare dei costi creando una matrice su cui
dare delle certezze e non esporre le gestioni a dei comportamenti
particolari. Il tema, tuttavia, non è così di facile soluzione, nel
senso che - il collega Nogara lo ha già accennato - nel momento in
cui tu hai un terreno su cui imponi una servitù nel periodo
invernale, di fatto non produci un esproprio vero e proprio al
terreno, in quanto nel periodo invernale normalmente non c'è
attività, mentre nel periodo produttivo il terreno non ha nessuna
servitù. Di fatto andiamo a creare un impegno sul terreno proprio
nel momento in cui il terreno è produttivo. L'argomento ce
l'avevano sottoposto i rappresentanti dei
golf
club
della Valle d'Aosta e lo abbiamo in parte già affrontato con
l'Ufficio legale e l'Ufficio espropri, che hanno dei dubbi che
questa possa intendersi come servitù. Questo è un esproprio
definitivo, perché non c'è più nessuna possibilità di utilizzare il
fondo. Sempre facendo il parallelo con le piste da sci, a livello
nazionale c'è una norma che consente poi a livello regionale di
radicare delle regole su un impianto che ha una struttura ben
precisa; questa, al contrario, non ha precedenti e non ha
riferimenti, quindi sarebbe una norma dove l'utilità pubblica non è
riconducibile ad una norma "cappello" a livello nazionale.
Non voglio sottrarmi all'ordine del giorno, ma anziché dire: "a
presentare entro i primi mesi un disegno di legge", vorrei non un
disegno di legge ma mettere a disposizione della commissione le
analisi che faremo con l'Ufficio legale e l'Ufficio degli espropri,
in modo da condividere. Chiedendo un disegno di legge, sono
obbligato a dirvi che oggi le valutazioni che sono state fatte sono
delle valutazioni che hanno molti "se" e molti "ma". Proprio per
onestà, se è possibile nei primi mesi andare in commissione con
l'istruttoria finalizzata, perché questo non è un argomento che non
comprendiamo, ce lo hanno fatto capire molto bene i gestori del
golf. Lo dico proprio a titolo di esempio: se io ho 20 ettari a
disposizione e ho un proprietario che ha 300 metri in mezzo a tutto
il campo da golf, rischio di dover soccombere a delle richieste
stratosferiche, perché quei 200 metri all'interno di tutto il
comprensorio mi impediscono di fatto di esercitare una mia azione,
quindi, da questo punto di vista, il tema lo capiamo. Bisogna
trovare la soluzione. Non è detto che la soluzione della servitù,
che abbiamo immaginato per gli impianti di sci, sia replicabile
tout court
, per cui, se fosse possibile, collega Nogara, ne
avevamo già parlato, anziché mettere un disegno di legge, mettere:
"a condividere in commissione le risultanze di quello studio", lo
facciamo molto ben volentieri.
Presidente -
Ha chiesto la parola il collega Nogara, ne
ha facoltà.
Nogara (UVP) -
Assessore, ero ben consapevole della cosa,
il discorso era solo quello che quest'ordine del giorno aveva la
funzione di sollevare il problema per cercare in qualsiasi modo di
risolverlo, se c'è la possibilità di farlo. Siamo tutti consapevoli
di quali sono le problematiche. Poi lei ben capisce, conosce bene
il territorio: se succedesse una cosa del genere, con l'esempio che
ha fatto lei, in Piemonte si sposta un po' il campo; qui se il
proprietario mi mette una sbarra in mezzo, io ho finito di giocare
a golf. È chiaro che viene lì e ti dice: "gli altri prendono 10 e
io voglio 100" e tu gli dai 100 perché sennò chiudi il campo.
Questa è la problematica vera dei campi da golf qui in Valle
d'Aosta, purtroppo è così. Poi sono anche persone del posto, che,
tra l'altro, hanno anche dei benefici ad avere la gente. Adesso non
stiamo a fare nomi e cognomi, però vogliono quei soldi e il
problema si verifica. Per quanto riguarda il primo ordine del
giorno, abbiamo diminuito del 90 percento quello che prendevano
negli anni i campi da golf, era giusto diminuirlo soprattutto per
un'attività del genere, ne sono consapevole, però cerchiamo di non
farli fallire.
Presidente -
Se ce la presenta quindi... La parola al
collega Nogara.
Nogara (UVP) -
Accolgo volentieri la proposta
dell'Assessore Marguerettaz, che la presenta all'Ufficio di
Presidenza.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Questi due ordini di giorno mi paiono più
che altro degli inviti, della serie: un ordine del giorno non si
nega nessuno. Anch'io penso che questo settore, per l'offerta
turistica complessiva della nostra regione e sia comunque
importante avere anche questa tipologia di attività sportiva.
Eravamo già intervenuti con diverse iniziative su questa cosa dei
campi da golf, ma questi ordini del giorno mi sembra che non
cambino la sostanza. Certo, in qualche modo bisogna che i campi che
ci sono rimangano aperti, anche se in certi casi alcune
problematiche sono dovute ad una gestione poco virtuosa in passato,
forse anche in ragione dei contributi piuttosto elevati. È un
settore certamente che va sostenuto, ma attenzione. L'offerta
turistica della nostra regione non può fare a meno dei campi
attuali, in qualche modo bisogna che quelli esistenti rimangano
aperti.
Presidente -
Dichiaro aperta la votazione sull'ordine del
giorno n. 22. La votazione è chiusa.
Presenti: 33
Votanti: 28
Favorevoli: 27
Contrari: 1
Astenuti: 5 (Bertin, Certan, Chatrian, Morelli, Roscio)
Il Consiglio approva.
Per quanto riguarda l'ordine del giorno n. 23, chiedo
all'Assessore di leggere la parte emendata. Ha chiesto la parola
l'Assessore Marguerettaz, ne ha facoltà.
Marguerettaz (UV) -
Anziché prevedere: "un disegno di
legge", mettere: "presentare alla competente commissione consiliare
uno studio giuridico che preveda la costituzione...", e rimane
tutto inalterato.
Presidente -
Posso mettere in votazione? Dichiaro aperta
la votazione sull'ordine del giorno n. 23 presentato dal gruppo UVP
e dal Vicepresidente Viérin Marco. La votazione è chiusa.
Presenti: 33
Votanti: 28
Favorevoli: 27
Contrari: 1
Astenuti: 5 (Bertin, Certan, Chatrian, Morelli, Roscio)
Il Consiglio approva.
Colleghi, a questo punto gli ordini del giorno sono ultimati,
dovremmo iniziare l'articolato. Ci sono richieste, posso
proseguire? Ha chiesto la parola il collega Guichardaz, ne ha
facoltà.
Guichardaz (PD-SIN.VDA) -
Solo per chiedere una
sospensione.
Presidente -
Per cos'è la sospensione?
Guichardaz (PD-SIN.VDA) -
Chiedo una sospensione per una
riunione di maggioranza.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Visto che questa mattina, quando avete
chiesto diverse volte di fermare il Consiglio, abbiamo aspettato
qualche oretta, noi andremmo a prepararci e ci vediamo domani
mattina se voi avete bisogno di vedervi sugli emendamenti.
Presidente -
Se la sospensione è per la valutazione degli
emendamenti, direi che il personale lo liberiamo, la maggioranza
gestisce gli emendamenti e domani mattina iniziamo con
l'articolato. Sospendiamo per la riunione di maggioranza,
valuteremo tutti gli emendamenti e riprenderemo domattina i lavori
alle 9:00 sull'articolato. La seduta è sospesa.
---
La seduta termina alle ore 22:37.
