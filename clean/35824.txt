Classificazione
CONSIGLIO REGIONALE
ENTI LOCALI



Oggetto del Consiglio n. 174 del 8 ottobre 2013 - Resoconto
OGGETTO N. 174/XIV - Approvazione di mozione: "Impegno della
Prima Commissione consiliare ad elaborare un progetto di legge
sulla riforma degli Enti locali".
Presidente -
Per l'illustrazione, la parola al collega
Bertschy.
Bertschy (UVP)
- Sì, anticipando anche, Presidente, che
con questo punto sforiamo l'accordo che abbiamo preso come
Capigruppo, concludiamo questo punto?
Presidente
- Scusi, non c'è stata nessuna riunione dei
Capigruppo...
Bertschy (UVP)
- Informale.
Presidente -
...no, io vi propongo, visto che la seduta
di oggi è convocata in notturna, di proseguire i lavori...
Bertschy (UVP)
- Con questo punto?
Presidente -
Con i punti che vedremo...
Bertschy (UVP) -
Chiediamo una riunione dei
Capigruppo.
Presidente -
No, scusate, sul prosieguo dei lavori
abbiamo convocato questa...scusate, colleghi! Abbiamo convocato la
riunione in notturna, quindi fino alle 24,00 possiamo proseguire
con i nostri lavori. Ha chiesto la parola il collega Borrello.
Interrompiamo la sua illustrazione poi la riprendiamo collega
Bertschy. Colleghi, scusate!
Borrello (SA)
- Presidente, per mozione d'ordine. Solo
per capire c'è stata una riunione dei Capigruppo? Ufficiale?
Informale?
(interruzione di un Consigliere, fuori microfono)
...ah, okay, grazie. Andiamo avanti.
Presidente
- Prego, collega Bertschy, può continuare con
l'illustrazione della mozione.
Bertschy (UVP)
- Intanto ci eravamo riferiti al gruppo
più numeroso, ma ci scusiamo col Capogruppo della Stella Alpina, ma
giustamente avevamo anche colloquiato col Vicepresidente,
quindi...comunque riprendiamo alla fine di questo punto, ecco. Al
di là delle battute, mi sembrava un sistema di lavorare...comunque
a più tardi. Rispetto alla mozione, invece...a questo punto
l'illustriamo adesso, l'abbiamo iniziato...
(interruzione di alcuni Consiglieri, fuori microfono)
...bene, presentiamo questa mozione con l'intento di dare un
importante contributo a questa fase che riteniamo storica e in
Valle d'Aosta, come in Italia, di grande evoluzione della norma che
riguarda il sistema di governare i nostri...la nostra democrazia,
in questo caso i nostri Enti locali e soprattutto vogliamo lavorare
per anticipare in questo momento le ultime evoluzioni, che
probabilmente ci arriveranno con la legge di stabilità, che da qui
a poco il Governo nazionale andrà ad approvare.
L'idea che vogliamo sviluppare quindi è quella di cercare di
interpretare, con un nostro contributo attivo e fattivo,
un'esigenza, che ormai è evidente ed è un'esigenza che è diventata
forte per poter continuare appunto nel prossimo periodo con una
riforma, che ci dia la forza di riprendere in mano il governo dei
nostri Enti. Negli ultimi anni ci sono state tante ingerenze nel
sistema di governo, soprattutto tante ingerenze normative, che
hanno visto delle reazioni da parte del nostro sistema di
autonomia, a corrente alternata, a volte abbiamo interpretato delle
norme applicandole, a volte siamo andati a ricorrere e soprattutto
abbiamo messo sempre in condizione i nostri Enti di rincorrere
quello che stava succedendo all'esterno. Noi partiamo dall'idea che
la nostra Regione ha un impianto amministrativo e democratico per
il governo dei nostri Enti, per i rapporti tra Enti locali e
Regione, che è stato innovativo, lo abbiamo già ribadito in
fase...in altri momenti del Consiglio regionale, innovativo
attraverso una legge, la 54, che ha permesso appunto di avere
davanti a noi un decennio di un sistema di amministrare e di
sviluppare la gestione associata dei nostri Enti.
Con questa mozione vogliamo fare in modo che l'aspetto tecnico
che si è formato da poco, attraverso una commissione che il
Presidente della Regione ha nominato e che sta cominciando a
lavorare insieme alla Commissione politica degli Enti
locali...ecco, vogliamo far sì che il Consiglio regionale
accompagni questa Commissione tecnica con delle rappresentanze
politiche e soprattutto vogliamo far sì che la I Commissione possa
essere un momento di concerto e di lavoro per tutti i gruppi
politici. La riforma è troppo importante per stare a guardare cosa
succede sotto il profilo tecnico. Crediamo che sia fondamentale per
ogni gruppo poter portare il proprio contributo ed accompagnare in
senso costruttivo il lavoro che stanno facendo gli Enti locali, che
hanno formato una commissione con dei Sindaci, che stanno appunto
lavorando su questo tema.
Per concludere la presentazione, quindi chiediamo
"di
elaborare, insieme al Dipartimento Enti locali, al legislativo
regionale e alle rappresentanze degli Enti locali, un progetto di
legge condiviso sulla riforma dei nostri Enti, che tenga conto
delle diverse sensibilità"
e che eviti di arrivare alla fine di
un percorso, che magari non coinvolge tutti, a discutere di un
testo di legge già definito e già pronto ad essere votato. Speriamo
quindi che venga raccolta questa volontà e speriamo soprattutto che
ci sia la possibilità di dare un contributo anche di esperienza,
perché tanti di noi in quest'Assemblea hanno fatto gli
amministratori locali e possono dare il proprio contributo per
sviluppare una riforma che ci permetta di vedere in futuro i nostri
Enti a non subire quello che succede all'esterno e invece ad essere
pronti già a gestire ed amministrare meglio gli interessi delle
proprie comunità. Grazie.
Presidente
- Grazie collega. Possiamo aprire la
discussione generale. Ci sono richieste di intervento? La parola
alla collega Certan.
Certan (ALPE)
- Chiediamo la verifica del numero
legale...adesso c'è... Vista l'ora e visto l'intervento preciso del
collega Bertschy, non ricalcherò gli stessi punti, sottolineo il
fatto che in effetti tutte le norme nazionali citate riguardo agli
Enti locali (mi è piaciuta la definizione che ha dato il collega
Bertschy) le abbiamo assimilate a "corrente alternata", in effetti
spesso la nostra potestà legislativa la utilizziamo a corrente
alternata, ed è vero.
Noi con questa mozione non vogliamo prendere il posto di nessuno
e fare cose che non ci spettano, ma, ognuno nel proprio ruolo e
ognuno con le proprie competenze, vorremmo condividere un percorso
di legge, proprio perché la gestione associata dei servizi in
particolare, ma comunque la gestione degli Enti locali, che
riteniamo essere fondamentale per la nostra autonomia comunale e
autonomia degli Enti locali, sarà sicuramente nel futuro uno dei
punti cardini della nostra Amministrazione e quindi l'importanza di
questa gestione associata dei servizi è indubbia. Siamo, in questo
Consiglio, molti amministratori locali, che veniamo dal territorio
e sappiamo benissimo quanto sia necessaria ed importante, ma
sappiamo anche che non sempre (spesso poi si porta tutto alla
necessità di risparmio,
spending review
, eccetera) gestione
associata vuol dire risparmio. Noi vorremmo, ad esempio, capire se
è possibile fare delle gestioni associate fra piccoli Comuni, fra
Comuni di media montagna, Comuni con vocazione turistica, fra
Comuni con vocazione agricola o industriale e non solo per
vicinanza territoriale o per vicinanza storica, insomma, vorremmo
veramente che gli Enti locali siano e diventino nel dibattito
consiliare al centro, riportati al centro, anche proprio in virtù
di quella legge sull'autonomia comunale che in questi ultimi anni è
stata abbastanza
piétinée.
Merci.
Presidente
- Grazie collega. Altri? Ha chiesto la parola
il collega Gerandin.
Gerandin (UVP)
- Merci Madame Présidente.
È inutile negare che per me, che ho vissuto per anni
nell'amministrazione degli Enti locali e ho visto un po' quello che
era l'evolversi della normativa degli Enti locali...ebbene, io
penso che i contenuti di questa mozione che il collega Bertschy ha
ben illustrato siano prima di tutto una grande opportunità. Nessuno
nega ecco, che ci sia la necessità di un radicale modo di cambiare
i metodi di gestione di quella che è la risorsa pubblica e, di
conseguenza, c'è l'assoluta necessità di riscrivere quelle che sono
le regole dei nostri Enti locali, ma abbiamo anche una grande
necessità: quella di scriverle assieme. Questo è quanto chiedono i
nostri amministratori locali, quello che i nostri cittadini
vogliono e penso che nessuno riuscirebbe a capire se, in una
regione piccola come la nostra, dove le autonomie locali sono
sempre state un valore aggiunto, ci fosse una visione diversa, una
spaccatura sul futuro dei nostri Enti locali. Le nuove regole da
scrivere per gli Enti locali sono anche assunzione di
responsabilità ed assunzione di responsabilità è ben diversa se c'è
condivisione. Dobbiamo allora unire quest'esigenza con
l'opportunità di ridare al Consiglio Valle, alle commissioni
consiliari il ruolo di essere propositivi su disegni di legge così
importanti.
All'inizio della legislatura da più parti si è sentito dire che
ultimamente il Consiglio Valle era svuotato di quel ruolo così
importante che era quello di essere un momento in cui si
condividevano decisioni importanti. Questa è indubbiamente una
decisione importante e di fronte anche a tante dichiarazioni...di
dire: "beh, noi cercheremo di svuotare un po' quella che è,
diciamo, la voglia, comunque, la volontà di gestire tutto a livello
di Esecutivo, vogliamo riportare nel Consiglio regionale le
discussioni, quelle che sono le condivisioni", io penso che non
possa veramente essere lasciata perdere questa grande
occasione.
Non presentiamo un disegno di legge per cui prendere o lasciare,
noi chiediamo - l'ha detto bene il collega Bertschy - di
condividere in I Commissione, con tutti quei tecnici, coi
dirigenti, con gli Enti locali, un disegno di legge che sia
condiviso. Non possiamo sbagliare perché per i nostri Enti locali
non ci sarà una prova di appello. Se noi sbaglieremo le scelte,
probabilmente li lasceremo senza quel percorso, senza quella
possibilità di uscire anche loro da questo grave momento di crisi,
perché è inutile negarlo, anche gli Enti locali sono in crisi, per
cui non possono essere lasciati da soli in questo momento. Dovremo
partire, se condivisa, da questa mozione, dovremo partire da
quest'importante lavoro all'interno della I Commissione, nel quale
si tenga conto un po' di quelle che sono le varie sensibilità, si
tenga conto anche di un importante documento: quello che è stato
condiviso dall'Assemblea del Consiglio permanente degli Enti
locali. Dico questo perché oramai il tempo è scaduto, gli Enti
locali devono essere visti e considerati come risorse, non possono
essere...non possono valere le stesse regole che hanno...ma non
possono neanche essere visti come in questo momento un di più. Noi
dobbiamo dare risposte agli Enti locali subito, prima che gli Enti
locali debbano definire i loro bilanci. Nel passato l'abbiamo
visto, ecco, che le scelte
ad personam
in parte hanno
fallito, gli Enti locali sono fermi su tanti fronti. Eravamo
partiti per provare a semplificare la vita al cittadino con lo
sportello unico e, di fronte a tanta buona volontà, ci siamo
arenati dopo una prima fase quando si è trattato di dire: "bene,
proviamo a fare un primo processo riorganizzativo", quello che
prevedeva di utilizzare il personale degli Enti locali in modo che
la pratica dello sportello, l'impresa che si presentava allo
sportello avesse la possibilità di avere tutte le informazioni che
voleva, compresa l'autorizzazione dal punto di vista urbanistico.
Si è arenata perché non si è avuta l'accortezza di trattenere
alcune risorse a monte e si è aperta una partita che in questo
momento non era quello che volevamo per semplificare la vita alle
imprese, ai cittadini valdostani.
La Centrale unica di committenza...viviamo un momento di
assoluta confusione, abbiamo Enti locali che organizzano convegni
per capire qual è l'atteggiamento da tenere, abbiamo l'INVA che,
malgrado la mozione approvata, è partita a spron battuto, per cui
sta organizzando convegni sul territorio. Abbiamo la massima
confusione in questo momento, col rischio poi di arrivare veramente
a fine anno ad essere obbligati ad acquistare mediante il MEPA o
attraverso la CONSIP.
Il BIM abbiamo sentito da più parti che era...sono anni ormai
che diciamo che è un ente inutile, che era da considerarsi un
lusso, che in questo momento sta distribuendo un po' di quelli che
sono i sovracanoni e sui sovracanoni abbiamo vissuto ultimamente
uno dei passaggi nei quali noi...una delle risorse che erano
disponibili per gli Enti locali erano i sovracanoni dell'energia
elettrica. Ultimamente sappiamo benissimo che questi proventi
aggiuntivi vengono introitati al bilancio regionale.
Sulle Comunità montane ne abbiamo sentite di tutti i colori, nel
senso che sono anni ormai che lei, Presidente, sta girando la Valle
d'Aosta dicendo che sono enti inutili, che sono da sopprimere, che
sono dei lussi, che sono da cancellare, senza tener conto che
comunque ci sono delle realtà che danno dei servizi del tutto
particolari. Ecco, poi ultimamente abbiamo poi saputo, ecco, del
suo pensiero di far tornare i servizi sociali sotto la Regione e
tante altre cose, per cui è chiaro che, se l'obiettivo è quello di
distruggere gli Enti locali, annullare gli Enti locali e portare
tutto sotto "mamma Regione" per controllare poi quelle che sono
risorse e magari anche modalità di assunzione...perché tanto
probabilmente andremo anche verso quella che è la graduatoria unica
o quant'altro.
Il patto di stabilità: abbiamo vissuto per gli Enti locali
quest'anno con la prima applicazione veramente il teatrino della
politica, ecco, perché, a fronte di un primo patto di stabilità che
fissava il 14,80 percento per il Comune di Aosta e il 12 percento
per gli altri Comuni, con un obiettivo complessivo di 19.678.000
euro e dopo che lei in assemblea è venuto e ci ha detto: "proprio
perché la Valle d'Aosta è un sistema diverso, noi dobbiamo detrarre
le spese del sociale", per cui nei bilanci tenete conto in meno
delle spese del sociale, e questo patto di stabilità è stato
ridotto a 15 milioni 149...beh, c'è stata una lettera nella quale
voi avete comunicato ad agosto 2013 agli Enti locali che il patto
di stabilità...tenuto conto che siete scesi a Roma e non avete
trovato nessun tipo di accordo...non solo era ritornato ai
precedenti 19 milioni, col 14,80, ma si aggiungeva l'1 percento in
più, per cui 15,80 per il Comune di Aosta e 13 percento per gli
altri Comuni. Così nei bilanci, a fronte di 15 milioni 149 che sono
previsti ad agosto, i Comuni si vedono applicare 21 milioni di
patto di stabilità.
Vado avanti. I trasferimenti di finanza locale...la finanza
locale aveva comunque un caposaldo, che era quello riferito al
famoso discorso legato all'IRPEF e ultimamente gli Enti locali ci
hanno veramente capito poco, nel senso che il 95 percento
dell'IRPEF è vero che veniva destinato a finanza locale, ma poi
improvvisamente la finanza locale si vedeva applicate delle leggi
di settore che poco avevano a che fare con la finanza locale e
senza nessuna condivisione, nessuna discussione, nel senso che
questo era quanto la Regione aveva deciso, per cui nessun percorso
condiviso, neanche in un momento di assoluta difficoltà, perché è
indubbio che la Regione attraversi un momento di assoluta
difficoltà come attraversano gli Enti locali.
Si era parlato da più parti della riduzione del numero dei
Consiglieri, degli Assessori, della revisione sulla legge
elettorale degli Enti locali, dell'indennità di funzione degli
Amministratori locali. Bene, a tutt'oggi una visione chiara non
esiste, probabilmente lei...anzi certamente lei ce l'avrà nella sua
testa, ce l'avrà magari anche ben disegnata, su questo non c'è
ombra di dubbio, però in questo momento non possiamo più vivere di
idee personali, non possiamo più vivere sognando una Valle d'Aosta
che venga disegnata a dimensione di qualcuno, abbiamo la necessità
di dire e di dare delle risposte chiare. Io c'ero nel 1998 quando
si è scritta la legge 54 e a seguire la legge 48, beh, vi posso
dire che nessuno si è sognato di mettere in piedi di riorganizzare
gli Enti locali con, diciamo, delle idee del tutto personalistiche,
si è costituito un gruppo di lavoro, si è cercato di condividere ed
è quello che chiediamo noi in questo momento, perché vede,
Presidente, oltre alla 54, bisogna mettere mano anche alla 48 e lei
lo sa benissimo questo, perché noi anche sulla 48 ultimamente
abbiamo visto di tutto e di più, perché col discorso della
restituzione del maggior gettito IMU, l'abbiamo visto nel 2012,
abbiamo avuto delle situazioni nelle quali i Comuni si sono trovati
a dover restituire in alcuni casi 3-400 mila euro e alcuni Comuni
che hanno avuto un beneficio di 7-800 mila euro. È allora un
sistema che va rimodulato, su questo gliene diamo atto, su questo
c'è l'assoluta necessità di rimodularlo, però va rimodulato assieme
e qua io mi rivolgo veramente a...ci sono tanti Amministratori e
tanti ex Sindaci, io penso che chi ha fatto il Sindaco una volta
l'abbia fatto per tutta la vita, per cui di queste difficoltà
soprattutto gli ultimi, quelli che le hanno vissute più
direttamente se ne debbono ricordare. Noi allora non possiamo non
pensare che sia quanto meno...come dire? un peccato, ma forse
qualcosa di peggio di un peccato, distruggere un sistema Valle
d'Aosta, un sistema che negli anni c'è stato invidiato, un sistema
che va rimodulato, un sistema che però non può essere distrutto per
miopia o, peggio ancora, per disinteresse.
Quella che propongo, quella che proponiamo allora è una grande
opportunità, l'ho detto prima, non proponiamo alla maggioranza di
approvare "prendere o lasciare" un disegno di legge, proponiamo che
sia la I Commissione a farsi carico di proporre di concerto con il
Dipartimento Enti locali, con il Legislativo regionale, con il
Consiglio permanente degli Enti locali, proprio sulla base di
quelle due Commissioni, che peraltro il Consiglio permanente ha a
suo tempo già deliberato: una commissione tecnica e una politica.
Ora, io penso che un gruppo tecnico, se pur bravo, non possa
decidere il destino degli Enti locali della Valle d'Aosta, non lo
penso veramente, non lo credo, e non penso che sia giusto neanche
per il futuro degli Enti locali. Vanno bene i tecnici, è corretto
che ci siano, ma deve essere la politica che deve prendersi la
responsabilità di dare degli indirizzi per quello che riguarda il
nuovo sistema degli Enti locali. Allora veramente, al di là di
quelle che sono state probabilmente le visioni diverse che abbiamo
avuto nel passato, io le chiedo, Presidente, di fare un passo
indietro, perché le riunioni del martedì convocate nella saletta,
nella quale tutti dovevano andare a sentire la lezioncina e il suo
pensiero, devono finire, devono finire perché ci va condivisione, e
lei ha tante cose da fare, io glielo riconosco, sicuramente ha
tante cose da fare...dovrà occuparsi anche di Enti locali è
corretto, ma non può pensare di decidere lei il destino degli Enti
locali, non può pensarlo, perché non è giusto, non è corretto, non
è responsabile, non è in linea con quanto di buono noi abbiamo
fatto negli anni scorsi...quando, condividendo anche i sacrifici se
necessario, potranno portare ad un sistema Valle d'Aosta che sia
veramente una risposta per i cittadini.
Io allora penso che tutti, quando dovranno votare questo,
dovranno mettersi la mano sulla coscienza, chi è amministratore
due, ma dovrà pensare che con questa proposta veramente magari si
può dare un minimo di futuro alla Valle d'Aosta e ai nostri Enti
locali. Chi non la condivide si prende una responsabilità, una
responsabilità in quanto amministratore chi è stato amministratore,
ma anche una responsabilità in quanto cittadino, perché noi nello
spirito di Chanoux abbiamo sempre creduto che salvaguardare gli
Enti locali sia salvaguardare la Valle d'Aosta, e non si venga a
parlare poi...di dire: "attacco all'autonomia" se noi siamo i primi
a non essere in grado di salvare i nostri Enti locali, di dare un
futuro agli Enti locali. Si è già cercato di fare un'opera se
vogliamo quanto meno bizzarra, per non dire di più, dicendo che in
parte dovevamo applicare l'articolo 19. Per fortuna, la sentenza
della Corte costituzionale ha spazzato anche questo tipo di idea
che aveva qualcuno e questo è importante, ma è molto più importante
che esca fuori una riforma condivisa, perché gli Enti locali sono
patrimonio di tutti, ma non sono, diciamo, territorio di nessuno.
Grazie.
Presidente
- Ha chiesto la parola il collega
Chatrian.
Chatrian (ALPE)
- Sì, grazie Presidente.
Penso che stiamo terminando la giornata di lavoro, il termine
"condivisione" sia un po' il
leitmotiv
di tutte le mozioni
che questo pomeriggio a più mani i quattro gruppi di opposizione
hanno elaborato e hanno affrontato in quest'aula. Solo qualche
minuto fa abbiamo affrontato un tema importante: quello delle
partecipate e controllate, il risultato non è stato positivo. Mi
sembra che non sia più sostenibile quella barricata che continuate
a tenere alta. Andiamo invece su un altro dossier a noi molto caro.
Nella scorsa legislatura, durante il dibattito dei rendiconti e
soprattutto dei bilanci triennali, ci siamo scontrati su questo
tema soprattutto col Presidente Rollandin. Ci siamo scontrati sul
metodo, ci siamo scontrati nello scorso quinquennio sul grande
sacrificio che è stato chiesto a tutti i Comuni valdostani, giusto
o sbagliato che sia, tanti di noi abbiamo nel nostro passato un
passato da amministratore locale. Per me è stata un'esperienza che
definisco molto bella, difficile, ma che ho particolarmente a cuore
e che ritengo che ogni amministratore debba fare.
Oggi stiamo discutendo questa mozione che, come dicevo poc'anzi,
su altre mozioni presentate dai gruppi consiliari di
opposizione...io dico votabile, dico necessario, dico che noi
abbiamo voglia di sederci attorno ad un tavolo, abbiamo voglia,
riteniamo necessario, Presidente Rollandin, sederci attorno ad un
tavolo con i tecnici, con le rappresentanze degli Enti locali, con
chi in questo momento affronta il percorso comunque...le grandi
difficoltà delle nostre comunità.
Sabato scorso il mio movimento...abbiamo fatto il nostro
congresso a Nus e il tema del congresso è stato
repenser
l'autonomie.
Vi assicuro che è stato un momento importante dal
punto di vista politico, perché nessuno può negare l'importanza,
nessuno può negare l'urgenza e la necessità di ripensare la nostra
autonomia e nessuno può dimenticare che in questo momento, penso,
dobbiamo tutti insieme recuperare questi principi di
partecipazione, di libertà, di autonomia, di democrazia e un
po'...come dire? scusatemi se magari sarò forse presuntuoso, di
rimettere le cose al loro posto. Cosa che solo a parole fino ad
oggi avete detto di voler fare, ma che ci sia la necessità di
partire dal basso...sì, di partire dal basso...prima Gerandin
evocava Chanoux...sì, partiamo dal basso, ma veramente, non facendo
finta, non millantando, ma partiamo dai cittadini, ripartiamo dal
principio vero della sussidiarietà e si rimetta mano alle leggi che
ostacolano il ritorno alla logica del centralismo. Sì, è inutile
che continuiamo a discutere sul centralismo di Roma quando poi ci
comportiamo nella stessa maniera con i nostri Enti locali, con i
nostri Comuni. Noi ci saremo su questa mozione, abbiamo delle idee,
intendiamo portare il nostro contributo. È inutile ripetere ciò che
più volte abbiamo sostenuto in quest'aula durante questi anni,
proprio per le autonomie comunali, la riduzione dei trasferimenti
con vincolo di destinazione, senza vincolo di destinazione, che
vanno a privare in sostanza i Comuni della loro preziosa risorsa,
che è innanzitutto la libertà. Auspichiamo veramente da parte della
maggioranza che ci sia un voto positivo su questa mozione che noi
oggi presentiamo, che stiamo illustrando, proprio per trovare un
nuovo impianto architettonico io dico a livello legislativo e
ripensare quella che è la vera autonomia dei nostri Enti locali,
che non diventino solo una succursale da utilizzare nel momento in
cui ci sono delle elezioni o al martedì mattina magari per
incontrare se c'è la necessità di avere qualche fondo in più.
Grazie.
Presidente
- Grazie. Altri? La parola al collega
Donzel.
Donzel (PD-SIN.VDA)
- Grazie Presidente.
È con molto interesse che prendo la parola su questa mozione,
che è stata così ben esposta e presentata dai colleghi, perché
davvero qui è in gioco il nostro modo di costruire e presentare le
proposte che determinano veramente i cambiamenti profondi della
Valle d'Aosta. È qui che su scelte davvero che possono diventare
molto pesanti per la comunità valdostana, come quella della
riorganizzazione degli Enti locali, si può vedere se c'è una
volontà vera di fare dei cittadini i protagonisti dei cambiamenti,
o se i cittadini sono quelli che di risulta poi devono prendere
atto di scelte fatte dall'alto. Scelte di un demiurgo, non di
istituzioni, scelte di un demiurgo che ha deciso di rimodellare la
Valle d'Aosta secondo degli schemi che sono sconosciuti ai più,
cioè sentire una persona che ha lavorato per anni nel CELVA, vedere
qui presenti tanti Sindaci che non sono oggi a conoscenza di
strategie precise della riforma che si vorrebbe mettere in atto
certamente sconcerta noi Consiglieri regionali, perché davvero
l'idea è quella che debba partire dal basso la proposta che arriva
in Consiglio regionale. Se non interloquiamo con questi soggetti,
come possiamo fare in modo che la proposta si costruisca insieme?
Se il Consiglio regionale viene tenuto a margine da luoghi
misteriosi in cui si costruiscono bozze di riforma e poi il
Consiglio regionale dovrebbe a questo punto ratificare...
È chiaro che è tutto un altro percorso che noi vorremmo che
venisse elaborato e l'importante è che si dica in una mozione del
Consiglio regionale:
"di concerto con il Dipartimento degli Enti
locali"
, non può essere una riforma che vede protagonisti gli
Enti locali essere calata dall'alto. Da questo punto di vista,
bisogna davvero che si faccia sinergia, perché la realtà è
profondamente cambiata: abbiamo da una parte la città di Aosta, che
spesso in passato, anche dal punto di vista delle risorse
finanziarie, lamentava di essere ritenuta marginale, ritenuta non
centrale, non considerata e che oggi, sull'onda di Aosta capitale,
sembra in qualche modo riuscire a recuperare qualche risorsa e poi
invece ci sono delle realtà comunali che prima meritavano una
grande attenzione, che sono schiacciate non solo dall'onda di
riforme nazionali.
Qui non c'è solo un problema di riforme istituzionali nazionali,
è un problema anche di capacità di alcuni Enti locali di avere
prospettiva di sviluppo, di insediamento, parlo dei comuni della
media montagna, dove non è soltanto una questione di regole e di
numeri, ma sono territori difficilmente vocati, per esempio,
all'agricoltura in alcuni territori...in un comune come Pontboset è
dura fare agricoltura, è dura fare turismo, è dura vivere in un
comune di quel tipo, quindi non è soltanto una questione di norme
nazionali che incombono, è questione di sviluppo. Noi
abbiamo...sull'onda del fatto che è una regione dove era facile la
mobilità individuale...cioè ha permesso a tanti cittadini
valdostani di vivere sulla mezza montagna...oggi, schiacciati dalla
necessità di usufruire di trasporti pubblici, già si sentono i
primi segnali di famiglie che si spostano sempre di più nei comuni
di fondovalle, crescono i comuni della
plaine
, dove ci sono
i servizi.
Non è allora soltanto una questione...mentre immaginiamo una
riforma degli Enti locali, dobbiamo tener conto anche di cosa
succede economicamente in Valle d'Aosta, di quali sono le
prospettive di sviluppo, qual era la realtà di una Valtournenche,
dove oggi il Breuil è un luogo turistico affermato, dove una
persona può vivere, possiamo costruire e far funzionare una scuola
e territori invece come magari Valgrisenche, dove stesse
altitudini, ma vocazioni profondamente diverse...alcuni, appunto,
con vocazione di turismo di nicchia, che naturalmente costituiscono
realtà profondamente diverse, dove è difficilissimo anche solo
mantenere una scuola elementare. Da questo punto di vista, quindi
questo percorso non è solo un percorso di norme, di leggi
nazionali, è un percorso anche che deve cercare di capire che
sviluppo vogliamo dare alla Valle d'Aosta. Vogliamo seguire
l'esempio di alcune realtà della Svizzera? Dico gli svizzeri, che
pure sono famosi per l'attenzione al loro territorio, hanno
lasciato morire dei comuni, li hanno lasciati morire perché non
avevano le risorse e quindi a quel punto, senza risorse, c'è stata
la necessità di accorpamento, quindi sono scelte che magari sono
indotte, obbligate. Dall'altra parte ci sono delle realtà, che
magari tratteremo in altri contesti, in altre mozioni, dove la
sinergia però tra gli Enti locali è indispensabile. Noi l'abbiamo
detto più volte, per esempio sulla questione della gestione dei
rifiuti: non si può andare avanti con gli spezzettamenti degli
appalti, come sono fatti oggi per Comunità montana, servono delle
aggregazioni di tipo diverso. È quindi evidente che bisogna anche,
rispetto a quello che andiamo a ridisegnare, immaginare anche delle
forme flessibili di funzionamento dei servizi, che oggi magari
avevamo incardinato sul perno Comune-Comunità montane, invece
dobbiamo immaginare anche altre soluzioni.
Quello che è certo è che, se la Valle d'Aosta prende la strada
dell'accentramento, di un accentramento che non vede come
protagonista l'Ente locale, il cittadino, non è la strada
certamente che a noi sta a cuore. Noi vogliamo che siano
valorizzati i cittadini, che le scelte passino attraverso una
promozione dal basso e che quindi, quando il Consiglio regionale
dovrà legiferare su questi punti, abbia la consapevolezza di quello
che sta facendo. È per quello che chiediamo di dare la possibilità
alla I Commissione di avere un rapporto costante di confronto con
gli Enti locali. Noi non possiamo aspettare che cali in I
Commissione un disegno di legge prodotto tra Giunta e gli Enti
locali senza che i Consiglieri abbiano avuto la possibilità di fare
un percorso adeguato con queste realtà. Da questo punto di vista,
quindi noi pensiamo che il lavorare insieme su questo tema debba
essere obbligatorio perché questa è un po'...noi la vediamo come
una riforma di alto profilo istituzionale, dove devono venir meno
le logiche di maggioranza e di minoranza e deve prevalere la
volontà di trovare insieme la strada per ricostruire, ridisegnare,
se vogliamo, il funzionamento degli Enti locali valdostani. È per
questo che ci aspettiamo una risposta positiva rispetto alle nostre
richieste di poter lavorare insieme su questo tema.
Presidente
- Grazie collega. Ci sono altre richieste di
intervento? Altri? Nessuno? Possiamo chiudere la discussione
generale? Colleghi, possiamo continuare? Colleghi, qualcuno vuole
intervenire? La parola al collega Bertschy.
Bertschy (UVP)
- Chiedo una rapidissima sospensione,
ecco, per un chiarimento. Grazie.
Presidente
- Per un paio di minuti.
Si dà atto che la seduta è sospesa dalle ore 20,51 alle ore
20,59.
Presidente
- Possiamo riprendere i nostri lavori.
Qualcuno chiede la parola? Chi vuole intervenire? Gli esiti
dell'incontro... Ha chiesto la parola il collega Viérin.
Viérin L. (UVP)
- Sì, abbiamo voluto una breve
sospensione perché c'era una proposta seppure informale, nel
senso...fuori microfono non informale, di modificare il testo che
in effetti riconosce alla I Commissione di elaborare questo disegno
di legge. Noi troviamo riduttiva la proposta che è stata fatta di
sostituire
"elaborare"
con
"partecipare"
, nel senso
che noi abbiamo discusso in I Commissione il fatto che noi
riconosciamo nell'organo consiliare e quindi nel Consiglio
regionale la potestà legislativa di legiferare in materia e anche
soprattutto in materia di Enti locali. Noi quindi manteniamo il
nostro testo, come non riconosciamo anche l'altra proposta di
modifica sul
"condiviso"
, ecco, perché noi sul
"condiviso"
abbiamo posto l'accento e vorremmo veramente che
si addivenisse ad una riforma degli Enti locali che sia condivisa e
questa parola
"elaborare"
nel nostro testo è fondamentale
proprio perché noi vogliamo, da un lato, che la I Commissione sia
il luogo principe dove si elabora il disegno di legge e che sia un
disegno di legge condiviso, tenendo conto di tutte le sensibilità
che sono presenti. Noi quindi manteniamo il nostro testo, la nostra
mozione e chiediamo di votarla in questo senso. Grazie.
Presidente
- Grazie. Possiamo quindi chiudere la
discussione generale? La discussione generale è chiusa. Per la
replica, la parola al Presidente Rollandin.
Rollandin (UV)
- Merci Présidente.
Je crois que le débat qui s'est déroulé a présenté une série
d'aspects: d'une part, la déclaration d'avoir envie de participer
avec les autres organismes, que je veux dire est déjà en train de
se passer, ce que vous demandez ici est déjà en train de se passer.
En effet, le groupe de travail a déjà été constitué et je crois de
devoir vous dire que le 17 juillet 2013 j'ai reçu de la part du
CELVA le document: "Linee guida per possibile riforma degli Enti
locali della Valle d'Aosta",
approvato dal CPEL il 16 luglio
et le 6 septembre une rencontre s'est déroulée pour examiner les
différents projets. En date 12 septembre, étant donné la complexité
des projets de réforme, on a proposé au Président du CPEL la
constitution d'un groupe technique de travail composé des
représentants de l'Administration régionale et du groupe du
Département des activités locales, auquel confier la charge de
prédisposer un document partagé et surtout approfondi pour ce qui
est l'articulation de la réforme des instituts locaux et, en
particulier, sur l'exercice d'une forme associée des fonctions et
des services communaux, qui tiennent en due considération les
lignes qui ont été présentées de la part du CPEL.
Le 19 septembre le Président du CPEL a communiqué les nominatifs
des représentants indiqués par l'assemblée pour constituer ce
groupe de travail en donnant en même temps même les représentances
politiques qui devraient être constituées. J'ai ici les noms si
quelqu'un a intérêt, il y a les référents politiques, les référents
techniques. En date 26 septembre ont été communiqué au CPEL les
noms des représentants régionaux dans le groupe de travail et donc
le groupe de travail a déjà été constitué, par le groupe du
Département des activités locales. Le groupe technique s'est déjà
réuni mardi 1
er
octobre, il a examiné d'une façon
approfondie ce qu'a été le travail, il a présenté les lignes guides
du CPEL pour vérifier si et comment le document, qui a des contours
politiques, peut juridiquement être soutenable et fournir donc des
propositions. La prochaine réunion est déjà fixée pour mercredi,
demain, le 9 octobre, donc il y a déjà un travail qui a été fait,
qui est en train de se faire. Je crois que l'unique aspect qui est
présenté dans la motion est de confier tout ça, tout ce travail à
la I
e
Commission. Ce qu'on avait proposé est de dire:
"ensemble de travailler pour arriver au texte", au lieu de dire
tout simplement:
"elaborare"
, je crois que l'élaboration est
déjà en train de se faire. Alors, je crois que ce n'était pas banal
de présenter cette modification, en plus le fait d'être partagée
c'est un soin, on ne peut pas obliger toutes les forces politiques
à être d'accord sur le texte, évidemment on fait une proposition
qu'on espère qui soit la plus partagée possible, mais on ne peut
pas dire qu'elle doit être partagée, autrement le débat n'existe
plus et si, par hasard, une force n'est pas d'accord, qu'est-ce
qu'il se passe? Je crois que c'était du bon sens, mais tout de même
j'apprends qu'il n'y a pas l'idée, ni la volonté d'accepter, donc
on prend acte de cette proposition. Avant d'aboutir aux
conclusions, je voudrais reprendre un peu les thèmes qui ont été
évoqués de la part de ceux qui ont pris la parole.
Credo che siano stati indicati tutta una serie di problemi
ancora aperti da parte dei colleghi. Lo sportello unico che non
funziona, sicuramente lo sportello unico non funziona, ma non
perché manchino le risorse, non funziona perché l'organizzazione
deve essere rivista sulla base di quella che è un'operazione fatta
in termini molto diversi. Credo che lo sportello unico di Aosta
funzioni e quindi non è che non possano funzionare gli sportelli
unici, possono eccome funzionare! Sul Centro Unico di Committenza
credo che il discorso del MEVA sia una realtà che riesce a
risolvere i problemi e su cui si deve puntare per riuscire a
superare il discorso CONSIP.
Per quanto riguarda i sovracanoni dell'energia elettrica,
abbiamo già spiegato, anche rispondendo ad un'interpellanza, che la
Valle, la Regione non ha più avuto i sovracanoni dagli
autoproduttori dal marzo 2012, però l'impegno della norma statale
era che comunque le Regioni avrebbero riconosciuto i sovracanoni e
noi ci siamo impegnati a mantenere i sovracanoni, come hanno
previsto i Comuni nei propri bilanci.
Per quanto riguarda le Comunità montane, non abbiamo fatto
nessun "tam tam" particolare, se non dire che le Comunità montane
già come è la legge sono entità che lavorano in funzione delle
deleghe dei Comuni, di per sé non hanno nulla di istituzionale.
Sicuramente hanno rappresentato un punto di riferimento per
svolgere tutta una serie di servizi, in particolare per gli
anziani, per i disabili, per i rifiuti, per altre attività e quindi
come tali hanno funzionato. Adesso si tratta di vedere se il nuovo
sistema può ancora coinvolgere la stessa zona geografica oppure
avere dei cambiamenti.
Il discorso dei servizi sociali: non è che si vogliono portare
sotto la Regione o fuori da altre parti, l'unico discorso sui
servizi sociali era di collegarli con quelle che sono le
possibilità di utilizzare dei sistemi che siano i più economici
possibili, come abbiamo visto, il collegamento sotto questo profilo
è importante.
Per quanto è del patto di stabilità, voglio ricordare che il
patto di stabilità per i Comuni, che era stata una forzatura, non a
casaccio, ma era stata concordata ed era stata messa in legge.
Purtroppo, quando è arrivata da parte dello Stato una segnalazione
sull'applicazione del patto di stabilità per i Comuni, hanno
cambiato i parametri, per cui noi abbiamo dovuto segnalare con
quella lettera il fatto che potrebbe esserci questo differenziale
su cui stiamo lavorando, perché, voglio dire, il patto di stabilità
della Regione ad oggi non è ancora stato discusso. Noi aspettiamo
ancora di avere un'interlocuzione per poter discutere del patto di
stabilità, noi abbiamo mandato tutte le annotazioni che ci sono
state chieste dai ministeri, ma con la crisi che c'era stata, noi
il patto di stabilità non l'abbiamo ancora discusso.
Per quanto riguarda il gettito IMU, credo che abbiamo già
chiarito che non è sicuramente una questione della Regione, perché
noi abbiamo solo fatto da intermediari su quella che era la realtà
che si è venuta a creare all'interno di quella che è una
discussione ancora non conclusa a livello nazionale. Per quanto è
delle osservazioni anche dei colleghi, che hanno risollevato il
problema dell'esigenza di attivare un'associazione che abbia un
largo consenso, quindi noi non abbiamo difficoltà a partecipare e a
dare tutta la disponibilità affinché questo lavoro venga fatto
anche con la I Commissione. Riteniamo però che, se si vuole
forzare, nel senso che questo lavoro deve essere condiviso, io
credo che è auspicabile che sia condiviso, ma non può essere
obbligatoriamente condiviso, perché, se non è condiviso, cosa vuol
dire? Che non va avanti? Un progetto di legge deve andare comunque
avanti. Questa è una forzatura che mi sembra esagerata, quindi, se
si insiste a mantenere questo testo così come è, noi ci asterremo
garantendo che daremo alla I Commissione tutta la possibilità di
lavorare, come era stato proposto, insieme con gli organismi che
già stanno lavorando alla predisposizione di questo disegno di
legge.
Chiediamo quindi se c'è questa disponibilità a togliere almeno
"condiviso"
, perché sennò, come dico, il testo diventa una
forzatura inutile in un contesto che dovrebbe essere di
collaborazione e quindi non può essere sicuramente obbligatorio da
parte di tutte le forze che fanno parte della I Commissione. Non si
tratta solo a maggioranza, ma di essere d'accordo, perché basta uno
che non condivide, allora quello che è stato il mandato non è stato
mantenuto fino in fondo. Ecco, allora da parte nostra c'è la
massima apertura a collaborare con la commissione che sta
lavorando, quindi non è una produzione né di Tizio, né di Caio e
tanto meno del sottoscritto, è una realtà che nasce con questi
presupposti che voi avete richiamato nella vostra delibera. Questo
si sta già facendo e le riunioni stanno già andando avanti e
chiediamo e crediamo che sia giusto che ci sia il collegamento con
la I Commissione per arrivare ad un testo il più possibile
condiviso. Grazie.
Président
- Merci. Il y a des requêtes d'intervention?
Pour déclaration d'intention? Pas de requêtes? La parole au
collègue Donzel.
Donzel (PD-SIN.VDA)
- Brevissimo perché non possa essere
frainteso...una grande apertura da parte della maggioranza e una
chiusura da parte nostra. Noi abbiamo cercato di spiegare nel mio
intervento che ci sono delle riforme che in questo caso per noi
hanno un carattere, se vogliamo, costituzionale della Valle
d'Aosta, profondamente importanti, cambiano l'assetto della Valle
d'Aosta. In quest'atteggiamento deve esserci una volontà profonda,
sentita di giocare questa partita a carte scoperte, dove tutti
hanno la possibilità di partecipare, questo dice il testo della
nostra mozione. Se poi durante questo percorso qualcuno fa
ostruzionismo, intralcia i lavori, impedisce di arrivare ad una
riforma, allora capisco l'atteggiamento legittimo di dire: "qui
qualcuno mi fa perdere del tempo, non si vuole arrivare ad una
riforma condivisa e quindi ce ne dobbiamo assumere noi l'onere".
Come potete già partire col principio base che noi non siamo
disponibili a lavorare su questo testo?
(interruzione del Presidente della Regione, fuori
microfono)
...no, eh no, Presidente, purtroppo nella sua relazione questo
in pratica dice, perché non mette in capo alla I Commissione la
possibilità di legiferare facendo il percorso in assoluta
autonomia, serenamente, su questo pezzo con un confronto dove certo
ci sta anche il Governo regionale, ci mancherebbe...
(nuova interruzione del Presidente della Regione, fuori
microfono)
...non è così in questo momento, non è così, non stanno così le
cose! Noi su una riforma così importante chiediamo di poter fare un
percorso che sia davvero un percorso in cui si mettono insieme le
sensibilità di tutti per arrivare ad un testo condiviso. Durante
questo percorso si vedrà se qualcuno non lo condivide, ma se noi
partiamo già che la maggioranza dice: "per evitare che non ci sia
un testo condiviso", lo decido io...scusate, noi non possiamo che
stare fermi su questo testo che presentiamo!
Presidente
- Altri? Ci sono altre richieste? Sì, la
parola al collega Gerandin.
Gerandin (UVP)
- Merci Présidente.
Solo per riprendere alcune dichiarazioni di voto, chiaramente
per riprendere alcuni passaggi, perché io le confesso che ero
davvero interessato alla sua proposta, perché a me pareva veramente
un modo diverso, ecco, di approcciarsi alla riforma degli Enti
locali. Beh, dopo la sua replica, per fortuna, che non abbiamo
accettato, ecco, in tutta sincerità, perché lei ci ha detto che è
già tutto fatto, ci ha detto: "è tutto fatto, ci sono due gruppi
tecnici che stanno lavorando: uno della Regione, uno degli Enti
locali, hanno già fatto una riunione, mercoledì esamineranno
ancora...praticamente tutto fatto". Va beh, questo è quello che ci
è stato detto, per cui si trattava veramente di interessare la I
Commissione solo per quelle che sono ormai delle audizioni o
comunque dei passaggi obbligatori, che la I Commissione audisca poi
eventualmente i promotori di questo disegno di legge è il minimo
che può essere fatto. Ecco, noi pensiamo veramente che non si possa
- ma glielo dico sinceramente - delegare a due gruppi tecnici la
riforma degli Enti locali, e la politica dov'è? E dove sono le
scelte politiche? Chi ha dato le direttive? Chi ha dato le
indicazioni politiche? Nessuno le ha date...
(interruzione di un Consigliere, fuori microfono)
...ah son battitori liberi, perfetto...
(nuova interruzione di un Consigliere, fuori
microfono)
...no, no, dico solo, era per capire. Allora noi abbiamo due
gruppi tecnici che stanno portando avanti la riforma degli Enti
locali con nessuna indicazione politica, non diamo...no, non
esiste, vanno avanti per conto proprio.
Due passaggi ancora. Sullo sportello unico abbia la bontà di
dire che lo sportello unico di Aosta funziona per il semplice
motivo che sta occupandosi solo del Comune di Aosta...
(nuova interruzione di un Consigliere, fuori
microfono)
...è così, è così...eh sì, perché lo sportello Alta e Bassa
Valle...no, ma è così, perché lo sportello Alta e Bassa Valle non
funziona per il semplice motivo che non c'è stata questa
possibilità di mobilitazione di personale, per cui le dico che non
è...non c'è stata questa possibilità di avere questa mobilità di
personale, per cui si è arenato sulla parte urbanistica. Non è
tutta colpa sua, anche gli Enti locali hanno la propria parte, ma
volutamente, non mettendo delle risorse a monte, quando si diceva:
"finanziamo quest'operazione a monte, togliendo magari una parte di
quelle risorse che davamo ai Comuni sul personale", ecco, questo è
il risultato.
Sul discorso dei sovracanoni del BIM, beh, abbia pazienza, ma io
ho parlato di sovracanoni BIM, non ho parlato di addizionale
energia elettrica, i sovracanoni BIM sono ben altra cosa, sono
quelli che pagano dalle derivazioni delle concessioni, quelli che
venivano distribuiti, non l'addizionale energia elettrica.
Per quello che riguarda le Comunità montane, mi dispiace che lei
mi dica che non è istituzionale, perché le Comunità montane è
previsto all'interno di una legge che noi riteniamo importante, ma
molto importante, la 54, allora io penso che abbia a...non è un
ente di governo, e su questo le do ragione, ma che non mi dica che
non è istituzionale, uno, che poi lei mi venga a dire che sono
state cancellate nel resto d'Italia...beh, posso smentirla...
(interruzione del Presidente della Regione, fuori
microfono)
...l'ha detto che da altre parti sono state cancellate...per cui
non è così.
Per quanto riguarda il discorso dei servizi sociali, noi siamo
ben felici che ci sia una riorganizzazione che tenda a risparmiare,
però partiamo da un'organizzazione. Noi abbiamo vissuto
nell'equivoco fino a qualche giorno fa, o viviamo ancora
nell'equivoco, sul nostro territorio abbiamo delle microcomunità
che sono gestite dalla Comunità montana, abbiamo il personale...le
assistenti sociali che sono regionali e le infermiere che sono
dell'ASL. Ecco, questo è un esempio di dire che non abbiamo voluto
risolvere i problemi per semplificare e risparmiare.
Per quanto riguarda il discorso del gettito dell'IMU,
sicuramente la Regione...non è colpa vostra, perché sono delle cose
che derivano dallo Stato, io quello che ho evidenziato è che, con
queste risorse così, diciamo, mal ridistribuite da parte dello
Stato, ci sono alcuni Comuni che di queste risorse devono pagarne
400-500 mila euro e altri Comuni che hanno 600-700-800 mila euro in
più. Io dico solo che probabilmente, alla luce di questo, vanno
rivisti i parametri della 48.
Concludo semplicemente dicendo che abbiamo visto girare alcune
idee, alcune bozze, qualcosa del genere, il rischio è che facciate
sparire i Comuni, li fate sparire perché magari rimarranno sulla
carta, ma se togliete loro via quelle che sono le funzioni
principali, quelle che sono le funzioni per cui sono nati e
lasciate solo l'anagrafe, prendetevi la responsabilità e
cancellateli i Comuni, cancellateli...facciamo più bella figura,
cancelliamoli! Perché mettere assieme degli ambiti di 10.000
abitanti come stanno circolando delle proposte, è pura follia in
Valle d'Aosta, vuol dire cancellare gli Enti locali!
Le dico un'ultima cosa, per correttezza lo dico: noi abbiamo il
disegno di legge pronto, non l'abbiamo presentato perché, se passa
questa mozione, noi crediamo che, prima di quella che è l'idea
personale, o comunque l'idea di qualche singolo, ne vada del
beneficio della nostra comunità, dei nostri Enti locali, ne vada il
discorso dell'interesse generale e della condivisione. Se passa
questa mozione, noi non lo presenteremo, sennò ci troveremo qua in
aula con due disegni diversi: uno nel quale noi cercheremo di fare
il possibile per mantenere i nostri Enti locali, vi prenderete
tutta la responsabilità votando il vostro che prevede la
cancellazione dei Comuni!
Presidente
- Altri? La parola al collega Chatrian.
Chatrian (ALPE)
- A nome dei quattro gruppi
dell'opposizione, chiediamo il voto segreto.
Presidente
- La parola al Presidente Rollandin.
Rollandin (UV)
- Sì, credo che dichiarando che con
quest'apertura, malgrado quello che si è detto pur di non trovare
un accordo...voi avete rifiutato quello che mi sembrava fosse un
accordo dignitoso, cioè di lavorare insieme, questo non si è
voluto, noi prendiamo atto che non si è voluto. Anche lasciando
elaborare il discorso del
"condiviso"
, non è il malinteso di
voler partire con il piede sbagliato, il problema è che non si può
dire dall'inizio che dev'essere condiviso, se si elabora, si
elabora insieme un progetto di legge, questo non si è voluto.
Vorrei dire che i Comuni, il CPEL ha fatto un progetto, ha dato
delle linee guida, quindi quella è un'elaborazione fatta dai
Comuni, non è un'elaborazione della Giunta, tanto per intenderci!
Se lei quindi mi dice che ha già un progetto di legge, credo che
voglia dire che allora di tutto il discorso che si sta facendo: la
collaborazione con gli altri...credo che si parta da un discorso un
po'diverso da quello che qui è stato affermato, che insieme si fa
il progetto, qui viene fuori che il progetto è già fatto...
(nuova interruzione di un Consigliere, fuori
microfono)
... l'ha detto lei! L'ha detto qui. Di là ci sono delle linee
guida che sono state presentate e su cui si sta elaborando un
progetto che noi eravamo disponibili a vedere insieme; allora, se
il discorso è che tutto quello che viene detto non può essere visto
solo perché si dice
"condiviso"
, deve essere condiviso...non
si può partire a priori dal
"condiviso"
, io dico che la
discussione deve essere aperta, non può automaticamente immaginare
che questo debba essere condiviso da tutti. Credo che sia nella
logica. Io credo che obiettivamente noi a questo punto non possiamo
che dire che su questo noi ci asteniamo e quindi comunque
manterremo quello che abbiamo detto: di presentare in I Commissione
quello che è il risultato di quest'elaborazione fatta da chi, come
gli Enti locali, ha sicuramente una visione politica del progetto,
e non si tratta certo di annullare i Comuni!
Presidente
- Possiamo mettere in votazione? La votazione
è aperta. Votate colleghi...tutti hanno votato, possiamo chiudere
la votazione.
Presenti: 35
Votanti: 18
Favorevoli: 18
Astenuti: 17
Il Consiglio approva.
Colleghi, possiamo passare al punto 13 all'ordine del
giorno.
